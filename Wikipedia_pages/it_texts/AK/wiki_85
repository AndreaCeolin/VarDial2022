{"id": "1380563", "revid": "767487", "url": "https://it.wikipedia.org/wiki?curid=1380563", "title": "Red Scorpion - Scorpione rosso", "text": "Red Scorpion - Scorpione rosso \u00e8 un film statunitense del 1989, diretto da Joseph Zito e con protagonista Dolph Lundgren.\nIl film, nel quale sono ben presenti molti degli stereotipi statunitensi degli anni ottanta e novanta su russi e cubani, fu girato in Namibia, allora sotto occupazione sudafricana, infrangendo cos\u00ec il boicottaggio contro l'apartheid praticato in Sudafrica. Come molti film simili girati in quell'epoca, i mezzi di trasporto russi sono ricreati adattando mezzi europei o statunitensi.\nIl film ha un sequel, \"Missione senza nome - Red Scorpion 2\", uscito nel 1994.\nTrama.\nDurante una riunione al quartier generale di Mosca, si discute su colui che sar\u00e0 inviato in un paese africano a reprimere un movimento ribelle di stampo anti-sovietico che ha al suo attivo attentati ed esecuzioni sommarie di prigionieri. La scelta cade su Nikolai Petrovich Ravchenko (Dolph Lundgren), un luogotenente dell'Armata rossa appartenente alle forze speciali Spetsnaz, incaricato dal generale dell'Armata Rossa Vortek di eliminare Ango Sundata, capo della resistenza ribelle.\nLa missione di Nikolai \u00e8 segretissima, solo gli alti membri e ufficiali del partito presenti durante la riunione ne sono al corrente. Dopo aver fatto infiltrare Nikolai nella base Sovietico-Cubana di Kuamo come consigliere militare, deve entrare in contatto con Kallunda Kintash, il braccio destro di Ango Sundata che \u00e8 stato fatto prigioniero, ed evadere insieme ottenendo la sua fiducia per poi raggiungere il villaggio dei ribelli ed eliminare il leader della resistenza: Ango Sundata.\nArrivato alla base di Kuamo, conosce gli alti ufficiali del posto e la sera attua il piano: si finge ubriaco, entra nel bar del campo, mette a terra un soldato cecoslovacco, il barista e le guardie alle quali sottrae le armi e apre il fuoco contro il bancone. Tutto ci\u00f2 attrae l'attenzione del colonnello della base, che giunge arrestando Nikolai e mettendolo nella cella del carcere insieme a Kallunda. Poco dopo viene incarcerato anche il giornalista statunitense Dewey Ferguson.\nDurante la notte, i tre si conoscono meglio e instaurano un certo rapporto - pur continuamente minato dal giornalista statunitense, diffidente e razzista verso i russi. Durante la permanenza il sergente-guardiano delle carceri scende insieme ad altre guardie per divertirsi a percuotere i prigionieri. Nikolai riesce a capovolgere la situazione, mettendo fuori combattimento il sergente e le due guardie, per perseguire il suo piano di evadere ed entrar nelle grazie del suo compagno di cella.\nUna volta fuori dalle carceri, grazie all'intraprendenza di Nikolai i tre riescono a nascondersi e a prendere il controllo di un camion di rifornimento che sta per uscire dalla base. Vengono per\u00f2 intercettati dai soldati all'uscita, e inizia cos\u00ec un inseguimento in pieno deserto. Dopo una serie di peripezie, perdono il controllo del mezzo finendo dietro una duna. Per fuggire agli inseguitori Nikolai fa esplodere il camion e inscena la loro presunta morte.\nUna volta al sicuro e non pi\u00f9 sotto gli occhi dei nemici, Nikolai, Kallunda e Dewey si mettono in marcia lungo il deserto per incamminarsi verso Porto Silva, il villaggio di Sundata. Giunti presso un'oasi, vengono colti di sorpresa dall'esercito cubano mentre si stanno rinfrescando, ma ad aiutarli intervengono proprio i ribelli, che riescono a eliminare i cubani. Kallunda garantisce per Nikolai, e scampato il pericolo, i tre vengono scortati dai ribelli nel villaggio di Ango Sundata, dove vengono accolti con un certo calore. Durante la notte, Nikolai viene precauzionalmente rinchiuso in una cella. Lui, sfruttando un pretesto, neutralizza le guardie e giunge armato di coltello alla branda di Sundata, il quale ha per\u00f2 scambiato la sua persona con un fantoccio e lo sta attendendo, avendo capito le sue reali intenzioni. Una volta colpito alla testa viene abbandonato svenuto nel deserto, in modo tale che i suoi stessi alleati lo possano trovare e punire.\nViene subito intercettato dalle truppe cubane e viene riportato alla base di Kuamo, dove viene interrogato prima dal generale Vortek che si assicura di Nikolai che non abbia rivelato nulla ai cubani che lo hanno imprigionato e interrogato prima di lui, dopodich\u00e9 il Generale tranquillizza Nikolai facendogli credere che presto verr\u00e0 rilasciato. Invece, viene condannato a morte e dovr\u00e0 essere giustiziato per mano dei cubani. Durante l'esecuzione della condanna, attuata tramite tortura, Nikolai riesce a liberarsi, a uccidere il suo boia e fugge attraverso il deserto dai cubani che gli danno la caccia.\nDurante questa fuga Nikolai giunge all'estremo dello sforzo fisico, perde conoscenza ma viene trovato da un boscimano che lo trae in salvo e lo integra alla sua trib\u00f9 e gli insegna a vivere come loro. Ben ben presto Nikolai conquista la fiducia del capo trib\u00f9 dei boscimani, Gao, che addirittura gli marchier\u00e0 sul petto il simbolo del cacciatore, ossia lo scorpione.\nMentre Nikolai \u00e8 ospite dei boscimani, i cubani insieme ai sovietici trovano il villaggio dove \u00e8 nascosto Sundata protetto da Kallunda e i suoi guerriglieri. L'attacco con mezzi pesanti \u00e8 impari, e anche Sundata viene ferito molto gravemente nel tentativo di trarre in salvo una bambina. Nel frattempo Nikolai e Gao, mentre tornano da un sentiero di caccia, fanno l'amara scoperta del passaggio di un elicottero sovietico sul loro villaggio che ha sterminato tutti i boscimani col gas nervino.\nNikolai adesso decide di vendicare il popolo di Gao, e fermare l'oppressione sovietica in questo paese dell'Africa; si mette in cammino per cercare il villaggio di Sundata e i ribelli per sconfiggere i suoi ex-compagni. Riesce a ritrovare a Sundata vivo, anche se per pochi istanti, nei quali accoglie Nikolai e capisce che lui ormai non \u00e8 pi\u00f9 un nemico e invita Kallunda a combattere tutti insieme, dopodich\u00e9 Sundata muore.\nIl giorno dopo del funerale di Sundata avviene l'assalto alla base per mano di Kallunda e la sua guerriglia guidata da Nikolai, che riesce da solo a uccidere il colonnello Zyas (l'ufficiale che diede disposizione per la condanna a morte di Nikolai) e il generale Vortek che cerca di scappare a bordo del suo elicottero, mentre la guerriglia mette fuori gioco l'intera base prendendone il controllo."}
{"id": "1380564", "revid": "1043", "url": "https://it.wikipedia.org/wiki?curid=1380564", "title": "Doppia debraiata", "text": ""}
{"id": "1380569", "revid": "122391859", "url": "https://it.wikipedia.org/wiki?curid=1380569", "title": "Bivacco Bertoglio", "text": "Il bivacco Pietro Bertoglio \u00e8 un bivacco situato nel comune di Pontechianale, in valle Varaita, nelle Alpi Cozie, a 2760 m s.l.m..\nStoria.\nIl rifugio \u00e8 dedicato al primo presidente del Club Alpino Italiano sezione di Savigliano\nCaratteristiche.\nSi trova su di una balza rocciosa a ridosso del lago del Prete nel vallone delle Giargiatte. L'acqua si pu\u00f2 trovare nel laghetto sottostante.\nAccessi.\nL'accesso avviene partendo da Castello di Pontechianale (1.608 m s.l.m.) in circa tre ore seguendo dapprima il sentiero per il rifugio Vallanta. Una volta raggiunte le \"Gias Fons\" (2.365 m s.l.m.) a destra per il sentiero che porta nel vallone delle Giargiatte fino al lago Bertin (2.701 m s.l.m.). Si prosegue a sinistra fino al rifugio."}
{"id": "1380572", "revid": "93556", "url": "https://it.wikipedia.org/wiki?curid=1380572", "title": "Pietro Calvi (S 503)", "text": "Il Pietro Calvi fu un sommergibile della Marina Militare italiana in servizio dal 1961 al 1971, ricostruito sullo scafo del sommergibile Bario della Regia Marina.\nLe vicende belliche.\nIl battello apparteneva alla classe Tritone a volte denominata anche classe Flutto, un tipo di sommergibile costruito durante la seconda guerra mondiale per supplire alla mancanza sempre pi\u00f9 grave di sommergibili da impiegare nel Mediterraneo. La sua costruzione venne iniziata negli stabilimenti dei Cantieri Riuniti dell'Adriatico di Monfalcone il 20 marzo 1943 e all'armistizio dell'8 settembre, mentre era in costruzione venne catturato dai tedeschi che lo vararono il 23 gennaio 1944 ridenominandolo U. IT. 7 ma la sua costruzione non venne mai completata. Il battello danneggiato nel corso di un bombardamento aereo alleato su Monfalcone il 16 marzo 1945 venne autoaffondato dai tedeschi il successivo 1\u00ba maggio; recuperato nel corso del mese di maggio del 1945 venne trasferito a Taranto rimanendo in Arsenale fino al 1953.\nLa ricostruzione.\nDopo la fine della guerra nel 1952, venute meno le clausole del trattato di pace che vietavano all'Italia il possesso di sommergibili, e con l'ingresso dell'Italia nella NATO, nell'ambito di un programma di potenziamento navale avviato nel 1950 venne anche avviata la ricostituzione della componente subacquea, con il recupero e la messa in servizio di due sommergibili risalenti al periodo bellico, che erano riusciti ad evitare la demolizione, il \"Giada\" e il \"Vortice\", con la messa in servizio di due sommergibili dismessi dalla United States Navy della classe Gato, il \"Leonardo Da Vinci\" e l'\"Enrico Tazzoli\" e con il recupero e la ricostruzione del sommergibile Bario.\nIl \"Bario\" venne recuperato e rimorchiato e la ricostruzione venne iniziata nel 1953 a Taranto presso i Cantieri Tosi. Il battello venne completamente riprogettato e ricostruito con radicali modifiche alla struttura della poppa, un nuovo apparato motore e diverso armamento.\nNel corso dei lavori lo scafo venne allungato, da 64,19 a 65,9 metri, e venne modificata la zona poppiera con lo sbarco dei lanciasiluri poppieri e la sostituzione delle due linee d'assi con un unico asse, soluzione che verr\u00e0 adottata anche nelle successive classi di sottomarini Toti e classe Sauro ed eliminata la falsa torre, sostituita da una vela, soluzione anche questa adottata dai successivi battelli realizzati a partire dalla fine degli anni sessanta. \nL'apparato motore originario venne sostituito con due gruppi diesel MAN da 1270 hp accoppiati su un unico asse, che sostituirono gli originari motori diesel Fiat, la cui potenza totale era di 2400 cavalli; i motori elettrici originari CRDA da 800 cavalli vennero sostituito da tre motori elettrici, tra cui un motore ausiliario di 75 cavalli adottato per l'andatura silenziosa e di attacco. Tra le modifiche l'installazione di un impianto snorkel di costruzione statunitense per la navigazione in immersione a pochi metri sotto il pelo dell'acqua, per utilizzare i motori termici e ricaricare le batterie di accumulatori.\nIl battello dopo essere stato varato una seconda volta il 21 giugno 1959 \u00e8 stato consegnato alla Marina Militare il 16 dicembre 1961, ribattezzato prima della consegna con il nome di \"Calvi\", e ricevendo la bandiera di combattimento il 30 giugno 1963 a Cagliari entrando in servizio come unit\u00e0 addestrativa per le unit\u00e0 antisommergibili dislocate ad Augusta. \nIl motto del battello inizialmente fu \"Segnale di guerra e di sterminio\" che successivamente venne sostituito da \"Aude et vinces\" (\"Osa e vinci\"). Dopo avere operato intensamente in attivit\u00e0 addestrative, il battello venne messo in disarmo nel 1971 e definitivamente radiato il 1\u00ba aprile 1973.\nNome.\nIl battello \u00e8 stato intitolato al patriota e martire del Risorgimento Pietro Fortunato Calvi. In precedenza in nome Calvi era stato dato nella Regia Marina ad un sommergiblile oceanico che durante la seconda guerra mondiale al comando del Capitano di Fregata e Medaglia d'Oro al Valor Militare Primo Longobardo, venne autoaffondato il 15 luglio 1942 dopo un combattimento con un'unit\u00e0 inglese. Della stessa classe faceva parte anche il Tazzoli che sotto il comando di Carlo Fecia di Cossato ebbe il primato delle navi nemiche affondate."}
{"id": "1380574", "revid": "162719", "url": "https://it.wikipedia.org/wiki?curid=1380574", "title": "Calvi(S 503)", "text": ""}
{"id": "1380578", "revid": "986213", "url": "https://it.wikipedia.org/wiki?curid=1380578", "title": "Filippo Calandrini", "text": "Biografia.\nGiovinezza e primi incarichi.\nNacque nel 1403 a Sarzana da Tommaso, di famiglia lucchese, e dalla sua seconda moglie Andreola Tomeo dei Bosi, vedova di Bartolomeo Parentucelli, padre di papa Niccol\u00f2 V; era dunque fratello uterino del pontefice. Intraprese la carriera ecclesiastica come il fratello, e fu nominato protonotario apostolico e arcidiacono del capitolo della cattedrale di Lucca. Fu poi anche governatore del castello di Spoleto dall'agosto 1447. Fu nominato vescovo di Bologna il 18 dicembre 1447 dal fratello Niccol\u00f2 V, eletto papa da pochi mesi.\nCardinalato.\nFu creato cardinale prete nel concistorio del 20 dicembre 1448, ricevette il titolo di Santa Susanna il 3 gennaio 1449 e il cappello cardinalizio il 6 gennaio 1449 a Bologna, ma opt\u00f2 nel 1451 per il titolo pi\u00f9 prestigioso di San Lorenzo in Lucina. Fu nominato legato pontificio della \" Marca anconitana\". And\u00f2 a Firenze nel 1452 insieme al cardinale Juan de Carvajal per accompagnare a Roma l'imperatore Federico III, che doveva essere incoronato dal papa. Dopo l'incoronazione i due cardinali riaccompagnarono l'imperatore fino ai confini dei domini pontifici.\nNominato camerlengo del Sacro Collegio dei cardinali nel 1454, partecip\u00f2 al conclave che elesse papa Pio II, a cui era legato da vincoli di amicizia. Insieme al nuovo pontefice partecip\u00f2 al congresso di Mantova (1459), in cui fu proclamata una crociata contro i Turchi. Nel 1459 divenne anche penitenziere maggiore.\nNel 1468 fu promosso cardinale vescovo di Albano, nel 1471 opt\u00f2 per la sede suburbicaria di Porto e Santa Rufina.\nPossedette anche diverse commende: del monastero benedettino di Santa Croce in Sassovivo, nella diocesi di Fiesole, di San Benedetto di Gualdo e Santa Maria di Sania, nella diocesi di Nocera, del monastero cistercense di Carreto, nella diocesi di Lodi, e di Santa Maria in Strada, nella diocesi di Bologna.\nCome vescovo di Bologna eresse in \"Insigne Collegiata\" la Basilica di San Petronio (1464) ed accolse in citt\u00e0 Santa Caterina dei Vigri (1465), permettendole di fondare il Monastero del Corpus Domini. Gli successe come amministratore apostolico il cardinale Francesco Gonzaga, legato pontificio della citt\u00e0.\nMor\u00ec il 18 luglio 1476 a Bagnoregio, mentre tornava a Roma da Sarzana. Fu sepolto in una monumentale tomba eretta dal nipote Giovanni Matteo Calandrini in San Lorenzo in Lucina.\nLa traslazione della sede vescovile di Luni.\nIl cardinal Calandrini fu anche responsabile della traslazione della sede vescovile dall'antica citt\u00e0 romana di Luni, abbandonata dall'XI secolo. Varie citt\u00e0 ambivano a diventare la nuova sede del vescovo, in particolare Pontremoli, ma il Calandrini, con l'appoggio di Firenze, ottenne il 21 luglio 1465 da papa Paolo II la bolla \"Cui super omnes orbis\", con cui la chiesa di Santa Maria in Sarzana veniva eretta in cattedrale. Di conseguenza, il borgo di Sarzana fu elevato al titolo di citt\u00e0.\nMecenatismo.\nFilippo Calandrini si rese benemerito, specialmente nella sua citt\u00e0 natale, per le opere d'arte che commission\u00f2. Con la nascita della diocesi lunense-sarzanese, la cattedrale fu abbellita da un rivestimento marmoreo della facciata, opera dei Riccomanni di Pietrasanta, e dal grandioso dossale marmoreo scolpito, posto sull'altare maggiore, rappresentante l'Assunzione della Vergine.\nSempre a Sarzana, edific\u00f2 il suo palazzo privato, prima dimora vescovile, e la cappella di San Tommaso, oggi unita alla cattedrale, dove fu posta l'ancona dell'Incoronazione della Vergine, opera di Lorenzo Riccomanni, rappresentativa del momento di incontro tra lo stile tardo-gotico e quello rinascimentale. Il progetto architettonico della cappella \u00e8 di Benedetto Beltrame da Campione, mentre la decorazione scultorea \u00e8 di Antonio Maffioli da Carrara.\nNella Basilica di San Pietro a Roma fece erigere un monumento sepolcrale per il fratello Nicol\u00f2 V."}
{"id": "1380580", "revid": "177641", "url": "https://it.wikipedia.org/wiki?curid=1380580", "title": "George Houstoun Reid", "text": ""}
{"id": "1380581", "revid": "1048993", "url": "https://it.wikipedia.org/wiki?curid=1380581", "title": "Pietro Ragusa", "text": "Biografia.\nDopo il debutto teatrale avvenuto nel 1994 con \"Il pateracchio\", per la regia di Wilma Messeri, lavora soprattutto nel cinema e in televisione. Al cinema recita in diversi film, tra i quali ricordiamo: \"I giudici - Excellent Cadavers\" di Ricky Tognazzi, \"Il cuore altrove\" di Pupi Avati, \"Il vestito della sposa\" di Fiorella Infascelli, \"Il servo ungherese\" di Massimo Piesco e Giorgio Molteni, \"Le avventure acquatiche di Steve Zissou\" di Wes Anderson, e \"Cemento armato\" (2007), regia di Marco Martani. In televisione prende parte a numerose fiction tv, tra cui la miniserie tv \"Don Milani - Il priore di Barbiana\" di Andrea Frazzi e Antonio Frazzi, e le serie tv \"Incantesimo\" di Alessandro Cane e Tomaso Sherman, \"Don Matteo 2\", e \"Codice rosso\" di Riccardo Mosca.\n\u00c8 padre dell\u2019attrice Greta Ragusa."}
{"id": "1380582", "revid": "4239", "url": "https://it.wikipedia.org/wiki?curid=1380582", "title": "P\u00ebtr Markovi\u010d Abovin-Egides", "text": "Biografia.\nIl padre di Abovin-Egides venne fucilato e il piccolo figlio, che all'epoca aveva tre anni, dopo poco tempo fin\u00ec in orfanotrofio. Nel 1936, P\u00ebtr Markovi\u010d Abovin-Egides fece il suo ingresso nella facolt\u00e0 di Filosofia dell'Istituto moscovita. And\u00f2 al fronte come volontario, venne ferito gravemente e poi fatto prigioniero: riusc\u00ec a fuggire ma, in seguito all'arresto, trascorse otto anni nei lager di Vorkut.\nNel 1949 ritorn\u00f2 a Mosca e inizi\u00f2 a lavorare come insegnante in un istituto magistrale; nel 1953 divenne presidente del kolchoz dell'oblast' di Leningrado. Dal 1959 torn\u00f2 all'insegnamento e alla ricerca scientifica. Dal 1967 inizi\u00f2 a partecipare attivamente ai movimenti per la salvaguardia dei diritti, per poi venire condotto al ricovero coatto in un ospedale psichiatrico. Nel 1978 inizi\u00f2, insieme ai suoi compagni, a curare come samizdat la rivista \"Poiski\", che cess\u00f2 le sue pubblicazioni sul finire del 1980: in questo periodo uscirono otto numeri, stampati in copie di 20-30 esemplari. Ebbero luogo nella rivista i tentativi di un dialogo aperto e teorico con le autorit\u00e0 alle redini del governo sovietico. Condannato all'esilio nel 1980, trascorse la sua esistenza a Parigi.\nAll'inizio degli anni '90 Abovin-Egides si recava spesso in Russia, tenendo lezioni e avvicinando i gruppi neosocialisti dell'era post-sovietica. Nelle elezioni della Duma del 1995 si candid\u00f2 nelle file del \"Partito dell'autonomia dei lavoratori\" capeggiato da Svjatoslav Nikolaevi\u010d F\u00ebdorov.\nIl pensiero.\nAbovin-Egides fu uno dei primi studiosi di matrice sovietica a sostenere che nella stessa Unione Sovietica non esisteva un vero socialismo ma una simbiosi tra sistema schiavistico di stato e feudalesimo intrecciati ad elementi di capitalismo statale. Nell'elaborare una simile configurazione, fu uno dei pochi che arrivarono alle conclusioni di una necessit\u00e0 di separazione tra socialismo e stalinismo. Per ci\u00f2 che riguardava il socialismo, Abovin-Egides considerava fondamentali i suoi caratteri di libert\u00e0, autogestione e democrazia."}
{"id": "1380584", "revid": "21880", "url": "https://it.wikipedia.org/wiki?curid=1380584", "title": "Bromeliales", "text": ""}
{"id": "1380586", "revid": "177641", "url": "https://it.wikipedia.org/wiki?curid=1380586", "title": "Harry Mason Reid", "text": ""}
{"id": "1380587", "revid": "15756", "url": "https://it.wikipedia.org/wiki?curid=1380587", "title": "Trittico dell'Adorazione dei Magi (Bosch)", "text": "Il Trittico dell'Adorazione dei Magi \u00e8 un dipinto del pittore olandese Hieronymus Bosch, realizzato circa nel 1485-1500 e conservato nel Museo del Prado di Madrid in Spagna. L'opera \u00e8 firmata nello scomparto centrale, nell'angolo in basso a sinistra.\nStoria.\nL'opera era stata in passato identificata con una pala realizzata per la cattedrale di 's-Hertogenbosch, citt\u00e0 natale del pittore, del quale esiste una certa documentazione. Esclusa ormai come ipotesi, si pensa piuttosto che si tratti del dipinto di Jehan de Kassembrood confiscato del Duca d'Alba nel 1567. Infatti sul dipinto compare lo stemma dei Bronchorst, famiglia di cui faceva parte Wilhelmina, moglie del Kassembrood, che era stato segretario del conte di Egmont e giustiziato con lui nel 1568.\nAssieme ad altre opere confiscate il duca invi\u00f2 il trittico a Filippo II di Spagna, appassionato collezionista di Bosch. Nel 1574 si trovava al monastero dell'Escorial e nel 1605 \u00e8 citato come \"Epifania\" \"senza alcuna stravaganza\", a differenza delle altre opere di Bosch ivi presenti. Dal 1839 si trova al Prado.\nCome altre opere di Bosch, la datazione \u00e8 estremamente complessa. Non ha dato esito l'analisi dendrocronologica per il particolare taglio del legno.\nDescrizione e stile.\nTrittico chiuso.\nNelle ante chiuse \u00e8 rappresentata una scena a monocromo, come tipico delle opere fiamminghe del genere, che doveva contrastare con lo sfolgorare dei colori del trittico aperto. Sulle due ante \u00e8 rappresentata senza soluzione di continuit\u00e0 la messa di san Gregorio: papa Gregorio Magno si \u00e8 inginocchiato davanti all'altare su cui stava celebrando la messa per l'evocazione di Cristo dolente dall'ostia consacrata. Alla scena partecipano altri personaggi, inginocchiati o affioranti con curiosit\u00e0 dalle due quinte tirate ai lati dell'altare. Si riconoscono due personaggi in abiti contemporanei e con una coloritura naturale, evidentemente i due committenti. Esami recenti hanno confermato che si tratta di aggiunte sulla superficie pittorica originale.\nAttorno al Cristo, che si mostra come se si alzasse dal sarcofago, si trova un arco con angioletti in volo e, pi\u00f9 oltre, una cornice figurata con scene della Passione: dal basso a sinistra e poi a destra l'\"Orazione nell'orto\", la \"Cattura\", \"Cristo davanti a Pilato\", la \"Flagellazione\", la \"Coronazione di spine\" e la \"Via Crucis\" (rappresentata efficacemente come una salita da destra verso sinistra) e culminante nella \"Crocifissione\", rappresentata con una notevole inventiva spaziale sulla cuspide dell'altare che viene fatta coincidere con il monte Calvario, sullo sfondo scuro che \u00e8 particolarmente adeguato a rappresentare la nera desolazione dell'evento tragico. Nel cielo attorno alla croce si vede un angelo in volo e un diavolo, con un baluginio rosso sulla testa, che trascina via l'anima capovolta di Giuda Iscariota: egli si vede infatti impiccato sul bordo destro del monte, con un uomo che lo indica a un bambino.\nTrittico aperto.\nIl trittico aperto mostra al centro la scena dell'adorazione dei Magi e in quelli laterali, uniti da un mesedimo andamento spaziale, mostrano i committenti inginocchiati e presentati dai rispettivi patroni, con qualche scenetta di genere.\nNello sportello sinistro sono raffigurati san Pietro e il donatore, che \u00e8 stato identificato con Peter Bronckhorst, grazie allo stemma di famiglia con il motto \"Een voer al\" (uno per tutti). In secondo piano, un uomo seduto su una cesta e riparato sotto una tettoia precaria, asciuga i panni sul fuoco, probabilmente si tratta di san Giuseppe intento a scaldare i pannolini del Bambino.\nNello sportello di destra \u00e8 raffigurata sant'Agnese con la donatrice Agnese Bosshuysse, pure con lo stemma vicino; in secondo piano un orso e un lupo attaccano alcuni viandanti.\nPannello centrale.\nNello scomparto centrale l'Adorazione dei Magi si svolge, almeno nelle linee generali, secondo l'iconografia tradizionale. Fuori da una capanna precaria siede la monumentale Vergine, perno della composizione, che tiene in grembo il Bambino. Baldassare, il pi\u00f9 vecchio dei re Magi, \u00e8 inginocchiato davanti a lei e ha posato a terra il suo dono: una scultura d'oro con il \"Sacrificio di Isacco\", prefigurazione della passione di Cristo, che schiaccia dei rospi, simbolo di eresia; accanto \u00e8 la corona deposta, simbolo di sapienza e potere inutile di fronte al divino. Dietro di lui Melchiorre, che sulla mantellina ha raffigurata la \"Visita della regina di Saba a Salomone\", porta su un piatto l'incenso e infine il moro Gaspare che reca in mano una pisside sferica, con in rilievo la scena dell\"'Offerta dell'acqua al re David da parte dei tre Forti\", contenente la mirra. Si tratta di evidenti richiami veterotestamentari che simboleggiano l'avvenimento in corso, inoltre la Vergine \u00e8 probabilmente da leggere anche come simbolo dell'altare della messa che regge le sacre \u201cspecie\u201d e i tre Magi come i primi officianti.\nNotevole \u00e8 la figura di Gaspare, col vestito bianco che risalta per contrasto della sua pelle nera, ornato da un ricamo che sembra un fogliame spinoso, e accompagnato da un'inserviente pure di colore.\nSingolare \u00e8 invece la figura seminuda che appare sulla soglia della capanna, davanti ad altre figure grottesche, con un manto rosso, una tiara coperta di spine metalliche in testa e un'altra tiara con rospi in mano, oltre una piaga sulla caviglia destra, stretta da una protezione in vetro. Secondo le varie ipotesi potrebbe trattarsi di una prefigurazione della Passione, o dell'eresia che spia i credenti, o del Messia giudaico colpito dalla lebbra e trasformato in Anticristo.\nNonostante il tono dolce e contemplativo, la scena mostra una certa aurea di mistero e favola, come l'accanirsi dei pastori a salire sulla capanna per spiare l'avvenimento, un dettaglio tradizionale, spesso usato anche in Italia, ma che qui assume un connotato di sinistra malvagit\u00e0. Inoltre eserciti percorrono la scena in lontananza e anche le costruzioni sullo sfondo hanno un aspetto antropomorfo e inquietante, irreale.\nLa scena \u00e8 immersa in un paesaggio dorato, dai toni lievi e dorati, che sfumano gradualmente verso i colori azzurrini del cielo, per effetto della foschia. \u00c8 stato definito da Cinotti come \"uno dei pi\u00f9 ariosi e luminosi paesaggi dell'arte olandese, con un quieto digradare e ondulare di boschi, acque e vallette\"."}
{"id": "1380591", "revid": "1915706", "url": "https://it.wikipedia.org/wiki?curid=1380591", "title": "Acido azotidrico", "text": "L'acido azotidrico, anche detto idrogeno azide o azoimmide, \u00e8 un acido debole tossico, liquido a temperatura ambiente e fortemente volatile.\nI suoi sali vengono chiamati azoturi (impropriamente \"azidi\", che \u00e8 il nome inglese), dei quali i pi\u00f9 conosciuti sono lo azoturo di piombo e di mercurio, noti per l'uso come esplosivi d'innesco. Per la maggior parte i suoi sali sono estremamente tossici.\nLo stesso acido azotidrico \u00e8 un composto che non trova molte applicazioni pratiche, data la sua pericolosit\u00e0, infatti \u00e8 altamente esplosivo e tossico, caratteristica che ne preclude la possibilit\u00e0 di trasporto.\nStoria.\nFu isolato per la prima volta nel 1890 da Theodor Curtius.\nPropriet\u00e0 fisiche e reattivit\u00e0.\nL'acido azotidrico \u00e8 solubile in acqua (pKa di circa 4,6) con una entalpia standard di formazione \u0394fHo (l, 298K = +264 kJmol\u22121), e questa soluzione scioglie molti metalli (zinco, ferro) con l'evoluzione di idrogeno e formazione di azoturi.\nTutti questi sali sono esplosivi, o si decompongono energicamente se sottoposti ad alte temperature. Nelle sue propriet\u00e0 mostra delle analogie con gli acidi degli elementi alogeni, infatti, in soluzione acquosa, forma sali poco solubili a contatto con piombo, mercurio e argento. Questi sali metallici si asciugano in forma anidra e sottoposti ad una sorgente di calore, si decompongono energicamente in azoto e nel metallo che li componeva.\nProduzione.\nL'acido \u00e8 formato dalla solvatazione in acido forte dei suoi sali, oppure dall'azione dell'acqua sull'azoturo di sodio.\nL'acido puro pu\u00f2 essere ottenuto mediante una distillazione frazionata, considerato il bassissimo punto di ebollizione per un liquido, sebbene ci\u00f2 comporti gravissimi rischi a causa della notevole instabilit\u00e0 della molecola.\nLa sua soluzione acquosa pu\u00f2 anche essere preparata mediante trattamento di azoturo di bario con acido solforico diluito, filtrando l'insolubile solfato di bario.\nInizialmente \u00e8 stato preparato dalla reazione di idrazina in soluzione acquosa con acido nitroso.\nAltri agenti ossidanti, come il perossido di idrogeno, il cloruro di nitrosile, la triclorammina o l'acido nitrico, sono stati utilizzati nello studio della reazione.\nTossicit\u00e0.\nL'acido azotidrico \u00e8 altamente volatile e tossico, causando il blocco della respirazione cellulare anche in piccole dosi: la LC50 per il topo, per via aerea, \u00e8 34\u00a0mg/m3 mentre l'LD50 per via orale sul ratto \u00e8 33\u00a0mg per ogni kg di peso corporeo.\nI globuli rossi, forse per mezzo della catalisi enzimatica, possono convertire gli azoturi in monossido di azoto, un potente vasodilatatore, con effetti anche fatali.\nApplicazioni.\nLe tre principali applicazioni sono:"}
{"id": "1380592", "revid": "281901", "url": "https://it.wikipedia.org/wiki?curid=1380592", "title": "Acreodi", "text": "Gli acreodi (Acreodi) sono un gruppo di mammiferi primitivi, vissuti tra il Paleocene e l'Eocene (tra 62 e 45 milioni di anni fa) dalle abitudini carnivore.\nDescrizione.\nIn generale, questi animali svilupparono un corpo robusto e lungo, zampe corte e possenti e un cranio gigantesco, quasi sproporzionato in relazione al resto del corpo.\nLe caratteristiche della dentatura, erano molto primitive: i molari taglienti battevano gli uni contro gli altri, in modo da spuntarsi progressivamente a causa dell'usura. Le zampe, invece, erano insolitamente evolute, con tanto di metapodi allungati e di zoccoli al posto degli artigli: per questo motivo, gli acreodi sono ritenuti essere tra i primi mammiferi placentali a sviluppare uno spiccato adattamento alla corsa.\nI triisodontidi (Triisodontidae) avevano delle dimensioni relativamente modeste. \u00c8 curioso notare che il pi\u00f9 grande mammifero carnivoro mai apparso sulla Terra, l'eocenico \"Andrewsarchus\", era un tempo considerato appartenente a questa famiglia.\nI mesonichidi (Mesonychidae) erano, invece, grandi animali dalla taglia compresa tra quella di un lupo e quella di un orso. \"Mesonyx\" assomigliava vagamente a un lupo dotato di zoccoli, mentre \"Pachyaena\" variava molto di dimensioni. \"Synoplotherium\" era un genere dotato di una testa particolarmente sproporzionata.\nLa famiglia degli apalodectidi (Hapalodectidae) avevano delle somiglianze con i cetacei primitivi, sia per il cranio di forma allungata, sia per la dentatura caratteristica. Alcune somiglianze con i cetacei primitivi, si riscontrano anche nel mesonichide \"Sinonyx\".\nVi sono poi alcune forme, come l'europeo \"Mondegodon\", che potrebbero rappresentare forme transizionali tra le famiglie mesonichidi e triisodontidi.\nBiologia.\nComportamento.\nSviluppatisi subito dopo la scomparsa dei dinosauri non aviari, gli acreodi riempirono quasi immediatamente la nicchia ecologica dei grandi predatori, lasciata vacante dopo l'estinzione dei grandi rettili carnivori terrestri.\nAlimentazione.\nSi ipotizza che molte di queste forme fossero adattate a una dieta mista, o forse che si nutrissero anche di carogne.\nTassonomia.\nL'origine degli acreodi pu\u00f2 essere ricercata in animali affini ai condilartri, ma l'incertezza \u00e8 notevole. In ogni caso, le prime forme dell'ordine appartenevano alla famiglia dei triisodontidi.\nAltri generi pi\u00f9 noti da ricordare, appartenenti alla famiglia dei mesonychidi, sono gli antichi \"Ankalagon\" e \"Dissacus\", del Paleocene inferiore ed il grande \"Harpagolestes\".\nLa famiglia degli apalodectidi (Hapalodectidae), \u00e8 stata spesso ricondotta all'origine dei cetacei a causa delle somiglianze descritte prima. Recenti analisi, tuttavia, sembrerebbero confermare che i cetacei siano derivati da artiodattili primitivi.\nL'ordine degli acreodi \u00e8 suddiviso in 3 famiglie:\nDistribuzione e habitat.\nI triisodintidi erano esclusivamente nordamericani.\n\"Pachyaena\", appartenente alla famiglia dei mesonichidi, era un genere le cui numerose specie si diffusero in Asia, Nordamerica ed Europa."}
{"id": "1380603", "revid": "88740", "url": "https://it.wikipedia.org/wiki?curid=1380603", "title": "Reid", "text": ""}
{"id": "1380604", "revid": "92723", "url": "https://it.wikipedia.org/wiki?curid=1380604", "title": "Salvatore da Horta", "text": "Biografia.\nIl futuro santo nacque a Santa Coloma de Farners, centro della Catalogna, in un giorno del dicembre 1520. I genitori, il cui cognome era Grionesos, lavoravano in un piccolo ospedale locale. Rimasto orfano si trasfer\u00ec a Barcellona e fece diversi lavori per mantenere se stesso e la sorella Blasia.\nAppena quest'ultima si spos\u00f2, il giovane pot\u00e9 attuare il desiderio di dedicarsi alla vita religiosa. Dopo un periodo trascorso nel monastero benedettino di Montserrat, il 3 maggio 1541 entr\u00f2 nel convento francescano di Barcellona e assunse il nome di fra' Salvatore. Nel 1542 fece la professione religiosa e venne trasferito nel convento di Tortosa. In seguito fu trasferito pi\u00f9 volte in diversi conventi, tra cui quelli di Bellpuig, Horta, dove rimase per dodici anni, Reus. Era sempre destinato a svolgere i lavori pi\u00f9 umili e faticosi.\nIntanto la gente giungeva numerosa a visitare il frate, in quanto gli venivano riconosciute doti di taumaturgo e gli furono attribuiti molteplici miracoli. Questa fama rese fra' Salvatore scomodo agli stessi confratelli, tanto da provocare i suoi continui trasferimenti. I fatti che lo videro protagonista gli attirarono anche una denuncia all'Inquisizione di Barcellona, che si risolse in un nulla di fatto. La sua ultima destinazione fu il convento di Santa Maria di Ges\u00f9 a Cagliari, dove giunse nel novembre 1565. Qui mor\u00ec in fama di santit\u00e0 in seguito a una malattia il 18 marzo 1567.\nCulto.\nFra' Salvatore da Horta venne proclamato beato, su richiesta di Filippo III di Spagna, il 15 febbraio 1606 da papa Paolo V. Il 17 aprile 1938 venne canonizzato da Pio XI. Le reliquie del santo furono inizialmente conservate nel convento di Santa Maria di Ges\u00f9, luogo della sua morte. Nel 1607 venne trafugato il cuore e portato nel convento francescano di San Pietro di Silki a Sassari.\nNel 1718, in seguito alla demolizione di Santa Maria di Ges\u00f9, le spoglie del santo vennero trasferite prima nella chiesa di San Mauro a Villanova (in cui \u00e8 ancora conservata una reliquia e l'arca in pietra che ne conteneva il corpo) e da qui, nel 1758, nella chiesa di Santa Rosalia nella Marina. Santa Rosalia \u00e8 il principale santuario di San Salvatore, dove il suo corpo \u00e8 esposto, all'interno di una teca in vetro posta sotto la mensa dell'altare maggiore, alla venerazione dei fedeli. Un santuario dedicato al santo sorge anche nel comune di Orta di Atella, in provincia di Caserta."}
{"id": "1380606", "revid": "177641", "url": "https://it.wikipedia.org/wiki?curid=1380606", "title": "Marcella Maria Althaus-Reid", "text": ""}
{"id": "1380608", "revid": "400694", "url": "https://it.wikipedia.org/wiki?curid=1380608", "title": "Wilde", "text": ""}
{"id": "1380612", "revid": "2197203", "url": "https://it.wikipedia.org/wiki?curid=1380612", "title": "Aldo Corno", "text": "Carriera.\nNei club.\nHa esordito in Serie A1 con la Sisv Viterbo. Con la squadra dell'A.S. Vicenza prima (anni ottanta) e dell'Associazione Sportiva Ginnastica Comense 1872 poi (anni'90) ha conquistato il pi\u00f9 ricco palmar\u00e8s che un allenatore di basket femminile italiano abbia mai ottenuto.\nSi trasferisce nel campionato francese nel 2009, vi rimane fino al maggio 2012, quando lascia la panchina dello Challes-les-Eaux Basket. Nel 2013 torna in campo con il Riva Basket, che aveva gi\u00e0 allenato nel 2009. Nel 2015 ritorna dopo oltre vent'anni ad allenare l'A.S. Vicenza.\nNell'estate 2021 diventa allenatore e direttore tecnico dell'Ofg Basket Team Giussano, squadra di serie B lombarda. \nIn Nazionale.\n\u00c8 stato commissario tecnico della nazionale italiana femminile in tre periodi diversi. \u00c8 stato ingaggiato per la prima volta nel 1986 per sostituire Vittorio Tracuzzi. Nel 1989 ha ceduto la panchina a Franco Novarina, da cui l'ha ripresa per una breve parentesi nel 1994. Dopo la lunga gestione di Riccardo Sales, \u00e8 stato richiamato nel triennio 2000-2003.\nPalmar\u00e8s.\n\u2022 Coppa Ronchetti:2\nFamila Schio 2001- 2002 , 2002 - 2003 "}
{"id": "1380625", "revid": "64525", "url": "https://it.wikipedia.org/wiki?curid=1380625", "title": "Anidride nitrica", "text": ""}
{"id": "1380627", "revid": "1573940", "url": "https://it.wikipedia.org/wiki?curid=1380627", "title": "Thalassoma", "text": "Thalassoma \u00e8 un genere di pesci marini appartenenti alla famiglia Labridae.\nEtimologia.\nIl nome scientifico del genere si compone delle parole greche \"thalassa\" -mare e \"soma\" -corpo, e significa \"corpo dal colore del mare\", indicando il colore dominante in questi pesci, un azzurro intenso."}
{"id": "1380628", "revid": "3732", "url": "https://it.wikipedia.org/wiki?curid=1380628", "title": "Credito Romagnolo", "text": "Il Credito Romagnolo (conosciuto anche come Rolo), fu una banca di Bologna attiva principalmente in Emilia-Romagna, fondata nel 1896 come Piccolo Credito Romagnolo dal conte Giovanni Acquaderni, nato a Castel San Pietro Terme da genitori romagnoli imolesi, che ne fu anche il primo presidente fino al 1898.\nStoria.\nEspressione del movimento cattolico bolognese, l'istituto cominci\u00f2 ad espandersi nel 1905, quando furono aperte le prime sedi fuori delle mura di Bologna, nei paesi della provincia; poi nella provincia di Ferrara (Cento, Bondeno, Copparo, Massa Fiscaglia, Portomaggiore, Argenta, Comacchio) e progressivamente in Romagna (Imola, Faenza, Castel Bolognese, Lugo, Ravenna e nel Forlivese).\nSuccessivamente sorsero contrasti tra Bologna e Ferrara sui criteri direttivi dell'attivit\u00e0 della banca (\"governance\"). Si arriv\u00f2 quindi alla decisione del Tribunale di Bologna del 17 luglio 1914, che sanc\u00ec la separazione delle attivit\u00e0 in territorio ferrarese (esse costituirono il \u00abPiccolo Credito\u00bb). Bologna e la Romagna, insieme, formarono il \u00abCredito Romagnolo\u00bb, passando anche da societ\u00e0 cooperativa a societ\u00e0 per azioni (nella terminologia dell'epoca, \"societ\u00e0 anonima\").\nNel 1977 era la ventunesima banca italiana per raccolta.\nNel 1992 assorb\u00ec la Banca del Friuli e due anni dopo, nell'ottica di un rafforzamento sull'asse adriatico, acquisisce il 35% della Banca Popolare del Molise.\nNel 1995 cess\u00f2 di esistere per essere incorporata, insieme a Carimonte, nella Rolo Banca 1473, la quale, dopo aver incorporato le due controllate, successivamente (2002) entr\u00f2 nel gruppo Unicredit.\nLa filiale UniCredit Rizzoli di Bologna in via Guglielmo Oberdan 9 fu la sede storica del Credito Romagnolo."}
{"id": "1380632", "revid": "1865216", "url": "https://it.wikipedia.org/wiki?curid=1380632", "title": "Vittoria di Borbone-Francia", "text": "Biografia.\nL'infanzia.\nEra figlia del re Luigi XV di Francia e della principessa Maria Leszczy\u0144ska di Polonia: in quanto quinta figlia femmina della coppia reale fu detta \"Madame Quatri\u00e8me\". Mentre le sue tre sorelle maggiori crebbero e terminarono la loro istruzione a Versailles, lei e le altre furono mandate presso l'Abbazia di Fontevraud nel 1738 per essere allevate.\nVita a Versailles.\nQuando Mozart si trasfer\u00ec in Francia, Vittoria ne divenne la protettrice ed egli, in segno di gratitudine, le dedic\u00f2 alcune sonate per pianoforte.\nIl futuro Luigi XVI di Francia, rimasto prematuramente orfano di madre, era particolarmente legato alle zie paterne, che considerava delle vice-madri. A loro volta le zie davano appoggio e protezione al timido ed impacciato nipote, mentre non mostrarono invece mai alcuna simpatia per la moglie Maria Antonietta, che chiamavano, in modo dispregiativo, \"l'Austriaca\".\nCome le sorelle Adelaide e Sofia Filippina di Borbone-Francia, non si spos\u00f2 mai e visse alla corte di Versailles fino allo scoppio della rivoluzione francese.\nAnche lei, come le sorelle e altri membri della famiglia, soffriva di una forma di obesit\u00e0 congenita.\nLa fuga a Roma.\nNell'ottobre 1789 la famiglia reale venne costretta a spostarsi nel Palazzo delle Tuileries a Parigi.\nVittoria Luisa e la sorella Adelaide erano le uniche figlie ancora in vita di Luigi XV. Religiosissime e rigide all'etichetta anche fuori dalle mura di Versailles, rifiutarono la prospettiva di ricevere il 24 aprile 1791 la comunione pasquale dalle mani di un prete giurato. Decisero quindi di partire per Roma, il 19 febbraio 1791. Questa decisione, dettata da un motivo strettamente religioso, si rivel\u00f2 in seguito vitale: le due dame infatti, al contrario dei famigliari e di tanti altri nobili rimasti in Francia, non vissero l'angoscia per la propria sorte e scamparono alle condanne a morte.\nCi\u00f2 nondimeno, le vite condotte da Vittoria e Adelaide lontano dal loro castello di Bellevue non furono assolutamente tranquille, a iniziare dal viaggio intrapreso per raggiungere Roma che fu disastroso, non solo per le ovvie condizioni delle strade dell'epoca, ma anche per le avversit\u00e0 atmosferiche incontrate e, soprattutto (nonostante la presenza di una scorta di trentatr\u00e9 soldati) per i tentativi di aggressione che entrambe dovettero subire a opera di rivoluzionari i quali, ritenendo illegittimo il loro espatrio, volevano trascinarle davanti ai tribunali del popolo. Durante il suddetto trasferimento furono, infatti, bloccate ad Arnay le Duc e trattenute in carcere con il pretesto di aver esibito alle autorit\u00e0 dei passaporti non validi.\nLiberate dopo pochi giorni a seguito di autorizzazione dell'Assemblea Nazionale (sollecitata dall'intervento di Mirabeau), raggiunsero Roma nel mese di aprile del 1791. La permanenza nella capitale del papato dur\u00f2 fino al 1796, anno in cui, per sfuggire all'avanzata napoleonica nella penisola italiana, si trasferirono a Caserta (sotto la protezione del re Ferdinando IV di Napoli e della regina Carolina). Da qui, nel dicembre del 1798, sempre nel timore dell'avanzata napoleonica e della situazione in cui versava lo Stato napoletano dopo l'avvento della Repubblica Partenopea (subentrata alla monarchia borbonica), fuggirono ancora per raggiungere (nel febbraio del 1799) dopo molte peripezie, il porto di Brindisi. Essendo questa citt\u00e0 in mano ai giacobini, alle due principesse non fu consentito di mettere piede sulla terra ferma, per cui esse dovettero restare per circa un mese a bordo di un barcone ancorato al largo.\nFinalmente, nei primi giorni di marzo del 1799, trovarono un imbarco su una nave russa con destinazione Trieste. Qualche giorno prima della partenza misero a disposizione il loro prestigio di principesse reali per avallare una sorta di \"mascherata\" [nota 2] messa in atto da alcuni avventurieri/insorgenti intenzionati a raccogliere consensi tra la popolazione al fine di organizzare al meglio le ribellioni contro i governi giacobini che tentavano di prendere piede nella Terra d'Otranto.\nLa morte.\nNon fece mai ritorno nella terra natale e viaggi\u00f2, esiliata, per l'Italia. Malata di cancro, mor\u00ec a Trieste nel 1799. La sorella Adelaide mor\u00ec l'anno dopo, anche lei a Trieste. I loro corpi tornarono in Francia, anni dopo, sotto il regno del nipote Luigi XVIII di Francia e trovarono riposo presso l'Abbazia di Saint-Denis.\nNote.\n2. ^ Cleto Schiavilla, pag. 312 (v. bibliografia)"}
{"id": "1380635", "revid": "124859728", "url": "https://it.wikipedia.org/wiki?curid=1380635", "title": "Visolotto", "text": "Il Visolotto \u00e8 una montagna delle Alpi Cozie alta 3.348\u00a0m, situata in Piemonte, a nord del Monviso.\nCaratteristiche.\n\u00c8 situato leggermente a Nord del Monviso da cui \u00e8 separato dalle Cadreghe di Viso, strutture rocciose dalla particolare forma di sedie (cadreghe in lingua piemontese). Durante le giornate di tempo sereno risulta ben riconoscibile anche dalla pianura torinese. La vetta, interamente in territorio italiano, \u00e8 sulla dorsale che separa la valle Varaita dalla valle Po, sul confine tra i territori comunali di Pontechianale e di Crissolo.\nLa vetta presenta tre cime distinte: il Picco Lanino (3.348 ) o Picco Ovest, il Picco Coolidge (3.340 ) o Picco centrale ed il Picco Montaldo (3.344 ) o Picco Est. I Picchi Lanino e Coolidge sono separati dal Picco Montaldo da 200 metri di cresta piuttosto accidentata.\nDal punto di vista geologico la tipologia di roccia dominante sul Visolotto \u00e8 l'anfibolite epidotica, roccia metamorfica regionale a chimismo basico di colore verde chiaro striato di giallo-verde (la stessa tipologia di roccia presente pure sulla vetta del Monviso).\nPer lungo tempo il monte \u00e8 stato ritenuto 'inaccessibile', e a causa dei suoi ripidi versanti non presenta vie di facile accesso. La via normale \u00e8 di tipo alpinistico, con una difficolt\u00e0 valutata in AD con un passaggio di III grado su roccia.\nPrime ascensioni e la disputa Montaldo-Coolidge.\nLa prima ascensione risale al 4 settembre 1875 e fu portata a termina dall'ingegner Felice Montaldo del CAI di Susa, Antonio Castagneri di Balme (guida) e Francesco Perotti (portatore) sul Picco Montaldo. I tre seguirono la via pi\u00f9 diretta per la salita, ossia la faccia settentrionale della montagna (quella che d\u00e0 sulla valle Po). La scelta della via non fu per\u00f2 molto oculata, in quanto il versante nord aveva ed ha il difetto di essere continuamente soggetto a cadute di pietre e inoltre, a causa del suo orientamento, era coperto da neve e ghiaccio fino ad estate inoltrata. La seconda ascensione del Visolotto, sempre al Picco Montaldo seguendo pressappoco la stessa via, fu fatta nel 1877 da tre muratori di Paesana: Battista Bertorello, Cristoforo e Giovanni Picca (padre e figlio). Essi, giunti in cima al Picco Montaldo (quello Est), conficcarono nella roccia una bandiera italiana.\nLa prima ascensione agli altri due picchi (quelli centrale e occidentale) fu opera di William Auguste Coolidge con le guide Christian Almer ed Ulrich Almer il 31 luglio 1881. Tale cordata percorse dunque per la prima volta tutta la cresta sommitale del Visolotto e fece anche la prima traversata della montagna in quanto la discesa venne fatta lungo la pi\u00f9 agevole parete sud (cio\u00e8 verso il vallone di Vallanta in valle Varaita). Questo evento caus\u00f2 qualche discussione tra il trio italiano e l'alpinista statunitense su chi dovesse essere considerato il primo salitore del Visolotto. Coolidge, infatti, nonostante fosse un alpinista gi\u00e0 affermato, autore di numerose prime ascensioni, non intendeva in nessun modo rinunciare alla gloria di \"togliere al Visolotto la sua fiera verginit\u00e0\". Per cercare di spiegare le sue ragioni l'americano scrisse sull\"'Alpine Journal\" (il bollettino del Club Alpino inglese) un discorso molto duro e polemico:\nIl 29 agosto 1892 l'alpinista Giuseppe Lanino, accompagnato dalle guide Claudio e Giuseppe Perotti, raggiunse il Picco Ovest (quello che oggi porta il nome di Picco Lanino) aprendo una nuova via lungo la parete nord-ovest e la cresta ovest del Visolotto.\nLa prima invernale fu effettuata da Pietro Ravelli, Marie ed Emanuele Andreis il 19 marzo 1938.\nRifugi alpini.\nPer l'ascensione alla vetta ci si pu\u00f2 appoggiare ai seguenti rifugi:"}
{"id": "1380638", "revid": "1573940", "url": "https://it.wikipedia.org/wiki?curid=1380638", "title": "Thalassoma trilobatum", "text": "Thalassoma trilobatum () \u00e8 un pesce d'acqua salata appartenente alla famiglia Labridae.\nDistribuzione e habitat.\nQuesto pesce \u00e8 diffuso nell'oceano Indo-Pacifico, dalle coste africane orientali fino all'Isola di Pasqua e di Tonga. Abita barriere coralline e fondali rocciosi, non oltre i -10 m di profondit\u00e0.\nDescrizione.\nIl corpo \u00e8 allungato, piuttosto compresso ai fianchi, con testa a punta, il muso provvisto di un becco coriaceo. Il profilo dorsale e quello ventrale sono simmetrici e tondeggianti. Il peduncolo caudale \u00e8 ampio e robusto, cos\u00ec come la coda, a delta. La pinna dorsale \u00e8 retta nella parte anteriore da grossi raggi; \u00e8 lunga e speculare alla pinna anale, che parte dalla met\u00e0 della lunghezza dell'intero pesce. Le pettorali sono trapezoidali, con vertice allungato.\nLa livrea dell'adulto presenta testa bruno dorata e fianchi rossastri, decorati da due fasce composte da tante macchie verticali verdazzurre allineate. Il ventre \u00e8 verdastro. Le pinne dorsale e anale hanno radice verde, sviluppo giallo ocra e bordo azzurro. La coda \u00e8 ocra raggiata d'azzurro. Le altre pinne sono azzurrognole. Gli esemplari giovanili invece hanno un fondo bruno chiaro con ventre bianco azzurro e macchie rossastre. Le pinne hanno la medesima colorazione degli adulti, ma pi\u00f9 sbiadite.\nRaggiunge una lunghezza massima di 30\u00a0cm.\nAlimentazione.\n\"T. trilobatum\" si nutre di invertebrati (granchi, molluschi e ofiure).\nPesca.\n\u00c8 commestibile, ma non riscuote molto successo commerciale.\nAcquariofilia.\n\u00c8 pescato per la vendita in acquariofilia, ma non \u00e8 particolarmente ricercato. Pi\u00f9 diffuso negli acquari pubblici."}
{"id": "1380643", "revid": "1573940", "url": "https://it.wikipedia.org/wiki?curid=1380643", "title": "Thalassoma purpureum", "text": "Thalassoma purpureum \u00e8 un pesce d'acqua salata appartenente alla famiglia Labridae.\nDistribuzione e habitat.\nProviene dalle barriere coralline dell'oceano Pacifico e dell'oceano Indiano, in particolare da Isola di Pasqua, Hawaii, Isola di Lord Howe, Sudafrica, Giappone e isole Marchesi. Nuota fino a 10 m di profondit\u00e0.\nDescrizione.\nPresenta un corpo pi\u00f9 tozzo di altri \"Thalassoma\", con la mandibola pronunciata. La colorazione varia molto nel corso della vita del pesce: i giovani sono completamente marroni o grigiastri, con macchie pi\u00f9 scure quasi disposte a scacchiera, mentre i maschi adulti sono verdi striati di rosso. Il ventre e le pinne possono tendere al blu. La pinna caudale presenta i raggi esterni decisamente pi\u00f9 allungati di quelli interni.\nRaggiunge i 46\u00a0cm per 1,2\u00a0kg di peso.\nGli esemplari giovanili somigliano molto ai giovani di \"Thalassoma trilobatum\"."}
{"id": "1380646", "revid": "1573940", "url": "https://it.wikipedia.org/wiki?curid=1380646", "title": "Thalassoma lunare", "text": "Thalassoma lunare (), conosciuto comunemente come labride verde e blu, \u00e8 un pesce d'acqua salata appartenente alla famiglia Labridae.\nDistribuzione e habitat.\nQuesta specie \u00e8 diffusa nel mar Rosso e nelle parti tropicali dell'Indo-Pacifico, dalle coste tropicali dell'Africa orientale fino alla Nuova Zelanda.\nVive nelle barriere coralline.\nDescrizione.\nIl corpo \u00e8 allungato, piuttosto compresso ai fianchi, il profilo dorsale percettibilmente arcuato, quello ventrale meno. La pinna caudale \u00e8 larga, a delta e con i due estremi allungati. La pinna dorsale \u00e8 bassa e lunga, cos\u00ec come l'anale, mentre la pinna pettorale \u00e8 ampia e trapezoidale.\nLa livrea giovanile prevede una colorazione verdastra screziata da piccole macchie verticali rossastre, il ventre bianco e la testa verde striata di magenta. Le pinne sono quasi trasparenti, orlate debolmente di rosso e d'azzurro, la coda \u00e8 trasparente. La livrea adulta \u00e8 decisamente pi\u00f9 viva: la testa \u00e8 verde-azzurra con grosse zebrature rosse e magenta, gli stessi colori che screziano minutamente il lungo corpo verde. Alla radice del grosso peduncolo caudale vi \u00e8 una macchia nera. La pinna dorsale ha un'anima magenta, orlata d'azzurro vivo mentre la pinna dorsale e quella anale, verdi, presentano entrambe due strisce orizzontali (una azzurra e una rossa) a media altezza.\nLe pinne ventrali sono gialle, cos\u00ec come il centro della pinna caudale, orlata di verde e con le due estremit\u00e0 allungate rossastre o magenta.\nRaggiunge una lunghezza massima di 25\u00a0cm.\nBiologia.\nRiproduzione.\nQuesta specie \u00e8 ermafrodita protogina: gli esemplari giovani sono tutti di sesso femminile. Con il passare del tempo esse cambiano sesso diventando esemplari maschili a tutti gli effetti.\nSono documentati casi piuttosto comuni di ibridazione con \"Thalassoma rueppellii\".\nAlimentazione.\nSi nutre di invertebrati e di uova di pesce.\nPredatori.\n\u00c8 preda abituale di \"Synodus englemani\" e di \"Plectropomus leopardus\".\nAcquariofilia.\nIl labride verde e blu \u00e8 un pesce tranquillo, anche se in perenne movimento: pu\u00f2 essere allevato solo da chi possiede acquari marini spaziosi. Gli acquari pubblici lo ospitano spesso nelle vasche di barriera corallina."}
{"id": "1380649", "revid": "177641", "url": "https://it.wikipedia.org/wiki?curid=1380649", "title": "Brian Keith Bloom", "text": ""}
{"id": "1380655", "revid": "647919", "url": "https://it.wikipedia.org/wiki?curid=1380655", "title": "Azoimide", "text": ""}
{"id": "1380657", "revid": "647919", "url": "https://it.wikipedia.org/wiki?curid=1380657", "title": "Acido azidico", "text": ""}
{"id": "1380659", "revid": "647919", "url": "https://it.wikipedia.org/wiki?curid=1380659", "title": "Azoturo di idrogeno", "text": ""}
{"id": "1380660", "revid": "647919", "url": "https://it.wikipedia.org/wiki?curid=1380660", "title": "Acido idronitrico", "text": ""}
{"id": "1380669", "revid": "1226", "url": "https://it.wikipedia.org/wiki?curid=1380669", "title": "Il caso di Clairvius Narcisse", "text": ""}
{"id": "1380674", "revid": "122573079", "url": "https://it.wikipedia.org/wiki?curid=1380674", "title": "Bacardi cocktail", "text": "Il Bacardi \u00e8 un cocktail a base di rum Bacardi, riconosciuto ufficialmente dall'IBA nella lista dei cocktail ufficiali dal 1961 al 2020. Rientra nella categoria dei cocktail pre-dinner. \nStoria.\nIl Bacardi \u00e8 una variante del cocktail Daiquiri (che contiene rum, succo di lime o limone e sciroppo di zucchero, anzich\u00e9 lo sciroppo di granatina contenuto nello stesso bacardi). La versione conosciuta ai tempi odierni \u00e8 nata negli USA. Le prime ricette del Bacardi apparvero verso il 1917, in un ricettario di Tom Bullock, \"Ideal Bartender\".\nIl distillato Bacardi invece \u00e8 legato a Don Facundo Bacardi. Nato in Catalogna, si trasfer\u00ec successivamente a Santiago di Cuba per avviare un'attivit\u00e0 di commercio in vini. Poi nel 1862 acquist\u00f2 un alambicco e cominci\u00f2 la distillazione della melassa da canna da zucchero delle piantagioni vicine.\nIl suo ron (rum) diffusosi prima a L'Avana e poi in Florida, ebbe un grande successo. Ci fu una pausa solo durante il proibizionismo, quando furono interrotte le esportazioni verso gli USA, tuttavia Bacardi continu\u00f2 l'espansione anche grazie a numerosi \"turisti\" americani che vennero ad approvvigionarsi alla fonte.\nNel 1960 Fidel Castro, con un colpo di mano, nazionalizz\u00f2 le distillerie di Santiago, ma l'azienda aveva fatto in tempo a trasferirsi in Messico e a Porto Rico. Oggi Bacardi \u00e8 uno dei maggiori produttori di alcolici del mondo e possiede distillerie alle Bahamas, in Brasile, in Canada, in Venezuela e in Martinica, per un totale di oltre 200 milioni di bottiglie prodotte.\nComposizione.\nRicetta per \"Mixed Drinks\" di Hugo Ensslin, 1917.\nAgitare bene in un mixing glass con ghiaccio tritato e servire.\nBacardi cocktail, 1930-1937.\nMiscelare assieme i componenti, agitare bene e servire con ghiaccio tritato. Importante: non variare l'ordine degli ingredienti.\nIBA.\nMettere tutti gli ingredienti in uno shaker con cubetti di ghiaccio, shakerare bene e filtrare in una coppetta da cocktail."}
{"id": "1380678", "revid": "287204", "url": "https://it.wikipedia.org/wiki?curid=1380678", "title": "Carabiniere (nave)", "text": ""}
{"id": "1380693", "revid": "4711", "url": "https://it.wikipedia.org/wiki?curid=1380693", "title": "FC Slov\u00e1cko", "text": ""}
{"id": "1380696", "revid": "729019", "url": "https://it.wikipedia.org/wiki?curid=1380696", "title": "High Mobility Multipurpose Wheeled Vehicle", "text": "Il M998 High Mobility Multipurpose Wheeled Vehicle (HMMWV o Humvee; letteralmente: \"Veicolo multifunzione su ruote ad alta mobilit\u00e0\") \u00e8 il veicolo militare da ricognizione dell'esercito americano.\nSi tratta di un mezzo di grosse dimensioni, dotato di trazione integrale e prodotto dalla casa automobilistica statunitense AM General. Ha sostituito la pi\u00f9 piccola jeep, nella fattispecie la Ford M151 \"Mutt\", negli anni ottanta.\nStoria.\nSviluppo.\nDurante gli anni settanta lo United States Army si accorse che i propri mezzi avrebbero rispettato gli standard per poco tempo ancora. Nel 1977 la Lamborghini present\u00f2 cos\u00ec la Cheetah, modello sviluppato per soddisfare le specifiche richieste dell'esercito, senza per\u00f2 aggiudicarsi la fornitura. Nel 1979, l'esercito present\u00f2 le specifiche finali per un veicolo ad alta mobilit\u00e0 adatto a molti usi (High Mobility Multipurpose Wheeled Vehicle, o HMMWV). Nel luglio di quell'anno la AM General (divisione della American Motors Corporation) inizi\u00f2 lo studio preliminare e, in meno di un anno, il primo prototipo \"M998\" era in fase di test.\nProduzione.\nNel giugno 1981, l'esercito stipul\u00f2 un contratto con la AM General per lo sviluppo di diversi veicoli per un'altra serie di test. L'azienda americana poco tempo dopo ebbe il contratto di produzione per 55000 HMMWV.\nImpiego operativo.\nL'Humvee fu visto per la prima volta sul campo di battaglia durante l'operazione \"Just Cause\", l'invasione statunitense di Panama del 1989.\nVersioni.\nM998 HMMWV Cargo / Troop Carrier.\nLa M998 HMMWV Cargo / Troop Carrier \u00e8 una variante dell'Humvee progettata per il trasporto di materiali e soldati. Il corpo vettura \u00e8 in alluminio, mentre il tetto \u00e8 realizzato in tela. Cos\u00ec impostato, il veicolo pu\u00f2 trasportare un equipaggio di due uomini pi\u00f9 otto soldati o un carico per l'ammontare di 2.500 libbre (1.135 kg). A vuoto, l'M998 \u00e8 in grado di affrontare salite con pendenza del 60%, mentre a pieno carico pu\u00f2 affrontare dislivelli del 40%. Inoltre, il veicolo \u00e8 in grado di guadare corsi d'acqua profondi 76\u00a0cm, mentre, con un apposito kit, pu\u00f2 attraversare guadi che arrivano a 152\u00a0cm di profondit\u00e0. Rispetto alla versione base, il Cargo / Troop Carrier monta un argano.\nIl Coyote \u00e8 una versione del fuoristrada realizzata allo scopo di creare una cortina fumogena in grado di celare i movimenti delle truppe e di rendere difficoltosa l'individuazione dei bersagli da parte del nemico.\nM707 Knight.\nIl Knight venne sviluppato come veicolo di supporto alla fanteria impiegabile nelle missioni di tipo Combat Observation Lasing Teams. Scopo ultimo era l'acquisizione dei bersagli sul campo di battaglia e la loro segnalazione alle unit\u00e0 di combattimento. Ci\u00f2 comportava anche la possibilit\u00e0 di coordinare il fuoco indiretto sul bersaglio designato.\nHummer H1.\nDell'HMMWV \u00e8 stata prodotta anche una variante civile con il marchio Hummer, l'H1, la cui produzione \u00e8 terminata nel 2006. Il marchio Hummer non viene pi\u00f9 commercializzato dal 2010.\nHMMWV civile modello V1 Gorilla.\nHummer rinasce nel 2015 nella versione civile con il marchio HMMWV che prima era riferito solo ai veicoli militari. Il 1\u00ba settembre 2015 AM Mobility LLC comincia la commercializzazione della nuova auto civile HMMWV modello V1 Gorilla, che \u00e8 una evoluzione tecnica ed estetica dell'Hummer H1, sempre prodotto con AM General LLC.\nUtilizzatori.\nL'Humvee \u00e8 usato dai seguenti eserciti:"}
{"id": "1380698", "revid": "287204", "url": "https://it.wikipedia.org/wiki?curid=1380698", "title": "Poh\u00e1r FA\u010cR", "text": "La Poh\u00e1r FA\u010cR, denominata \"Poh\u00e1r \u010cMFS\" fino al giugno 2011 quando la federazione ceca ha cambiato denominazione e quindi acronimo da \u010cMFS a FA\u010cR, \u00e8 la coppa nazionale di calcio della Repubblica Ceca, assegnata dalla Federazione calcistica ceca. \u00c8 il secondo torneo calcistico della Repubblica Ceca per importanza dopo la \"Synot liga\", massima serie del campionato nazionale.\nStatistiche.\nSpesso la Coppa della Repubblica Ceca \u00e8 decisa ai rigori o di misura. L'unica eccezione fu nell'edizione 1996, in cui il Petra Drnovice si fece sconfiggere 4-0 in finale dallo Sparta Praga.\nIl Viktoria Zizkov ha sempre affrontato la finale ai rigori vincendo 2 volte e perdendone una. Petr Drnovice, 1. FC Slov\u00e1cko e Slovan Liberec sono arrivati per due volte in finale ma l'hanno persa entrambe le volte. Lo Jablonec 97 \u00e8 arrivato 4 volte in finale vincendone soltanto una. Il Football Club Ban\u00edk Ostrava \u00e8 anch'esso arrivato a 3 finali della Coppa della Repubblica Ceca ma in 3 anni consecutivi dal 2004 al 2006 vincendo l'edizione del 2005.\nSi \u00e8 assistito a due Derby di Praga nelle finali entrambe vinte dallo : nel 1997 lo Slavia Praga elimina il Dukla Praha col punteggio di 1-0; nell'edizione del 2002 batte lo Sparta Praga 2-1.\nLe squadre di Praga sono arrivate 13 volte in finale su 22 edizioni."}
{"id": "1380699", "revid": "767487", "url": "https://it.wikipedia.org/wiki?curid=1380699", "title": "Giggi il bullo", "text": "Giggi il bullo \u00e8 un film italiano del 1982 diretto da Marino Girolami, ispirato dalla macchietta \"Giggi er Bullo\" di Ettore Petrolini.\nTrama.\nGiggi \u00e8 un giovanotto dall'indole ribelle e scapestrata che vive con la madre a Roma nel rione Trastevere. Il ragazzo cerca di fare il duro ma si caccia solo nei guai, coinvolgendo anche i suoi amici; tra le sue avventure che compongono una sua giornata c'\u00e8 una discussione con un commissario di polizia che lo arresta facendolo finire in una camera di sicurezza con un vagabondo tormentato dalle piattole, dopodich\u00e9 si finge protettore di una prostituta veneta, inoltre si spaccia per gigol\u00f2 e si scontra con due becchini. Alla fine il suo riscatto arriva quando vince con l'amica Raffaella una gara di ballo, dove riesce anche a malmenare il rivale Peppe.\nDistribuzione.\nIl film \u00e8 stato distribuito nelle sale italiane a partire dal 20 agosto 1982."}
{"id": "1380705", "revid": "1442080", "url": "https://it.wikipedia.org/wiki?curid=1380705", "title": "Mauro Carella", "text": "Nasce in un'umile famiglia. Il padre che fabbricava carri muore prematuramente lasciando alla vedova la cura dei cinque figli.\nMauro essendo il maggiore dovette collaborare al bilancio familiare abbinando agli studi il lavoro da artigiano, grazie al quale conobbe ben presto il valore sociale e formativo del lavoro. \nNel 1913 conclude gli studi magistrali diventando un maestro di scuola elementare.\nSuccessivamente, anche grazie alla conoscenza personale di altri pedagogisti italiani del suo tempo come Giuseppe Lombardo Radice e Giovanni Modugno si dedic\u00f2 alla diffusione dell'educazione e dell'istruzione nei confronti dei pi\u00f9 giovani in tutto il Sud-Italia.\nConosce Radice attraverso la sua opera \"Lezioni di didattica. Ricordi di esperienza magistrale\" e rimane affascinato dal suo modo di conciliare i valori spirituali con l'insegnamento. Nasce fra i due un rapporto di reciproca stima che dura fino alla morte del pedagogista Catanese. in un primo tempo ne abbraccia l'idealismo che poi supera in favore di un'attenzione al momento situazionale dell'educazione.\nDal 1933 stringe un'amicizia col pedagogista bitontino Giovanni Modugno. Quest'ultimo diventa un \"maestro\" per Mauro Carella: i due condividono la profonda fede cristiana, fede che contraddistingue il loro operato professionale. Modugno apprezza il modo di insegnare del maestro canosino, improntato da una stretta vicinanza agli alunni e alle loro famiglie. Carella permette la piena espressione della spontaneit\u00e0 dei ragazzi, ma Giovanni Modugno lo mette all'allerta sul fato che ci\u00f2 potrebbe pregiudicarne la disciplina.\nLo stile d'insegnamento di Mauro Carella.\nIl suo modo d'insegnare fu particolarmente innovativo per i suoi tempi e si bas\u00f2 sulla lettura e sui valori dell'arte e della religione.\nRiconobbe l'importanza del valore educativo della scuola ma promosse anche il coinvolgimento della comunit\u00e0 nello sviluppo dei giovani. Inizi\u00f2 la sua opera educativa proprio da Canosa di Puglia (dove fonda una biblioteca). Conoscendo molto bene la realt\u00e0 del suo territorio, caratterizzata da un'estrema povert\u00e0 e da una ignoranza diffusa, si prodig\u00f2 in prima persona nell'aiutare i propri alunni e le loro famiglie. Si occup\u00f2 non solo del rendimento scolastico dei bambini ma anche del loro comportamento e della loro igiene, cercando di acquisire la loro fiducia. L'alunno viene lasciato libero di esprimere la propria spontaneit\u00e0, di costruire la propria personalit\u00e0 e di rielaborare le conoscenze apprese (come \u00e8 testimoniato da numerosi saggi). I compiti assegnati riguardavano la poesia, la notazione di stati d'animo o la descrizione della natura. \nLa sua azione era ispirata dai valori del Cristianesimo. Scrisse diverse agiografie destinate ai bambini con uno stile di scrittura molto semplice. Molto era richiesto sulla lettura; ma non tanto dei testi scolastici, quanto di scritti che riguardano l'uomo, la vita e la religione. Alcune letture erano costituite dalle riduzioni dell'Iliade, dell'Eneide, della Divina Commedia, de \"I promessi sposi\" e di \"Cuore\". Carella era convinto di poter raggiungere ed alimentare, attraverso la lettura, l'animo dei fanciulli. Essa era il mezzo capace di raggiungere l'educazione integrale della personalit\u00e0 del lettore e non solo uno strumento per l'educazione linguistica."}
{"id": "1380706", "revid": "150308", "url": "https://it.wikipedia.org/wiki?curid=1380706", "title": "Z4 (computer)", "text": " \nLo Z4 fu il primo computer digitale elettro-meccanico commerciale del mondo. Venne sviluppato dall'ingegnere tedesco Konrad Zuse e venduto dalla sua societ\u00e0, la \"Zuse Apparatebau\". Il primo esemplare venne completato nel 1944.\nVenne installato nell'ETH Z\u00fcrich (Svizzera) nel settembre del 1950. Nel 1954 lo Z4 venne trasferito all'istituto \"Franco-Allemand des Recherches de St. Louis\" in Francia, dove oper\u00f2 fino al 1959. Attualmente lo Z4 \u00e8 esposto al \"Deutsches Museum\" a Monaco di Baviera.\nLo Z4 spinse l'ETH a costruire un suo computer, (progetto gestito da Ambrousius. P. Speiser) chiamato ERMETH, acronimo di; Elektronische Rechenmaschine ETH\".\nNel 1950/1951 lo Z4 fu l'unico computer digitale presente nel continente Europeo ed il primo computer digitale venduto al mondo, precedendo il Ferranti Mark 1 di cinque mesi (il Ferranti Mark 1 fu per\u00f2 il primo computer elettronico commerciale al mondo e l'UNIVAC I di dieci mesi. La societ\u00e0 di Zuse svilupp\u00f2 altri computer, tra i quali si segnalano lo Z11, acquistato da aziende e universit\u00e0, e lo Z22, il primo computer basato su memorie magnetiche.\nIl computer era in grado di eseguire due istruzioni contemporaneamente se queste non entravano in conflitto tra di loro.\nLo Z4 venne utilizzato per lo sviluppo della diga \"Grande Dixence\".\nAl 1967 la \"Zuse KG\" aveva costruito 251 computer, ma per problemi finanziari la societ\u00e0 venne venduta alla Siemens.\nCitazione:\n'\"La vibrazione dello Z4 \u00e8 l'unica cosa interessante della vita notturna di Zurigo\"\n\"The rattling of the Z4 is the only interesting thing about the Z\u00fcrich nightlife.\" (Konrad Zuse)"}
{"id": "1380709", "revid": "287204", "url": "https://it.wikipedia.org/wiki?curid=1380709", "title": "Nuoto ai Giochi della XXVII Olimpiade - 200 metri misti maschili", "text": "Si sono svolte 7 batterie di qualificazione. I primi 16 atleti si sono qualificati per le semifinali.\nBatterie.\n19 settembre 2000\nSemifinali.\n19 settembre 2000\nFinale.\n20 settembre 2000"}
{"id": "1380711", "revid": "125435499", "url": "https://it.wikipedia.org/wiki?curid=1380711", "title": "Luciano Pavarotti", "text": "Dotato di una voce squillante negli acuti e ricca nel mezzo, con un fraseggio chiaro e un timbro limpido, \u00e8 annoverato tra i dieci tenori pi\u00f9 grandi di tutti i tempi, nonch\u00e9 tra i massimi esponenti della musica lirica. Con Carlo Bergonzi, Enrico Caruso, Franco Corelli, Mario Del Monaco, Giuseppe Di Stefano, Beniamino Gigli e Tito Schipa, permane uno dei tenori italiani \"storici\" di notoriet\u00e0 mondiale. Con il \"Pavarotti &amp; Friends\" e le sue numerose collaborazioni (fra le quali \u00e8 da ricordare in particolare la costituzione del gruppo dei \"Tre Tenori\", con Pl\u00e1cido Domingo e Jos\u00e9 Carreras), ha consolidato una popolarit\u00e0 che gli ha dato fama mondiale anche al di fuori dell'ambito musicale. Con oltre 100 milioni di copie vendute nel mondo, si stima sia, anche per vendite, fra i primissimi cantanti di ogni genere musicale, nonch\u00e9 il cantante italiano di maggior successo a livello internazionale.\nNoto con l'appellativo di \u00ab\"Maestro\"\u00bb, nel corso della sua carriera, durata oltre mezzo secolo, ha vinto sei Grammy Awards, di cui un Grammy Legend Awards, attribuitagli nel 1998. Inoltre, in virt\u00f9 dei suoi contributi nel mondo della musica, ha ricevuto il Kennedy Center Honors nel 2001 e gli sono state conferite le pi\u00f9 alte onorificenze della Repubblica Italiana.\nCarriera.\nLuciano Pavarotti era figlio di Fernando Pavarotti (1912-2002) e di Adele Venturi (1915-2002), dal cui matrimonio nacque anche sua sorella minore, Gabriella (1940-2013). Il padre era un fornaio nell'Arma dei Carabinieri, e si dilettava a cantare a livello amatoriale in una piccola associazione di coristi non professionisti, la \u00abCorale Gioachino Rossini\u00bb di Modena e trasmise al figlio la passione per la musica operistica, trovando nel giovane altrettanto interesse.\nIl giovane Pavarotti decise di non intraprendere subito una carriera musicale vera e propria, evitando cos\u00ec il conservatorio. Per un lungo periodo invece dedic\u00f2 i suoi studi all'insegnamento, per diventare un docente di educazione fisica e insegnare in seguito alle scuole elementari per due anni, dopo essersi iscritto nell'Istituto magistrale di Modena (la stessa scuola frequentata anche da Francesco Guccini). Pur proseguendo la sua attivit\u00e0 nell'insegnamento, non aveva abbandonato gli studi di canto con il tenore Arrigo Pola (di cui manterr\u00e0 canoni e principi nella sua futura carriera) e alla partenza di questi per il Giappone, tre anni dopo, prosegu\u00ec la sua preparazione con il maestro Ettore Campogalliani, con il quale perfezion\u00f2 la tecnica del fraseggio e della concentrazione.\nPer sua stessa ammissione i due sono rimasti per sempre i suoi unici e onorati maestri. Negli anni successivi, entrato a pieno regime nel mondo della lirica e sempre continuando i suoi studi canori, il giovane tenore ottenne un primo successo musicale, nel 1955, in una delle sue esibizioni con il padre e la Corale Rossini in Galles, nel corso del \"Festival di Llangollen\" dove la corale si aggiudic\u00f2 il primo premio. Nel 1995, a quarant'anni di distanza dall'ultima volta, torna a Llangollen, esibendosi in un concerto contenente le pi\u00f9 famose arie.\nL'affermazione.\nNel 1961 ottiene il primo riconoscimento personale, nel Concorso Internazionale \"Achille Peri,\" che si svolgeva a Reggio Emilia, organizzato da Luigi \"Gigetto\" Reverberi, talent scout di giovani cantanti lirici, da Pavarotti alla Tebaldi, alla Cossotto, ecc. \nLa vittoria di questo concorso consent\u00ec al giovane Pavarotti di esibirsi davanti al grande pubblico, come il 29 aprile 1961, quando ottenne la sua consacrazione artistica salendo sul palcoscenico del Teatro Municipale di Reggio Emilia per interpretare il ruolo di \"Rodolfo\" ne \"La boh\u00e8me\" di Puccini, diretta da Francesco Molinari Pradelli.\nPer ammissione dello stesso Pavarotti il ruolo di Rodolfo nel lavoro pucciniano \"La boh\u00e8me\" \u00e8 rimasto quello pi\u00f9 rappresentativo del suo repertorio, tanto che \"Rodolfo\" sarebbe divenuto nel corso della sua carriera una sorta di suo alter ego sul palco.\nLa messa in scena de \"La boh\u00e8me\" fu riproposta in diverse citt\u00e0 d'Italia ed ebbe addirittura alcune richieste all'estero; Pavarotti interpretava inoltre il ruolo del Duca di Mantova nel \"Rigoletto\", a Carpi, a Brescia e al Teatro Massimo di Palermo, dove, sotto la direzione del maestro Tullio Serafin, ottenne un buon successo e consacr\u00f2 la sua figura di tenore in tutta Italia.\nSempre nel 1961 \u00e8 Alfredo Germont ne \"La traviata\" nella tourn\u00e9e a Belgrado del Teatro La Fenice di Venezia.\nI loggioni stranieri.\nConsolidata ormai la sua fama in patria il passo successivo fu l'avvicinamento all'estero; nonostante qualche richiesta nei primi anni sessanta, il tenore fuori d'Italia era ancora poco conosciuto e difficilmente riceveva menzioni da critici.\nLa svolta arriv\u00f2 di nuovo con \"La boh\u00e8me\", che anche dopo l'interpretazione di Rodolfo al Wiener Staatsoper nel febbraio 1963 gli permise di mostrarsi al pubblico inglese.\nPavarotti ebbe molte richieste per delle repliche dell'opera pucciniana alla Royal Opera House di Covent Garden, a Londra, prima dell'arrivo di Giuseppe Di Stefano, ma a causa di un'improvvisa malattia del tenore siciliano fu costretto a sostituirlo (era il 1963) nella parte di Rodolfo. Lo rimpiazz\u00f2 in teatro e anche al \"Sunday Night at the Palladium\", un noto spettacolo televisivo inglese seguito da pi\u00f9 di 15 milioni di telespettatori: il mezzo perfetto per affermarsi sulla scena mondiale. Nello stesso anno \u00e8 il Duca di Mantova in \"Rigoletto\" alla Wiener Staatsoper.\nLe prime incisioni dell'artista vennero presentate da l\u00ec a poco, per l'etichetta discografica Decca Records, poco prima che egli venisse avvicinato dal giovane direttore d'orchestra Richard Bonynge, il quale gli richiese di esibirsi a fianco alla moglie, Joan Sutherland. Con la Sutherland, nel 1965, mise piede per la prima volta negli Stati Uniti, a Miami, dove ricopr\u00ec il ruolo di \"Edgardo\" nella \"Lucia di Lammermoor\" di Donizetti sotto la direzione dello stesso Bonynge. La Sutherland lo accompagn\u00f2 successivamente ne \"La sonnambula\" di Bellini alla Royal Opera House del Covent Garden e ne \"La traviata\" di Verdi.\nLa Scala.\nSempre del 1965 la sua interpretazione de \"L'elisir d'amore\" di Donizetti, e ancora nello stesso anno si ebbe il suo debutto al Teatro alla Scala di Milano, dove il tenore fu espressamente richiesto da Herbert von Karajan al fianco di Mirella Freni per \"La Boh\u00e8me\" di Puccini; visto il successo, l'anno seguente Pavarotti fu chiamato nuovamente per la \"Messa da Requiem\" in memoria di Arturo Toscanini. Nel periodo 1965-1966 sono da ricordare le interpretazioni de \"I Capuleti e i Montecchi\" di Vincenzo Bellini sotto la direzione di Claudio Abbado (allestimento portato in trasferta al Festival mondiale di Montreal in occasione dell'expo 1967 nella Salle Wilfrid Pellettiere) e del \"Rigoletto\" di Verdi, diretto da Gianandrea Gavazzeni.\nDello stesso 1966 e del 1967 sono le determinanti esibizioni con successo alla Royal Opera House di Pavarotti e della Sutherland ne \"La Fille du r\u00e9giment\" di Donizetti, opera che grazie all'esecuzione dei famosi \"nove do\" di Tonio permetter\u00e0 al tenore di trasformarsi in leggenda sei anni pi\u00f9 tardi.\nNel 1966 \u00e8 Rodolfo ne \"La Boh\u00e8me\" alla Wiener Staatsoper. A Vienna Pavarotti and\u00f2 in scena fino al 1996 in cinquantasei rappresentazioni. Sempre nel 1967 \u00e8 Tebaldo in \"I Capuleti e i Montecchi\" al Festival Internazionale di Edimburgo con la London Symphony Orchestra diretta da Claudio Abbado.\nNel 1968 e nel 1969 \u00e8 ancora determinante il successo che egli ottiene interpretando i \"nove do\" di Tonio ne \"La figlia del reggimento\" al Teatro alla Scala. Il tenore sar\u00e0 presente nelle stagioni liriche del Teatro alla Scala fino al 1992, tenendo anche un recital nel 1988. Sempre nel 1968 \u00e8 Lord Arturo Talbo-Arthur Talbot nella ripresa del Teatro Massimo \"Vincenzo Bellini\" di Catania di \"I puritani\", melodramma serio di Vincenzo Bellini. Nel 1969 \u00e8 Lord Arturo Talbo nella prima rappresentazione radiofonica nell'Auditorium RAI del Foro Italico di Roma di \"I puritani\".\nLa conquista dell'America, l'affermazione mondiale, dai palchi ai parchi.\nNel 1967 interpreta il ruolo di Rodolfo ne \"La Boh\u00e8me\" al San Francisco Opera. Nel 1968 \u00e8 Edgardo in \"Lucia di Lammermoor\" sempre a San Francisco e in seguito ricopre ancora il ruolo di Rodolfo ne \"La Boh\u00e8me\" con cui esordisce alla Metropolitan Opera House. Nel 1969 \u00e8 ancora in cartellone alla San Francisco Opera con Rodolfo ne \"La Boh\u00e8me\" e con Nemorino in \"L'Elisir d'Amore\". Nel 1970 il Metropolitan lo vede interpretare Nemorino e Alfredo ne \"La Traviata\". Lo stesso anno incide per la Decca \"Un Ballo in Maschera\" con Renata Tebaldi.\nNel 1971 \u00e8 ancora Rodolfo al Met ed \u00e8 il Duca di Mantova in \"Rigoletto\" alla Covent Garden Royal Opera House di Londra. \u00c8 scritturato per interpretare \"Lucia di Lammermoor\" allo Sferisterio di Macerata, ma una improvvisa laringite il giorno della \"prima\" lo costringe a dare forfait, sostituito dal tenore Carlo Bini. Nel 1972 \u00e8 Lord Arturo Talbo nella ripresa della Metropolitan Opera House di Filadelfia di \"I puritani\".\nL\"'exploit\" arriva il 17 febbraio 1972, alla Metropolitan Opera House di New York, dove in occasione dell'esecuzione dell'opera \"La Fille du R\u00e9giment\" esegue nove do acuti, difficilissimi da emettere a voce piena, in maniera sciolta e naturale nell'aria di Tonio \"Ah, mes amis\". Riceve una standing ovation senza precedenti che lo chiama al sipario per ben 17 volte, un record finora imbattuto.\nAl Metropolitan Luciano Pavarotti \u00e8 rimasto in cartellone fino al 2004 prendendo parte a circa trecentottanta rappresentazioni, interpretando anche il Duca di Mantova nel \"Rigoletto\", Nemorino in L'Elisir d'Amore, Arturo ne I Puritani, il cantante italiano in Der Rosenkavalier, Manrico ne \"Il Trovatore\", Fernando ne \"La Favorita\", Cavaradossi in \"Tosca\", Riccardo in \"Un Ballo in Maschera\", Rodolfo in \"Luisa Miller\", Idomeneo nell'opera omonima, Ernani nell'opera omonima, Radam\u00e8s in \"Aida\", Guest in \"Die Fledermaus\", Oronte ne \"I Lombardi alla Prima Crociata\", Canio in \"Pagliacci\", Andrea Ch\u00e9nier nell'opera omonima, \"Messa da Requiem\" di Verdi, Cal\u00e0f in \"Turandot\", il \"Freni-Pavarotti-Levine Concert\" nel 1985, il concerto \"Pavarotti - Levine\" nel 1988 ripreso dalla TV, il Gala Performance per celebrare venticinque anni al Met insieme a Domingo nel 1993, il \"Luciano Pavarotti Recital\" nel 1994, il \"Luciano Pavarotti Concert\" nel 1997, il \"Pavarotti Gala\" nel 1998 per celebrare il trentesimo anniversario dal debutto al Met.\nNel 1972 \u00e8 Edgardo Ravenswood in \"Lucia di Lammermoor\" a San Francisco. Alla San Francisco Opera egli and\u00f2 in scena fino al 1991 e tenne anche due recital nel 1983, due concerti nel 1984 e uno nel 1991. L'esordio all'Arena di Verona di Pavarotti risale al 1972 con il \"Ballo in maschera\" di Verdi. Nel 1973 si ripresent\u00f2 in Arena con \"La Boh\u00e8me\" di Puccini, diretta da Peter Maag e nella \"Lucia di Lamermoor\" di Donizetti accanto al soprano Cristina Deutekom. Sempre nel 1973 \u00e8 Edgardo in \"Lucia di Lammermoor\" alla Covent Garden Royal Opera House di Londra. A Londra egli and\u00f2 in scena in venti rappresentazioni fino al 2002.\nNel 1974 \u00e8 Riccardo in \"Un ballo in maschera\" al Teatro La Fenice di Venezia, Fernando nella ripresa del Teatro Comunale di Bologna di \"La favorita\" di Gaetano Donizetti e canta nel \"Requiem\" di Verdi al Festival Internazionale di Edimburgo diretto da Carlo Maria Giulini. \u00c8 il Duca di Mantova nel \"Rigoletto\" allo Sferisterio di Macerata. Nel 1975 \u00e8 Fernand nella prima rappresentazione in concerto (per l'Orchestra del Metropolitan) nella Carnegie Hall di New York di \"La favorita\", di Donizetti. Fa la sua terza e ultima apparizione allo Sferisterio di Macerata nell'opera verdiana \"Il ballo in maschera\". Al termine della sua esibizione dichiara: \u00abLo Sferisterio \u00e8 qualcosa di meraviglioso. Non esiste al mondo un teatro all'aperto dotato di palchi e con un'acustica cos\u00ec perfetta. E vi consiglio di non chiamare Arena questo luogo. L'arena \u00e8 uno spazio dispersivo, lo Sferisterio \u00e8 un vero teatro\u00bb.\nIl nome di Pavarotti divenne noto al grande pubblico grazie alle esecuzioni sempre pi\u00f9 di frequente riprese dalla televisione, come nel ruolo di Rodolfo, ripreso dal vivo al Metropolitan di New York nel marzo 1977, assieme a un'altra italiana, Renata Scotto, che raccolse le percentuali di \"audience\" pi\u00f9 alte del tempo per un'opera teletrasmessa. All'artista sono andati diversi Grammy Award e dischi di platino e d'oro.\nNel 1978 torn\u00f2 all'Arena ne \"Il Trovatore\" di Verdi con Katia Ricciarelli, Pietro Cappuccilli e Fiorenza Cossotto diretto da Gianandrea Gavazzeni.\nAl termine della \"Pira\" di Manrico, Pavarotti emise l'acuto finale (non indicato sulla partitura da Verdi) e il pubblico areniano esplose in uno scrosciante e lunghissimo applauso.\nNel dicembre dello stesso anno partecipa al programma Good Morning America tornando nel febbraio 1980 e nel giugno 1993.\nNel 1980, al Central Park di New York, partecipa a una rappresentazione del \"Rigoletto\" in forma di concerto, che vede la presenza di oltre persone e canta Rodolfo ne \"La Boh\u00e8me\" alla San Diego Opera. Nel maggio del 1984, si esibisce nella prestigiosa Royal Opera House di Londra, e di fronte a Lady Diana e al marito Carlo d'Inghilterra oltre al pubblico di persone, celebra con una grandiosa interpretazione il concerto di beneficenza nella capitale britannica, ottenendo 5 minuti ininterrotti di applausi dal pubblico e quattro chiamate in scena.\nNel 1985 tiene un concerto allo Sports Arena per il San Diego Opera. Pavarotti arriva nel giugno del 1986 a esibirsi a Pechino, per un concerto attesissimo al \"Teatro delle Esposizioni\". L'esibizione ottiene grande riscontro dal pubblico, che richiama il maestro in scena per un secondo spettacolo ripreso in diretta dalle tv cinesi, italiane e americane. Al primo spettacolo ne seguono altri nei giorni successivi (tra cui \"La boh\u00e8me\"), tutti accolti e seguiti con grande entusiasmo dal pubblico orientale. A partire dagli anni novanta, Pavarotti ha curato molto i concerti all'aperto, sfruttando stadi e parchi, che si sono rivelati dei buoni successi.\nNel 1987 canta \"Nessun dorma\" con la London Philharmonic Orchestra diretta da Zubin Mehta nella colonna sonora del film \"Le streghe di Eastwick\" (lo stesso brano viene riproposto anche nella colonna sonora del film \"L'amore ha due facce\" del 1996) ed una selezione dalla Madama Butterfly con Mirella Freni e Christa Ludwig diretto da Herbert von Karajan nella colonna sonora del film \"Attrazione fatale\".\nNel 1988 Luciano Pavarotti cura la regia dell'opera La Favorita per il Teatro La Fenice di Venezia. La stagione dell'Arena di Verona del 1990 fu l'ultima in cui Luciano Pavarotti cant\u00f2 a Verona. La sovrintendenza aveva organizzato la realizzazione di una \"colossale\" \"Messa da Requiem\" di G. Verdi alla quale partecip\u00f2 il World Festival Choir, composto da circa coristi provenienti da tutto il mondo. Con il sostegno dell'Alto Commissariato delle Nazioni Unite per i Rifugiati le esecuzioni furono dedicate ai quindici milioni di uomini perseguitati o cacciati dalla propria patria a causa della guerra. Alla serata del 5 agosto fu presente anche Lady D. Lo spettacolo vedeva anche il direttore Lorin Maazel e il mezzosoprano Dolora Zajick.\nSempre nel 1990 \u00e8 Mario Cavaradossi in \"Tosca\" al Teatro dell'Opera di Roma.\nNel 1991, davanti a un pubblico record di persone, Pavarotti si esibisce a Londra, a Hyde Park, trasmesso dal vivo in televisione in Europa e negli Stati Uniti, con spettatori ancora una volta Lady D e il marito Carlo. Lo spettacolo colp\u00ec incredibilmente l'opinione pubblica inglese grazie alla carica di Pavarotti e alla sua incredibile voce, spingendo un gruppo di duecento tra artisti e personalit\u00e0 illustri inglesi a chiedere di conferire al tenore il titolo di \"Lord\".\nNel dicembre del 1991, allo stadio Pacaemb\u00f9 di San Paolo in Brasile, oltre spettatori paganti si radunarono per il concerto di Pavarotti, in duetto con il soprano Sumiva Moreno, terminato con uno spettacolo pirotecnico. Nel 1992 \u00e8 Riccardo in \"Un ballo in maschera\" all'Op\u00e9ra national de Paris e tiene un concerto allo Sports Arena per la San Diego Opera con Leone Magiera. Quello stesso anno collabora per la prima volta con un artista non lirico: si tratta del suo amico e collega Zucchero Fornaciari, con il quale incide il brano \"Miserere\", contenuto nell'album omonimo. Da questa collaborazione nascer\u00e0 il celebre evento periodico Pavarotti &amp; Friends.\nNel giugno 1993, oltre persone si radunarono per ascoltarlo nel concerto gratuito a Central Park (New York), mentre in milioni seguirono lo spettacolo in diretta televisiva. Nello stesso anno partecipa al World Music Awards.\nA settembre dello stesso anno, all'ombra della Torre Eiffel a Parigi, riun\u00ec oltre persone per un concerto trasmesso anche in diretta tv da Canal+.\nNel 1993 tiene un concerto al Teatro La Fenice di Venezia con Anna Caterina Antonacci. Nel 1994 \u00e8 Riccardo in \"Un ballo in Maschera\" al Teatro San Carlo di Napoli e due anni dopo nello stesso teatro \u00e8 Mario Cavaradossi in \"Tosca\" assieme all'amica Raina Kabaivanska e al baritono spagnolo Juan Pons. Nel 1996 Luciano Pavarotti canta La boh\u00e8me di Puccini realizzata a Torino in occasione del centenario dell'opera con la Freni, Lucio Gallo, Pietro Spagnoli, Nicolaj Ghiaurov e Alfredo Mariotti (trasmessa anche in diretta televisiva ).\nNel 1997 \u00e8 Nemorino in \"L'elisir d'amore\" al Teatro di San Carlo di Napoli e canta \"O' Sole mio!\" con la National Philharmonic Orchestra diretta da Giancarlo Chiaramello nella colonna sonora del film Marius e Jeannette. Nello stesso anno ha interpretato l'ostico ruolo del principe Calaf nella \"Turandot\" diretta da James Levine per la regia di Franco Zeffirelli al Metropolitana di NY.\nNel 1999 canta \"M'appari tutt'amor\" (da \"Marta\" di Friedrich von Flotow) nella colonna sonora del film \"Terapia e pallottole\". Nel 1999 \u00e8 di nuovo Cavaradossi al Metropolitan di New York.\nNel 2000 canta Aida con Fiorenza Cedolins in un concerto di gala alla Detroit Opera House, ed esegue \"La donna \u00e8 mobile\" con la London Symphony Orchestra diretta da Richard Bonynge nella colonna sonora del film \"The Family Man\" ed all'Opera di Roma per il centenario di \"Tosca\". Il 30 giugno 2001 tiene un concerto alla Sports Arena per la San Diego Opera con Leone Magiera e Cynthia Lawrence.\nNel gennaio del 2001 \u00e8 Radames in una favolosa \"Aida\" al Metropolitan. Ad assistere alla prima recita era presente l'allora Presidente U.S.A Clinton. Nel luglio del 2001 l'artista modenese si esibisce per la seconda volta a Hyde Park a Londra, davanti a un pubblico di persone.\nSempre nel 2001 canta \"Vesti la giubba\" nella colonna sonora del videogioco e \"Chi mi frena in tal momento\" dalla \"Lucia di Lammermoor\" con Renata Scotto e Piero Cappuccilli diretto da Francesco Molinari Pradelli e \"La donna \u00e8 mobile\" con la Scotto, l'Orchestra e Coro del Teatro Comunale di Firenze diretti da Carlo Maria Giulini nel videogioco Grand Theft Auto III.\nIl 29 aprile del 2001 festeggia i 40 anni di carriera al Teatro Comunale di Modena, con un gala che vede la presenza di un parterre di stelle internazionali della lirica, quali Josep Carreras, Fiorenza Cedolins, Pl\u00e1cido Domingo, Renata Scotto.\nNel 2002 si esibisce nel gala \u201cPavarotti canta Verdi\u201d al Forum Grimaldi di Montecarlo, con la partecipazione di Fiorenza Cedolins, Francesco Ellero D\u2019Artegna, Elena Zaremba.\nI Tre Tenori.\nIl 7 luglio 1990, in occasione della finale del campionato del mondo di calcio svoltasi a Roma, \u00abI Tre Tenori\u00bb Luciano Pavarotti, Jos\u00e9 Carreras e Pl\u00e1cido Domingo tennero un concerto alle Terme di Caracalla, diretti dal maestro indiano Zubin Mehta. L'orchestra di 180 elementi risultava dall'unione di due orchestre: quella del Teatro dell'Opera di Roma e quella del Maggio Musicale Fiorentino. Il successo si preannunciava clamoroso: furono richiesti per l'evento pi\u00f9 di biglietti sebbene le Terme di Caracalla avessero una capienza di circa posti. I \u00abTre Tenori\u00bb eseguirono arie liriche tratte da opere famose, ma anche brani provenienti dal repertorio musicale popolare da tutto il mondo (\"Cielito lindo\", \"Oci Ciornie\", \"La Vie en rose\", \"Memory\", \"Amapola\", \"Torna a Surriento\", \"'O sole mio\", \"Core 'ngrato\").\nPunto culminante della serata fu un \"medley\" appositamente preparato da Lalo Schifrin, dove i tre tenori cantarono insieme. Dopo tale evento i tre grandi artisti hanno cantato ancora insieme in numerose altre occasioni; tra le pi\u00f9 importanti si ricordano i concerti del 17 luglio 1994 a Los Angeles (finale del campionato mondiale di calcio USA '94. Durante tale esibizione, poich\u00e9 fra gli spettatori vi erano Frank Sinatra e Gene Kelly, i tre tenori dedicarono loro \"My Way\" e \"Singin' in the rain\".\nNel 1997 i tre tenori si esibirono a Modena, citt\u00e0 natale di Pavarotti, e fu presente anche Michael Jackson. Nel 1998 si esibirono a Parigi in occasione della finale dei Mondiali di Francia e nel 2002 a Yokohama sempre per la finale dei campionati mondiali di calcio, questa volta in Giappone e Corea.\nLe ultime esibizioni.\nL'amico Zucchero Fornaciari convince il \"Maestro\" a partecipare al concerto-evento alla Royal Albert Hall di Londra del 6 maggio 2004 per l'apertura dello \"Zu &amp; Co. Tour\". Durante la serata i due cantanti duettano sulle note di \"Miserere\".\nAncora nel 2004, in occasione dell'addio ufficiale all'opera, al Metropolitan Opera House dove recitava la \u00abTosca\u00bb ha ricevuto un'ovazione di 35 minuti dai spettatori quando \u00e8 apparso sul palco poco dopo l'inizio del primo atto.\nNello stesso anno ha tenuto un concerto all'Arena di Pola in Croazia, dove due anni prima aveva anche cantato con Pl\u00e1cido Domingo e Jos\u00e9 Carreras. Il 10 febbraio del 2006, durante la cerimonia di apertura delle Olimpiadi invernali di Torino, ha cantato in playback - a causa delle temperature molto rigide - il \"Nessun Dorma\", aria tratta dalla \"Turandot\" di Giacomo Puccini, registrata in studio qualche settimana prima: fu l\u2019ultima esibizione del \"Maestro\". Nel luglio dello stesso anno \u00e8 stato operato d'urgenza in un ospedale di New York per l'asportazione di un tumore maligno al pancreas.\nTenace come Calaf, dolce come Nemorino.\nArtista a tratti informale e abile comunicatore (nel senso moderno del termine), e soprattutto personaggio comunque unico all'interno del mondo dello spettacolo, ambasciatore nel mondo del \"belcanto all'italiana\", amante della buona tavola come Rossini e impegnato nella solidariet\u00e0 (che solo in parte ha bilanciato la caduta di immagine dovuta ai suoi problemi con il fisco, Pavarotti \u00e8 stato riconosciuto da molta parte della critica come uno fra i migliori cantanti nel registro di tenore del XX secolo, un secolo che pure ha dato numerosi grandi protagonisti al mondo dell'opera, alcuni dei quali, suoi coetanei o quasi, sono ancora in attivit\u00e0. Questo riconoscimento gli \u00e8 venuto non soltanto per la particolare estensione vocale e padronanza tecnica dello \"strumento\" voce, uniti a una capacit\u00e0 di interpretazione in grado di porlo nella condizione di andare in profondit\u00e0 nella \"lettura\" dei personaggi che andava a interpretare sul palcoscenico e nei solchi delle incisioni discografiche, ma anche in virt\u00f9 di quello che il suo collega Jos\u00e9 Carreras ha definito \"naturale carisma\", di cui Pavarotti era evidentemente dotato. Tenace come il Calaf che \"doma\" la pucciniana principessa \"Turandot\" ed esorta le stelle a un tramonto senza indugio in vista di un'alba che lo vedr\u00e0 vincitore, e capace al tempo stesso di una tenerezza degna dell'ingenuo e affabile \"Nemorino\" donizettiano de \"L'elisir d'amore\" (\"Una furtiva lacrima\" \u00e8 una delle sue \"arie\" d'opera pi\u00f9 conosciute), Pavarotti - per tutti, \"il Maestro\" - \u00e8 stato al contempo il testimone di un'epoca e di una professione, quella di cantante, per la quale - secondo le sue stesse parole - non \u00e8 sufficiente il solo talento se esso non \u00e8 supportato da un'adeguata e talvolta faticosa opera di studio.\nPavarotti &amp; Friends e l'impegno nel sociale.\nDal 1992 al 2003 ha tenuto a Modena dei concerti a cadenza quasi annuale a scopo benefico. Chiamati Pavarotti &amp; Friends, riunivano sul palco i pi\u00f9 famosi artisti della scena musicale pop e rock italiana e internazionale chiamati a duetti con il tenore. Lo scopo dell'iniziativa era quello di raccogliere fondi per sostenere iniziative di sostegno e sviluppo nelle zone povere del mondo, soprattutto in favore dei bambini. Autrice dei testi delle edizioni dal 1993 al 1998 \u00e8 stata Carla Vistarini.\nNelle varie edizioni si sono succeduti oltre 100 artisti a duettare con il maestro, tra cui Anastacia, Barry White, Biagio Antonacci, Andrea Bocelli, Jon Bon Jovi, Bono Vox e The Edge, James Brown, Mariah Carey, Eric Clapton, Lucio Dalla, Deep Purple, C\u00e9line Dion, Elisa, Gloria Estefan, Bob Geldof, Giorgia, Elton John, Tom Jones, Jovanotti, B.B. King, Simon Le Bon, Luciano Ligabue, Brian May, George Michael, Liza Minnelli, Morcheeba, Dolores O'Riordan, Laura Pausini, Eros Ramazzotti, Spice Girls, Sting, Renato Zero e Zucchero Fornaciari.\nNel 1986, con un concerto tutto esaurito a Torino, raccolse oltre mezzo miliardo di lire devoluti interamente alla lotta contro il cancro. Nel dicembre 1995, insieme con il direttore d'orchestra Riccardo Muti, ha tenuto un concerto a Forl\u00ec per raccogliere fondi in favore di una comunit\u00e0 di recupero per tossicodipendenti.\nIl tenore finanzi\u00f2 inoltre una scuola in Guatemala, denominata Centro Educativo Pavarotti.\nVita privata.\nPavarotti si spos\u00f2 nel 1961 con Adua Veroni, sua fidanzata da 8 anni e conosciuta a 17 anni. Dall'unione nacquero tre figlie: Lorenza, Cristina e Giuliana. Nel 1993 cominciarono le indiscrezioni (specie sui media americani) circa una possibile relazione extraconiugale del maestro, che per\u00f2 sment\u00ec tutto, asserendo che il rapporto con la giovane modella italiana Lucia Debrilli si limitasse all'amicizia.\nNel 1994 spuntarono nuove indiscrezioni circa una sua relazione con una giovane manager dello spettacolo, Nicoletta Mantovani, nata a Bologna il 23 novembre 1969. La storia d'amore fra Pavarotti e la Mantovani, di 34 anni pi\u00f9 giovane di lui, fece scoppiare un vero e proprio scandalo, seguito morbosamente dai media di tutto il mondo, culminante nel divorzio miliardario tra il grande tenore e Adua Veroni.\nNel 2000 a Pavarotti venne contestata dal fisco italiano un'evasione fiscale, visto che il tenore aveva eletto domicilio a Monaco. Colpevole di evasione fiscale per una cifra superiore ai 40 miliardi di lire, il 27 luglio 2000, nelle stanze del ministero delle Finanze all'Eur, il tenore decise di saldare il debito con il fisco versando 24 miliardi di lire in rate da 500 milioni.\nSulla soluzione del patteggiamento commenter\u00e0 il Ministro delle Finanze dell'epoca, Ottaviano Del Turco: \"Ho chiesto all'amministrazione di avviare il dialogo con Pavarotti per chiudere questa vicenda, quando mi sono reso conto che la persona era in buona fede e cercava di uscire da una situazione nella quale lui stesso aveva dichiarato di non sentirsi a suo agio. Pavarotti ora ha sanato questa situazione e io credo che questo mostri anche la duttilit\u00e0 dell'amministrazione fiscale\". Risolto il contenzioso con la magistratura tributaria, rest\u00f2 in piedi il processo penale, che cominci\u00f2 a Modena nel settembre 2001. Il 19 ottobre 2001 il giudice di Modena Carla Ponterio assolse Pavarotti perch\u00e9 il fatto non era pi\u00f9 previsto dalla legge come reato.\nNel gennaio del 2002 perse la madre Adele e nel maggio del 2002, a pochi giorni dall'edizione del Pavarotti &amp; Friends, perse il padre Fernando. Tra le numerose amicizie di Luciano Pavarotti, vi fu anche quella con la principessa Diana del Galles, moglie di Carlo, principe di Galles, erede al trono d'Inghilterra, con cui condusse una raccolta di fondi per la messa al bando delle mine antiuomo. Invitato a cantare in occasione della cerimonia funebre della principessa, declin\u00f2 l'invito a esibirsi e partecip\u00f2 in veste di semplice amico della principessa, dal momento che riteneva che non avrebbe avuto la possibilit\u00e0 di cantare appropriatamente \u00abcon il dolore in gola\u00bb.\nIl 13 dicembre 2003 Pavarotti spos\u00f2 Nicoletta Mantovani con una sontuosa cerimonia nel teatro Comunale di Modena, alla presenza di Bono, Zucchero Fornaciari, Ligabue e molti altri artisti. Undici mesi prima, il 13 gennaio 2003, Nicoletta aveva dato alla luce Alice Pavarotti, sopravvissuta a un parto gemellare in cui invece mor\u00ec il fratello Riccardo, lasciando il tenore nello sconforto.\nGiudizio critico sull'artista.\nDotato di voce autenticamente tenorile, assai chiara e, soprattutto nella prima parte della carriera, estesa all'acuto in modo rilevante, fino al pieno possesso del DO4 e del RE4. Nonostante la sua nota pi\u00f9 acuta fosse il MIb (bemolle), non la incise mai poich\u00e9 non affront\u00f2 melodrammi che la prevedessero; incise tuttavia il FA4 in falsettone de I Puritani di Bellini, pur non eseguendolo mai dal vivo. Nel registro grave la nota pi\u00f9 bassa posseduta da Pavarotti era un LA grave, mai intonato a causa del suo ruolo esclusivamente da tenore nell'opera, per il quale non sono mai previste, se non in rari casi, note cos\u00ec basse.\nPur non essendo in grado di leggere l'intera partitura per orchestra, come ammesso in un'intervista alla BBC, Pavarotti sapeva leggere perfettamente le parti musicali scritte per un tenore e per un pianoforte. Luciano Pavarotti si avvicin\u00f2 al grande repertorio protoromantico (Donizetti e Bellini), proponendone esecuzioni per certi versi di rilevanza storica. Il Pavarotti degli anni giovanili, spesso a fianco del soprano australiano Joan Sutherland, eseguiva \"Lucia di Lammermoor\", \"L'elisir d'amore\", \"La sonnambula\", \"La Favorita\" e perfino l'ostica \"I puritani\" in modo gagliardo e personale, riportando queste opere nell'alveo del Belcanto, a una ritrovata qualit\u00e0 spettacolare e al gradimento del vasto pubblico.\nSignificativo l'esito ottenuto ne \"La figlia del reggimento\": l'opera, da anni uscita dal repertorio corrente, fu nuovamente \"imposta\" da Pavarotti ai teatri di mezzo mondo alla fine degli anni sessanta, dopo l'exploit vocale con cui la cabaletta del primo atto fu eseguita in tono a voce piena, con l'emissione di nove cristallini DO acuti. Sempre nella prima parte della carriera, Pavarotti si distinse anche in Giacomo Puccini, segnatamente in \"La boh\u00e8me\" (sua opera d'esordio, nel 1961) e \"Madama Butterfly\", mentre si accost\u00f2 in modo intelligente a Verdi, privilegiando le opere pi\u00f9 congeniali ai suoi mezzi di allora (\"Rigoletto\", \"La traviata\", \"Luisa Miller\").\nA differenza di quanto avvenuto per molti colleghi anche celebri, lo scontato passaggio ad un repertorio pi\u00f9 popolare ma pi\u00f9 oneroso (\"Tosca\", \"Un ballo in maschera\", \"Il trovatore\", successivamente anche \"Aida\" e le opere Veriste) avvenne solo a seguito della spontanea maturazione dell'organo vocale, divenuto negli anni pi\u00f9 potente e risonante nei centri ma, conseguentemente, meno esteso in alto. Se supportato da periodi di preparazione adeguati e da una direzione nel complesso condiscendente, si pu\u00f2 ritenere che Pavarotti sia stato un grande tenore d'opera almeno sino alla fine degli anni ottanta, con buone performance ancora nei primissimi anni novanta.\nIn quest'epoca, la tendenza a esibirsi in stadi, palasport e parchi, dove poteva fare sistematico ricorso all'amplificazione artificiale e curare meno gli aspetti musicali delle esecuzioni, rivolte perlopi\u00f9 a profani, portava l'artista a semplificare la sua tecnica nell'uso della mezzavoce, ad acuire le imprecisioni nel solfeggio e ad appiattire l'interprete su prove di routine. Nel corso di simili eventi, anche nel celebratissimo Nessun dorma dalla \"Turandot\" di Puccini, un'opera affrontata a teatro in due sole occasioni e in realt\u00e0 poco adatta ai suoi mezzi, il nitore degli acuti spesso non riscattava l'insieme della prova. Non fanno eccezione i concerti dei Tre Tenori, nei quali, accanto a Domingo e Carreras, fondandosi sulle proprie straordinarie qualit\u00e0 comunicative e di bellezza di suono, Pavarotti si esib\u00ec in prove di sicuro effetto, ma di esito artistico non assoluto.\nSecondo alcuni critici, accostandosi sempre pi\u00f9 disinvoltamente alla musica leggera in occasione dei Pavarotti &amp; Friends, il tenore modenese avrebbe posto \"una pietra tombale\" sulla propria carriera operistica. La stessa critica gli ha attribuito la responsabilit\u00e0 di avere diffuso nel pubblico un gusto per il cosiddetto \"crossover\", ossia la pratica, portata poi alla definitiva celebrazione da personaggi come Andrea Bocelli o Sarah Brightman, per cui un cantante lirico si cimenta nel repertorio pop, finendo spesso per trasferirne i malvezzi vocali (approssimazione musicale, suoni spoggiati, ecc.) nell'ambito di provenienza.\nAltri invece sottolineano la grande importanza del lavoro di diffusione di Pavarotti, il quale ha riportato all'attenzione popolare e universale la lirica. Secondo questi ultimi, la sua particolare capacit\u00e0 di attrarre l'interesse del vasto pubblico avrebbe contribuito ad elevare il gusto musicale medio.\nIl giudizio complessivo sul cantante deve restare di particolare positivit\u00e0: la naturale morbidezza di alcuni suoni in mezzoforte (splendidi ancora in tarda et\u00e0, ad esempio nei duetti de \"La boh\u00e8me\" del Centenario al Teatro Regio di Torino), la tecnica vocale in origine pi\u00f9 raffinata rispetto alla media dei tenori di cartello, tale da garantirgli un registro acuto saldo e luminoso, e perfino, a dispetto delle dimensioni fisiche, una certa scioltezza sul palcoscenico, ne hanno fatto uno dei tenori pi\u00f9 importanti del Ventesimo Secolo.\nLa morte e i funerali.\nNel 2007 si stabil\u00ec nella sua villa di Modena, nel tentativo di condurre a buon fine la sua lotta personale contro il cancro al pancreas.\nUna delle sue figlie rilasci\u00f2 un'intervista a un settimanale, affermando che il padre si stava ormai preparando all'ineluttabile decorso della malattia (intervista successivamente smentita) peggiorata nell'agosto 2007 e per la quale era stato anche ricoverato in ospedale.\nNel suo \"buen retiro\" emiliano, Pavarotti ha continuato quasi fino all'ultimo a tenere lezioni di canto ad alcuni allievi e riceveva amici e parenti, anche se costretto su una carrozzina e visibilmente dimagrito. Seppur sofferente, apparve per l'ultima volta in televisione il 16 gennaio 2007 a \"Porta a Porta\" in una puntata dedicata ad Arturo Toscanini nel cinquantenario della scomparsa dell'artista italiano.\nIl \"Maestro\" mor\u00ec alle 5 di mattina del 6 settembre 2007, all'et\u00e0 di 71 anni.\nAl suo capezzale erano presenti la moglie, le figlie e la sorella. Il cordoglio venne espresso dai giornali quotidiani e dalle istituzioni di tutto il mondo.\nL'organizzazione della cerimonia funebre venne affidata all'amico ed impresario funebre modenese Gianni Gibellini. Il cofano utilizzato per la cerimonia, disegnato da Marco A. Ghirardotti e realizzato in tempi record dalla ditta bresciana \"Lombarda Lavorazione Legno srl\", era in legno massello di acero sbiancato, col rivestimento in velluto color rosso \"teatro\"; sul velo venne ricamata una chiave di violino. Le indicazioni per la realizzazione del feretro le aveva lasciate lo stesso Luciano Pavarotti prima di morire.\nAlle esequie, celebrate nel duomo di Modena dall'allora arcivescovo metropolita Benito Cocchi, erano presenti circa 50.000 persone, membri di istituzioni nazionali e internazionali e artisti, tra i quali Zubin Mehta, Bono, Zucchero Fornaciari, Gianni Morandi e Jovanotti. Poco prima dell'inizio della cerimonia religiosa il soprano Rajna Kabaivanska (autrice negli anni di grandi duetti con il maestro) inton\u00f2 l\"Ave Maria\" di Verdi. All'Offertorio il flautista Andrea Griminelli esegu\u00ec, accompagnato all'organo da Renato Negri, la \"Danza degli spiriti beati\", dall\"Orfeo ed Euridice\" di Christoph Willibald Gluck. Al momento della distribuzione della Comunione Andrea Bocelli cant\u00f2 l\"'Ave Verum Corpus\" di Wolfgang Amadeus Mozart. Venne poi diffuso il canto del \"Panis Angelicus\" di C\u00e9sar Franck, che Luciano Pavarotti con il padre Fernando intonarono la Notte di Natale del 1978 in un duomo gremito di fedeli, durante la solenne celebrazione della Nativit\u00e0 officiata dall'allora arcivescovo Bartolomeo Santo Quadri.\nRomano Prodi, all'epoca presidente del Consiglio, tenne l'orazione funebre. Il giorno precedente, aveva reso omaggio al feretro e colloquiato con i familiari il presidente della Repubblica Giorgio Napolitano. All'uscita della salma gli resero omaggio le Frecce Tricolori, dipingendo con il Tricolore italiano il cielo di Modena. Per sua espressa volont\u00e0 \u00e8 stato sepolto nel piccolo cimitero di Montale Rangone nella tomba di famiglia, accanto ai genitori e al figlioletto Riccardo.\nPremi e riconoscimenti.\nOnorificenze.\nNel 1990, in occasione di una serie di concerti a Covent Garden (Londra), venne inaugurata la statua di cera del tenore italiano (primo interprete d'opera a ricevere l'onore) al museo di Madame Tussauds. Nel 1992 il ministro francese della cultura gli ha conferito la Legion d'onore.\nIl 19 giugno 1994 il Comune di Portomaggiore gli confer\u00ec la Cittadinanza onoraria in occasione della sua visita nella cittadina emiliana per l'inaugurazione di un busto a Mafalda Favero, soprano portuense che il Maestro ebbe modo di conoscere agli inizi della sua carriera. Nel 1998 fu nominato \"Messaggero di pace\" dalle Nazioni Unite.\nNel 1999 al \"tenorissimo\" fu dedicato un asteroide, il 5203 Pavarotti. Nel maggio 2001, l'Alto commissariato delle Nazioni Unite per i rifugiati confer\u00ec a Luciano Pavarotti il Nansen Refugee Award, per la sua opera di sostegno dei rifugiati del Pakistan.\nPrimo italiano a vincere il premio in vita, Pavarotti \u00e8 stato definito dal UNHCR il privato cittadino che maggiormente ha contribuito a raccogliere fondi per l'agenzia.\nL'8 febbraio 2006 ricevette la Cittadinanza onoraria di Sarajevo, per l'impegno profuso dall'artista in favore dei bambini bosniaci. Nel dicembre 2006 gli venne conferito il Premio Puccini, alla sua 36\u00aa edizione, e nello stesso mese ricevette a Bergamo, nell'ambito del \"Bergamo Music Festival\" il Premio \"Donizetti\". Il 4 settembre 2007 gli fu conferito dal ministero dei Beni Culturali il \"Premio per l'eccellenza nella cultura\", alla prima assegnazione.\n\"Grammy Awards\".\nPavarotti si \u00e8 aggiudicato complessivamente 6 Grammy Award, 4 come artista singolo e altri 2 in collaborazione con altri artisti:\nRiconoscimenti ed eventi postumi.\nIl comune di Modena gli ha intitolato, il 6 dicembre 2007 con una cerimonia pubblica, il Teatro cittadino intitolandolo teatro comunale Luciano Pavarotti. Nel febbraio del 2008, il Casin\u00f2 di Sanremo espone nella sala incontri una statua di luce del tenore modenese creata da Marco Lodola.\nIl 12 ottobre 2008 (giorno del suo compleanno) si \u00e8 tenuto \"Salute Petra\", un concerto in onore del maestro a Petra (Giordania) e trasmesso in televisione. Hanno partecipato a questo appuntamento molti artisti fra cui i colleghi Pl\u00e1cido Domingo e Jos\u00e9 Carreras (per la prima volta riuniti senza Pavarotti), Jovanotti, Sting, Zucchero Fornaciari, Laura Pausini, Andrea Bocelli, Angela Gheorghiu, Roberto Alagna, Sherrill Milnes, Andrea Griminelli, Cynthia Lawrence, e molti altri.\nIl concerto si \u00e8 svolto per iniziativa della principessa Haya Hussein di Giordania e della vedova del maestro, Nicoletta Mantovani, entrambe presenti all'evento assieme alla figlioletta del maestro, Alice Pavarotti, al re Abd Allah II di Giordania con la moglie Rania di Giordania, al presidente della Camera dei deputati Gianfranco Fini, al ministro Andrea Ronchi, a Caterina Caselli e a molte altre autorit\u00e0 e amici del tenore.\nSempre nel giorno del suo compleanno anche il famoso motore di ricerca Google dedica un riconoscimento speciale a Pavarotti, inserendo nella sua homepage un'icona del maestro che riportava a tutte le pagine web a lui dedicate. Nel 2009 \u00e8 stata annunciata la realizzazione di un progetto a Dubai, gestito da un'azienda di Bergamo, che prevede la realizzazione di una torre denominata \"Luciano Pavarotti Tower\", di 16 piani e con all'interno un museo dedicato al tenore italiano pi\u00f9 famoso al mondo.\nL'11 agosto 2010 si \u00e8 tenuto a Manfredonia in Piazza Giovanni XXIII il concerto \"Ricordando il Maestro Luciano Pavarotti\" alla presenza di Nicoletta Mantovani e delle autorit\u00e0 locali. Hanno cantato gli allievi di Big Luciano: Domenico Tegliafilo (tenore), Antonella Tegliafilo (soprano), Francesca Cappelletti (soprano), Luigi Cirillo (baritono), Francesco Ellero D'Artegna (basso) e Simona Todaro (soprano) con l'Orchestra Lirico-Sinfonica di Capitanata \"Umberto Giordano\" diretti dal M\u00b0 Giuseppe Acquaviva. L'evento organizzato dalla \"Fondazione Luciano Pavarotti\" era stato presentato il giorno prima con l'apertura della Mostra nel Castello di Manfredonia dedicata al Maestro in anteprima nazionale.\nIl 6 settembre 2017, in occasione del decimo anniversario della scomparsa di Luciano Pavarotti, si \u00e8 tenuto all\u2019Arena di Verona uno spettacolo intitolato \"Pavarotti - Un'emozione senza fine\" presentato da Carlo Conti."}
{"id": "1380713", "revid": "46931", "url": "https://it.wikipedia.org/wiki?curid=1380713", "title": "Romaniota", "text": ""}
{"id": "1380716", "revid": "6923", "url": "https://it.wikipedia.org/wiki?curid=1380716", "title": "The Salmon Dance", "text": "The Salmon Dance \u00e8 il terzo singolo dell'album \"We Are the Night\" del duo inglese The Chemical Brothers pubblicato nel 2007 da Virgin Records.\nIl disco.\n\"The Salmon Dance\" \u00e8 stata realizzato con la partecipazione del rapper Fatlip.\nIl videoclip, realizzato da Dom Hawley e Nic Goffey (autori tra l'altro dei video di \"Hey Boy, Hey Girls\" e \"Believe\", sempre del duo inglese), in cui ogni suono, compresi i bassi e i synth, trova il suo corrispettivo in un acquario.\nAnche lo stesso Fatlip viene \"impersonato\" da un pesce. La beatbox, eseguita da un pesce palla, si gonfia e si sgonfia a ritmo della musica. In questo video il protagonista si trova spaesato davanti all'acquario animato e rimane intrappolato tra allucinazione e sogno.\nAlla fine del 2007 esce il singolo in vinile, contenente remixe addizionali eseguiti dai Crookers (il \"Crookers Wow Mix\") e da Herv\u00e8. L'album viene completato dal brano inedito \"Electronic battle weapon 8\"."}
{"id": "1380717", "revid": "6923", "url": "https://it.wikipedia.org/wiki?curid=1380717", "title": "Humvee", "text": ""}
{"id": "1380718", "revid": "767487", "url": "https://it.wikipedia.org/wiki?curid=1380718", "title": "Classe mista", "text": "Classe mista \u00e8 un film italiano del 1976 diretto da Mariano Laurenti.\nQuesto film ha un sequel intitolato \"La compagna di banco\" girato nel 1977 sempre dallo stesso regista.\nTrama.\nTrani. Tonino \u00e8 uno studente di liceo, innamorato della nuova professoressa di lettere, la signora Moretti. Mentre sogna ad occhi aperti la sua insegnante, si consola per\u00f2 nel letto della zia vedova.\nUn giorno Tonino e l'insegnante vengono entrambi rapiti e rinchiusi in un trullo, dove finalmente potranno mettere in luce il loro amore. Un giorno per\u00f2 la Moretti viene trasferita a Roma, e nella classe di Tonino arriva una nuova e bellissima insegnante.\nRiprese.\nAlcune scene sono girate nella vicina Bisceglie. Il finale in stazione \u00e8 stato girato a Barletta nella stazione delle Ferrovie BariNord."}
{"id": "1380719", "revid": "287204", "url": "https://it.wikipedia.org/wiki?curid=1380719", "title": "Ongentheow", "text": ""}
{"id": "1380720", "revid": "842", "url": "https://it.wikipedia.org/wiki?curid=1380720", "title": "Zuse Z4", "text": ""}
{"id": "1380733", "revid": "799790", "url": "https://it.wikipedia.org/wiki?curid=1380733", "title": "Mary Sweeney", "text": "Principalmente conosciuta per la sua lunga collaborazione col regista David Lynch, ha lavorato con quest'ultimo al montaggio e alla produzione dei suoi pi\u00f9 grandi successi tra cui \"I segreti di Twin Peaks\", \"Strade perdute\", \"Mulholland Drive\" e \"Inland Empire - L'impero della mente\".\nCarriera.\nMary Sweeney cominci\u00f2 come assistente di montaggio con il montatore Duwayne Dunham in film come \"Velluto blu\" e \"Cuore selvaggio\" e nella serie televisiva \"I segreti di Twin Peaks\". In breve tempo divent\u00f2 montatrice a tutti gli effetti.\nNel 1994 Mary lesse un articolo del New York Times circa un anziano signore che attravers\u00f2 il paese su un trattore per andare a trovare suo fratello. Molto interessata alla storia decise di produrne un film la cui regia fu curata da David Lynch e che fu intitolato \"Una storia vera\".\nNel 2002 ha vinto il \"BAFTA Film Award\" come miglior montaggio per il film \"Strade perdute\".\nVita privata.\nDopo moltissimi anni di collaborazione professionale e intesa privata Mary Sweeney si spos\u00f2 con David Lynch nel 2006 ma i due divorziarono solo un mese dopo, adducendo \"differenze inconciliabili\"."}
{"id": "1380735", "revid": "842", "url": "https://it.wikipedia.org/wiki?curid=1380735", "title": "Zuse Z1", "text": ""}
{"id": "1380737", "revid": "767487", "url": "https://it.wikipedia.org/wiki?curid=1380737", "title": "Scherzi da prete", "text": "Scherzi da prete \u00e8 un film del 1978 diretto da Pier Francesco Pingitore.\nTrama.\nDon Tarquinio Buttafava \u00e8 il parroco di Cioci, un borgo immaginario della Ciociaria. Secondo una millenaria concessione papale, si celebra la messa in dialetto ciociaro (\"ciociaro antico\", come preciser\u00e0 il religioso), rifiutando l'uso del Latino e della lingua nazionale.\nPapa Paolo VI in persona, sollecita le gerarchie ecclesiastiche nella persona del cardinale Crescenti perch\u00e9 la parrocchia ribelle celebri in italiano, ma ne nasce una sorta di \"scisma ciociaro\" che vede anche la nascita della DC, Democrazia Ciociara, partito politico che inizia a rubare consensi alla tradizionale Democrazia Cristiana, allora maggioritaria nel Basso Lazio.\nPrima del congresso costituente del partito, per\u00f2, i protagonisti ideatori e finanziatori dell'alta societ\u00e0 romana, che avevano usato don Tarquinio come megafono, gli voltano le spalle all'improvviso: il cardinale con la collaborazione del vescovo Cassola, diretto superiore di don Tarquinio, ordisce un inganno per \"ricattare\" una delle finanziatrici. Tornando da uno dei numerosi congressi, don Tarquinio trova attorno a s\u00e9 terra bruciata. L'unica persona con cui riesce a parlare \u00e8 la figlia della nobildonna ricattata, che sta prendendo il sole in piscina nuda; in un momento di debolezza fugace irrompono i giornalisti, e don Tarquinio si ritrova appiedato e affossato pubblicamente.\nIl cardinale lo riceve e gli comunica il perdono della Chiesa, il suo reintegro e la concessione di celebrare messa in ciociaro, ma nell'ambito della missione in Uganda presso il Dittatore Presidente Idi Amin Dada.\nDistribuzione.\nDistribuito nei cinema italiani l'11 maggio 1978, due giorni dopo il ritrovamento di Aldo Moro dopo 55 giorni dal rapimento in via Fani."}
{"id": "1380739", "revid": "89688", "url": "https://it.wikipedia.org/wiki?curid=1380739", "title": "David La Chapelle", "text": ""}
{"id": "1380741", "revid": "89688", "url": "https://it.wikipedia.org/wiki?curid=1380741", "title": "David laChapelle", "text": ""}
{"id": "1380743", "revid": "842", "url": "https://it.wikipedia.org/wiki?curid=1380743", "title": "Zuse Z2", "text": ""}
{"id": "1380745", "revid": "89688", "url": "https://it.wikipedia.org/wiki?curid=1380745", "title": "David la Chapelle", "text": ""}
{"id": "1380747", "revid": "4175", "url": "https://it.wikipedia.org/wiki?curid=1380747", "title": "Mapei Stadium - Citt\u00e0 del Tricolore", "text": "Il Mapei Stadium - Citt\u00e0 del Tricolore, nato Stadio Giglio e successivamente rinominato Stadio Citt\u00e0 del Tricolore, \u00e8 un impianto sportivo italiano che sorge a Reggio Emilia.\nCostruito per conto del club calcistico della (primo esempio di stadio di propriet\u00e0 in Italia nel dopoguerra) a partire dall'agosto 1994 e ultimato ad aprile 1995, sorge in localit\u00e0 Mancasale, a due chilometri dal centro della citt\u00e0; originariamente impianto interno delle gare della societ\u00e0 committente, ospit\u00f2 anche incontri di rugby internazionale e di Pro14.\nOggetto di una serie di passaggi di propriet\u00e0 a seguito delle vicende economiche che coinvolsero la Reggiana, dopo un periodo in gestione al tribunale fallimentare di Reggio Emilia, fu rilevato nel 2013 dalla Mapei, impresa titolare e principale sponsor del .\nLa struttura \u00e8 adibita anche alle gare interne della rinnovata Reggiana, e, in passato, di quelle del nel 2011-12 nonch\u00e9 delle gare interne di Europa League dell' tra il 2017 e il 2018 e per alcune gare interne del campionato 2018-19.\nFu scelto anche per ospitare la finale della Champions League femminile 2015-16 e, in ambito nazionale, le finali di Supercoppa italiana 2020 e Coppa Italia 2020-21.\nLo stadio non ha pista d'atletica e presenta tutti posti a sedere; entrambe le tribune sui lati lunghi del campo sono coperte.\nStoria.\nProgetto e realizzazione.\nUbicato nella periferia settentrionale di Reggio Emilia, l'impianto sostituiva l'obsoleto Mirabello, non pi\u00f9 ampliabile in quanto posizionato nel centro cittadino e causa di disagi ai residenti.\nFautore principale del progetto, i cui lavori iniziarono il 5 agosto 1994, fu l'allora amministratore delegato della Franco Dal Cin.\nLo stadio cost\u00f2 circa 25 miliardi di lire dell'epoca (circa euro), in parte versati da Consorzio 2000 e dalla consociata Unieco, e altri 8 messi a disposizione tramite una formula mai adottata in precedenza, ovvero il finanziamento popolare da parte di tifosi VIP del club che sottoscrissero altrettanti abbonamenti pluriennali.\nIl committente, la Mirabello 2000, affid\u00f2 il progetto agli architetti Aldo Pavoni e Carlo Minem.\nA questi si aggiunse, inoltre, il contributo, sottoscritto sotto forma di \"naming right\", della principale azienda lattiero-casearia di Reggio Emilia, la Giglio, da cui il primo nome dello stadio.\nLo stadio fu completato in circa otto mesi.\nLa fase operativa.\nUna volta completato, il \"Giglio\" presentava numerose innovazioni che solo in seguito sarebbero state adottate su larga scala: all'ingresso dell'impianto erano stati infatti installati dei tornelli (tuttavia rimossi poco dopo in quanto giudicati pregiudizievoli dell'incolumit\u00e0 degli spettatori) mentre all'interno era attivo un sistema di televisione a circuito chiuso.\nLe panchine, riscaldate, erano dotate di telefono interno e display televisivo nonch\u00e9 una moviola.\nGli apparecchi televisivi figuravano anche in tribuna, equipaggiata in alcuni settori con dei minibar, e inoltre era stato studiato un nuovo sistema di vendita dei biglietti, simile alla futura tessera del tifoso.\nL'agibilit\u00e0 dello stadio fu concessa ad aprile 1995 e il 15 di quel mese avvenne l'inaugurazione ufficiale in occasione dell'anticipo al sabato dell'incontro di campionato tra e , sia pure con una capienza ridotta, per motivi di sicurezza, a posti rispetto ai di cui l'impianto era capace.\nIl club torinese vinse 2-1 e il primo marcatore ufficiale nell'impianto fu Roberto Baggio, autore di entrambe le reti della sua squadra, che al sesto minuto di gioco, su rigore, port\u00f2 in vantaggio la Juventus 1-0; il primo reggiano a marcare fu invece Michele Padovano che, sempre su rigore, realizz\u00f2 al ventiseiesimo minuto il goal del temporaneo 1-1.\nIl 15 novembre successivo il \"Giglio\" ospit\u00f2 il suo primo appuntamento calcistico internazionale, l'incontro di chiusura del girone di qualificazione all'europeo di calcio 1996 tra e , vinta 4-0 dagli Azzurri.\nFuori dagli impegni interni della Reggiana, il \"Giglio\" fu usato anche come sede di vari incontri di spareggio: al termine della stagione 1996-97 vi si disput\u00f2 la finale dei \"play-off\" di serie C2 tra e vinto 3-0 dai toscani che guadagnarono cos\u00ec la promozione in serie C1; un anno pi\u00f9 tardi ospit\u00f2 il \"barrage\" di serie B per la promozione in serie A tra e , vinto ai calci di rigore da quest'ultima per 6-5 davanti a spettatori.\nA novembre 2004 l'impianto affront\u00f2 modifiche rispetto alla configurazione iniziale per l'esecuzione dei lavori collegati al progetto di un nuovo centro commerciale sorto nell'area, chiamato I Petali.\nA seguito di tali lavori nacque un centro ludico-commerciale integrato che comprende, oltre allo stadio, anche negozi e servizi per il tempo libero.\nLa realizzazione di tale manufatto, che comport\u00f2 un restringimento delle curve e dei distinti, provoc\u00f2 la riduzione da circa spettatori a , numero ulteriormente contratto a per gare calcistiche.\nNel 2005 terminarono i diritti di \"naming\" da parte della Giglio, anche se per 7 ulteriori anni lo stadio continu\u00f2 a mantenere tale nome.\nIl fallimento della Reggiana e i cambi di propriet\u00e0.\nIl 13 luglio 2005 la Reggiana fu dichiarata fallita dal tribunale cittadino e analoga sorte tocc\u00f2 il 29 marzo 2006 alla sua controllata Mirabello 2000, societ\u00e0 committente e proprietaria dello stadio, insolvente per euro di debiti verso il Comune.\nIl \"Giglio\", insieme a tutti gli altri beni delle societ\u00e0 fallite, fu quindi affidato al liquidatore Adolfo Barbieri, che decise la messa all'asta per recuperare risorse a favore dei creditori; infruttuoso fu il tentativo del Comune di Reggio Emilia di far valere una clausola della convenzione stipulata nel 1995 con Mirabello 2000, che le assegnava la propriet\u00e0 dell'impianto in caso di mancato rispetto della concessione della societ\u00e0 costruttrice.\nNelle more dell'assegnazione all'asta, nel 2008 lo stadio fu sottoposto a lavori d'ammodernamento per adeguarsi alle nuove disposizioni di legge sulla sicurezza negli stadi varate dal governo, con l'aggiunta di tornelli e pre-filtraggi agli ingressi.\nIl 22 novembre di quello stesso anno il \"Giglio\" ospit\u00f2 il suo secondo incontro internazionale, un \"test match\" tra l' del rugby e i , che vinsero 25-17 davanti a spettatori.\nIl 18 marzo 2010 fu indetta la prima asta che partiva da una base di sei milioni di euro.\nLa gara and\u00f2 deserta e la mancanza di possibili acquirenti indusse Barbieri a non organizzarne, nell'immediato, una seconda.\nNel 2010 lo stadio torn\u00f2 a una capienza di circa posti e, nella stagione 2011-12, la Reggiana subaffitt\u00f2 per circa euro a partita la propria concessione al , club con cui condivise l'impianto per tutto il campionato\nL'11 marzo 2012 lo stadio fu ufficialmente ribattezzato Citt\u00e0 del Tricolore nonostante le rimostranze della proprietaria del marchio Giglio, la reggiana Newlat, che sosteneva di vantare un diritto al nome fino al 2044 (adducendo come giustificazione un accordo che legava il marchio alla durata della convenzione cinquantennale a partire dal 1994); diversa la posizione del Comune, il quale sostenne altres\u00ec che, essendo il diritto di \"naming\" scaduto nel 2005 e la societ\u00e0 concessionaria originale fallita, la denominazione precedente, cos\u00ec come qualsiasi accordo da essa stipulato, non aveva ormai pi\u00f9 ragione di persistere.\nIl Sassuolo e il Mapei Stadium.\nA maggio 2013 il nuovo presidente della Reggiana, Alessandro Barilli, present\u00f2 un'offerta al curatore fallimentare che band\u00ec una nuova asta per il successivo 5 dicembre.\nAd asta giudiziaria in corso il , neopromosso in serie A 2013-14, prese in subaffitto per euro lo stadio, non disponendo di un impianto omologato per la massima serie; l'operazione fu finanziata parzialmente con la vendita di gruppi di posti in abbonamento (da 8 a 10) a prezzi variabili tra i 20 e euro a gruppo a stagione.\nNel settembre successivo fu approvata la richiesta congiunta di e di ampliare la capienza dell'impianto a .\nA dicembre due soggetti presentarono offerte all'asta giudiziaria per l'acquisto del Citt\u00e0 del Tricolore: la Football Properties, il cui capofila era il presidente della Reggiana Barilli, e la Mapei di Giorgio Squinzi, proprietario del Sassuolo; con euro fu quest'ultima ad aggiudicarsi lo stadio, poi confermato in mancanza di rilanci.\nTra il 2013 e il 2016 lo stadio, al cui nome fu aggiunto nel frattempo il nome della ditta Mapei, fu sottoposto a opere di ristrutturazione che riguardarono soprattutto il riscaldamento del terreno di gioco, un ibrido di erba naturale e sintetica; lavori minori riguardarono la sostituzione degli arredi e il rifacimento delle zone ospitalit\u00e0 e gli spogliatoi.\nLa realizzazione delle opere fu commissionata agli studi Beltrami di Cremona (infrastrutture) e Castelli di Laveno-Mombello (manto erboso).\nIl 12 agosto 2015, in occasione del trofeo precampionato TIM, allo stadio fu presentata in anteprima la tecnologia di porta, adottata in via sperimentale per ridurre il rischio di marcature fantasma; pochi mesi prima l'UEFA aveva assegnato all'impianto la finale della Women's Champions League 2015-16, a seguito di cui Mapei provvide a installare seggiolini sulle curve per adattarsi al regolamento UEFA che prevede solo posti a sedere.\nIl 5 settembre 2017 lo stadio ospit\u00f2 il terzo incontro internazionale della sua storia, una partita di qualificazione al campionato mondiale di calcio 2018 tra e , vinta 1-0 dagli Azzurri.\nNella stagione 2017-18 il Mapei Stadium fu affittato all' per la disputa dei propri incontri europei.\nIl club, infatti, pur proprietario dell'\"Atleti Azzurri d'Italia\", lo stadio della propria citt\u00e0, non aveva ancora effettuato i lavori di adeguamento alle norme UEFA dell'impianto bergamasco; il canone fissato fu quello di euro a incontro da versare a Mapei.\nPi\u00f9 recentemente, gli orobici hanno preso in affitto il Mapei Stadium per i loro ultimi due incontri interni (contro e , nella singolare situazione di disputare nel proprio impianto un incontro esterno) del campionato di serie A 2018-19.\nIl torn\u00f2 al Mapei il calcio internazionale, in occasione dell'ultimo turno interno dell' in Nations League, bench\u00e9 a porte chiuse per via delle normative anti-assembramenti in contrasto alla pandemia di COVID-19: gli Azzurri batterono 2-0 la per due reti a zero; nel 2021 fu utilizzato per organizzarvi due appuntamenti nazionali, entrambi con protagonista la : la Supercoppa italiana 2020 tenutasi il , vinta dal club torinese battendo 2-0 il , e la finale di Coppa Italia 2020-21 in programma il successivo, che vide i bianconeri prevalere 2-1 sull'.\nNel settembre successivo fu di nuovo la volta della nazionale che, nella sesta giornata delle qualificazioni europee al mondiale 2022, batt\u00e9 5-0 la .\nCapienza e record d'affluenza.\nAlla stagione 2020-21 il Mapei Stadium consta di posti, tutti a sedere, cos\u00ec ripartiti:\nIn ragione della diminuita capacit\u00e0 dell'impianto a seguito della ristrutturazione di met\u00e0 anni duemila il record assoluto di presenze risale ai primi anni di vita dello stadio con la in serie A: furono infatti gli spettatori ( paganti e abbonati) che assistettero all'incontro della squadra di casa contro la della prima giornata del campionato di serie A 1996-97 che, per le statistiche, termin\u00f2 1-1 con goal di Christian Vieri per gli ospiti e di Sandro Tovalieri per i locali.\nIl primato post-ristrutturazione \u00e8 altres\u00ec appannaggio dell'incontro della quarta giornata del campionato di serie A 2013-14: il 22 settembre 2013 spettatori ( paganti e abbonati) assistettero alla vittoria fuori casa dell' per 7-0 sul .\nIl record per incontri extracalcistici appartiene invece al citato \"test match\" di rugby tra e del 22 novembre 2008, che vide la presenza sugli spalti di spettatori."}
{"id": "1380748", "revid": "6340", "url": "https://it.wikipedia.org/wiki?curid=1380748", "title": "F\u00e6reyinga Saga", "text": ""}
{"id": "1380751", "revid": "767487", "url": "https://it.wikipedia.org/wiki?curid=1380751", "title": "Partirono preti, tornarono... curati", "text": "Partirono preti, tornarono... curati \u00e8 un film del 1973 diretto da Bianco Manini.\nTrama.\nDue americani si travestono da preti per attraversare il Messico rivoluzionato nel 1911."}
{"id": "1380753", "revid": "208208", "url": "https://it.wikipedia.org/wiki?curid=1380753", "title": "Jean-Baptiste Bernadotte", "text": ""}
{"id": "1380755", "revid": "22475", "url": "https://it.wikipedia.org/wiki?curid=1380755", "title": "Stadio Silvio Piola (Vercelli)", "text": "Lo stadio Silvio Piola \u00e8 uno stadio calcistico situato nel Piemonte nella citt\u00e0 di Vercelli.\nSituato nel centro cittadino, al confine meridionale del parco pubblico di piazza Pietro Camana, \u00e8 in termini di capienza la principale arena scoperta della citt\u00e0 e della relativa provincia.\nOspita gli incontri casalinghi della principale squadra di calcio locale, la Pro Vercelli; in passato vi hanno altres\u00ec giocato i club e .\nStoria.\nInaugurato nel 1932 in sostituzione del preesistente terreno casalingo della Pro Vercelli (il \"Camp ad la fera\", situato poco lontano, nei giardini di piazza Camana), il \"campo polisportivo\" fu inizialmente intitolato a Leonida Robbiano, aviatore e pioniere dell'Aeronautica Militare italiana. Nel 1998, con una delibera comunale, l'intitolazione venne modificata alla memoria di Silvio Piola, storico attaccante che dal 1929 al 1934 collezion\u00f2 127 presenze e segn\u00f2 51 gol con la maglia della Pro Vercelli.\nCome suggerito dal nome originario, la struttura (capace di ospitare fino a spettatori), era pensata come impianto multidisciplinare: la tribuna centrale accoglieva infatti al suo interno una palestra di scherma, mentre attorno al campo di gioco correva una pista d'atletica leggera (successivamente rimossa).\nOltre ad aver assolto fin dalle origini la funzione di campo casalingo della Pro Vercelli, dalla stagione 2006-07 al 2009-10 il Piola ha ospitato anche le partite interne della A.S. Pro Belvedere Vercelli, squadra minore cittadina, successivamente dissoltasi onde consentire la rifondazione del club delle \"bianche casacche\", fallito proprio nel 2010.\nL'impianto ha sub\u00ecto varie modifiche e interventi di ristrutturazione nel corso della sua esistenza: complici le difficolt\u00e0 incontrate dalle squadre calcistiche cittadine tra gli ultimi decenni del XX secolo e l'inizio del XXI, le infrastrutture subirono un complessivo degrado e la capienza degli spalti venne fortemente contingentata, arrivando anche al di sotto dei posti totali. Vennero comunque eseguiti sporadici interventi di manutenzione e adeguamento: nel 2007 il muro d'ingresso della gradinata nord fu abbattuto da un violento temporale e venne ricostruito in cemento armato, nel 2008 il parterre della tribuna venne ricostruito e alzato e infine, tra il 2009 e il 2010, si provvide a sradicare le piante presenti sul perimetro del settore ospiti.\nUn intervento incisivo venne eseguito nell'estate 2011 (rinnovamento della gradinata nord, ristrutturazione dei locali tecnici, sostituzione dei seggiolini in tribuna, avvio dei lavori di ricostruzione della curva ovest e sostituzione del manto in erba naturale con una superficie sintetica) e soprattutto nel 2012, in occasione dei playoff di Prima Divisione e della susseguente promozione della Pro Vercelli in Serie B. In questa seconda occasione si provvide ad ampliare e ammodernare gli spalti (la curva ovest in particolare fu abbattuta e ricostruita pi\u00f9 capiente e pi\u00f9 vicina al bordo del campo, mentre tutti i posti a sedere dell'impianto vennero numerati e dotati di seggiolini), riattare le biglietterie, adeguare la tribuna stampa e gli spogliatoi, implementare nuovi sistemi di videosorveglianza, potenziare l'impianto di illuminazione, consolidare i muri perimetrali ed installare tornelli elettronici per disciplinare l'accesso del pubblico. Inoltre, per migliorare la visibilit\u00e0 dagli spalti, venne smantellata la recinzione attorno al campo - tranne che dinanzi al settore ospiti, per motivi di sicurezza -, sostituita da speciali parapetti alti 1,1 metri ed estensibili fino a 2,2 metri in caso di necessit\u00e0. Infine si provvide a sostituire la superficie del campo con un nuovo manto in erba sintetica di nuova generazione, omologato FIFA 2 star. L'investimento per tali lavori di ammodernamento ammont\u00f2 a 1,4 milioni di euro.\nLa capienza dell'impianto fu stabilizzata posti a sedere (numero inferiore alla capienza minima degli impianti, fissata a posti dalla Lega Serie B, la quale tuttavia emise una deroga temporanea a tale norma).\nPer consentire la messa in opera degli interventi di ristrutturazione, dall'inizio del campionato e fino al 14 ottobre 2012, la Pro Vercelli dovette giocare le gare interne allo stadio Leonardo Garilli di Piacenza. A partire dal 20 ottobre 2012, in occasione della partita casalinga contro il , le \"bianche casacche\" ripresero a giocare allo stadio Piola.\nNel 2015, in vista della scadenza della summenzionata deroga alla capienza dell'impianto (che quindi non avrebbe pi\u00f9 potuto ospitare le gare di seconda serie), il comune di Vercelli e il club biancocrociato concordarono di procedere all'ampliamento della gradinata nord, attuato mediante l'abbattimento del muro di cinta retrostante e il rialzamento dello spalto mediante la posa di una struttura metallica mobile, le cui dimensioni vennero contenute onde non ostruire la strada retrostante e non andare a occupare l'area del contiguo parco pubblico. Grazie a tale intervento, la capienza del \"Piola\" viene portata a posti a sedere, ovvero il minimo per ottenere la proroga della deroga alla regola dei posti. La gradinata rinnovata viene aperta il 6 settembre, in occasione del match inaugurale del campionato di Serie B 2015-2016.\nTra il 2018 e 2019 il , onde consentire la ristrutturazione del proprio stadio, ha scelto il \"Piola\" di Vercelli quale proprio campo interno temporaneo.\nDati strutturali.\nLo stadio, sebbene pi\u00f9 volte ristrutturato e modificato, ha conservato gran parte delle caratteristiche architettoniche originarie. Ci\u00f2 \u00e8 particolarmente evidente nella tribuna centrale, che coniuga richiami di stile neoclassico a una struttura dalle linee semplici e squadrate, peculiare dell'edilizia monumentale di epoca fascista. Originali dell'epoca sono anche i corrimani in ferro battuto e la struttura portante della tettoia metallica. In virt\u00f9 di tali caratteristiche, lo stadio vercellese \u00e8 vincolato ai fini della tutela delle belle arti.\nA seguito degli interventi di ristrutturazione condotti negli anni 2010, gli spalti dell'impianto sono divisi in cinque settori, tutti con soli posti a sedere, numerati e dotati di seggiolini. La scarsa distanza delle tribune dal terreno di gioco e le ridotte dimensioni delle recinzioni separatorie (in gran parte limitate a bassi parapetti) garantiscono una buona visibilit\u00e0 al pubblico.\nDi seguito si riportano nel dettaglio le caratteristiche e la capienza dei singoli settori:\nIl patrimonio edilizio dell'impianto \u00e8 completato dalla moderna palazzina che accoglie la sala stampa e i nuovi spogliatoi, costruita tra la tribuna e la curva est, sul cui muro esterno \u00e8 applicata una gigantografia ritraente Silvio Piola.\nIl terreno di gioco \u00e8 in erba sintetica omologata ai sensi della categoria FIFA 2 Star e misura 105 x 68,5 m. L'illuminazione notturna \u00e8 garantita da quattro cluster di riflettori alloggiati su altrettanti piloni posti in corrispondenza degli angoli del muro di cinta."}
{"id": "1380756", "revid": "842", "url": "https://it.wikipedia.org/wiki?curid=1380756", "title": "Zuse Z3", "text": ""}
{"id": "1380757", "revid": "767487", "url": "https://it.wikipedia.org/wiki?curid=1380757", "title": "Vergine, e di nome Maria", "text": "Vergine, e di nome Maria \u00e8 un film del 1975 diretto da Sergio Nasca con colonna sonora di Sante Maria Romitelli.\nIl film fu sequestrato per vilipendio alla religione e successivamente ridistribuito con il titolo Mal\u00eda.\nTrama.\nIn una baraccopoli alla periferia di Torino vivono Maria e la madre Anna. La giovane Maria soffre di crisi epilettiche periodiche, a seguito di una malcurata patologia neurologica. Nell'ambiente in cui le due donne vivono regna l'ignoranza e la superstizione. Per questo motivo, molti degli abitanti della baraccopoli, evitano di avvicinare Maria e Anna, nella convinzione che la ragazzina, affetta da disturbi nervosi, possa essere in contatto con entit\u00e0 negative. Maria e Anna vivono, quindi, isolate e in povert\u00e0.\nQuando Maria risulta essere incinta, la popolazione si interroga sull'avvenimento. Nessuno pu\u00f2 avere avuto rapporti con Maria visto che, sia la madre sia la ragazzina, vivevano completamente isolate da tutti i vicini. Secondo Anna, inoltre, la figlia sarebbe vergine. In quel luogo superstizioso e limitato culturalmente, presto si diffonde la voce che Maria \u00e8 portatrice di una sorta di immacolata concezione e che, le crisi epilettiche che la caratterizzavano, altro non erano che un segno della sua santit\u00e0. Dapprima evitate come la peste, da quel momento Maria e Anna vengono avvicinate da tutti gli abitanti del luogo, in cerca di grazie e miracoli. Anche la televisione locale si occupa del fenomeno fomentando sempre pi\u00f9 la credulit\u00e0 popolare. Anna sfrutta l'avvenimento e, in svariate occasioni, invita nella sua baracca amici e vicini. Durante le visite ingenera le crisi epilettiche a Maria, sottopolendola a piccole scosse elettriche per mezzo del filo della corrente di una lampada difettosa. Sottoposta alla scossa, Maria va incontro a crisi epilettiche sempre pi\u00f9 frequenti. Nel momento in cui la ragazza \u00e8 colta da epilessia, gli invitati osannano il cielo e gridano al miracolo, rilasciando offerte e oboli ad Anna che, in questo modo, finisce col risollevare la sua precaria situazione economica. Durante una delle riunioni, per\u00f2, Maria va incontro a una crisi epilettica pi\u00f9 forte delle precedenti e solo il pronto intervento di un medico salva la vita alla ragazzina. Solo alla fine si scopre che Maria fu messa incinta da Rocco, ragazzo subnormale che frequenta la baraccopoli. Gli abitanti del luogo si sentono presi in giro.\nUna folla di persone aggredisce Anna durante una processione dedicata a Maria e la stessa Maria, fino a qualche minuto prima venerata come una santa, viene inseguita dalla folla che la costringe ad abortire a sassate."}
{"id": "1380764", "revid": "1504506", "url": "https://it.wikipedia.org/wiki?curid=1380764", "title": "Sassonia-Weimar", "text": "Sassonia-Weimar (in tedesco: \"Sachsen-Weimar\") fu il nome di un ducato della Turingia (Germania centrale) appartenente al Sacro Romano Impero. La capitale fu Weimar. \u00c8 uno dei ducati sassoni nato dalla divisione dei possedimenti della Branca ernestina della Casata di Wettin.\nStoria.\nNel XV secolo gran parte dell'attuale Turingia, inclusa l'area attorno a Weimar, fu nelle mani della dinastia dei Wettin, Principi-Elettori di Sassonia. Nel 1485 le terre dei Wettin vennero divise, con le terre di Turingia passate al ramo ernestino della famiglia, che ottenne a sua volta il titolo di elettore. Quando Giovanni Federico I di Sassonia venne sconfitto e catturato da Carlo V d'Asburgo nel 1547 e venne privato dell'elettorato, gli vennero lasciate le terre della Turingia. Nel 1572 i ducati ernestini vennero divisi nei ducati di Sassonia-Weimar e Sassonia-Gotha.\nNei secoli successivi i ducati vennero smembrati e riuniti ma rimasero sempre entro i domini della famiglia Wettin. Nel 1741 il Duca Ernesto Augusto I di Sassonia-Weimar eredit\u00f2 il Ducato di Sassonia-Eisenach. Ernesto Augusto II, che gli succedette nel 1748, mor\u00ec nel 1758, e la sua giovane vedova, Anna Amalia, venne nominata reggente e tutrice del figlio Carlo Augusto. La reggenza di Anna Amalia contraddistinse uno dei periodi pi\u00f9 floridi per il ducato, dal momento che ella divenne patrona di filosofi e scrittori come Goethe, Schiller e Herder, facendo di Weimar uno dei centri culturali pi\u00f9 importanti della Germania.\nCarlo Augusto si alle\u00f2 con la Prussia nella Terza Coalizione antifrancese e dopo la sconfitta della Battaglia di Jena, nel 1806 entr\u00f2 nella Confederazione del Reno. Nel 1809 Sassonia-Weimar e Sassonia-Eisenach, che erano stati uniti, vennero formalmente inclusi nel Ducato di Sassonia-Weimar-Eisenach, del quale seguirono gli avvenimenti storicio.\nDuchi di Sassonia-Weimar.\nUnito col Ducato di Sassonia-Eisenach per formare il Ducato di Sassonia-Weimar-Eisenach"}
{"id": "1380768", "revid": "446353", "url": "https://it.wikipedia.org/wiki?curid=1380768", "title": "Forze di polizia", "text": ""}
{"id": "1380770", "revid": "93556", "url": "https://it.wikipedia.org/wiki?curid=1380770", "title": "T\u014dy\u014d Mitsunobu", "text": "Si arruol\u00f2 nel 1919 con ottimi risultati e, perci\u00f2, gli alti comandi lo assegnarono a compiti direzionali, amministrativi o burocratici, concedendogli raramente di prestare servizio in mare o in prima linea. Studi\u00f2 comunque al Collegio navale e divenne ufficiale di rotta, servendo su cacciatorpediniere e sulla portaerei . All'inizio degli anni trenta fu inviato a Parigi e rimase due anni in Europa, dopodich\u00e9 fu tra l'equipaggio dell'incrociatore pesante \"Nachi\". Tra 1934 e 1936 collabor\u00f2 alla preparazione della delegazione nipponica per la conferenza navale di Londra e vi presenzi\u00f2 come aiutante del plenipotenziario giapponese. Dopo aver partecipato, con funzioni di ufficiale di stato maggiore, a operazioni aeronavali sul fronte cinese (1938), fu destinato all'ufficio del ministro residente a Shanghai. Nel febbraio 1940 fu riassegnato all'ambasciata giapponese in Italia in qualit\u00e0 di addetto militare. Rimasto nella penisola anche dopo l'8 settembre 1943, rimase ucciso in un'imboscata partigiana sull'Appennino tosco-emiliano meno di un anno dopo.\nBiografia.\nInizio della carriera.\nT\u014dy\u014d Mitsunobu nacque il 9 ottobre 1897 nella prefettura di Okayama. Dopo aver frequentato la scuola media ed essersi diplomato, affront\u00f2 gli esami d'ammissione per l'Accademia navale di Etajima e li pass\u00f2: studi\u00f2 nella 47\u00aa classe e si diplom\u00f2 il 9 ottobre 1919, primo su 115 allievi; ottenne il brevetto di aspirante guardiamarina e fu imbarcato sul vecchio incrociatore corazzato per effettuare la crociera di addestramento all'estero. Al ritorno in Giappone, il 31 maggio 1920, fu trasferito alla moderna nave da battaglia per continuare l'addestramento basilare e, il 1\u00ba agosto, ebbe riconosciuta la qualifica di guardiamarina. Quattro mesi pi\u00f9 tardi transit\u00f2 nell'equipaggio della meno recente nave da battaglia , sulla quale rimase quasi un anno. Il 1\u00ba dicembre 1921 cominci\u00f2 il Corso base alla Scuola d'artiglieria navale presso Yokosuka e, superatolo, pass\u00f2 immediatamente al Corso base della vicina Scuola siluristi (8 aprile 1922). Il 12 luglio successivo fu imbarcato sull'incrociatore leggero da poco in servizio ma, gi\u00e0 il 4 agosto, fu richiamato a terra e posto in momentanea attesa di incarico.\nGli anni venti e trenta.\nMitsunobu era infatti stato ridestinato a curare l'allestimento finale del cacciatorpediniere di seconda classe \"Wakatake\": inizi\u00f2 la nuova mansione il 14 agosto e il 30 settembre, al completamento dell'unit\u00e0, entr\u00f2 a far parte dell'equipaggio. Fu promosso sottotenente di vascello il 1\u00ba dicembre dello stesso anno e rimase ancora a lungo a bordo dell'unit\u00e0. Il 1\u00ba dicembre 1923 fu riassegnato alla grande nave da battaglia , allora la pi\u00f9 avanzata in servizio nella Marina imperiale giapponese, rimanendovi un anno. Alla conclusione del servizio in mare fu nominato tenente di vascello e, al contempo, intraprese il Corso di navigazione offerto dal prestigioso Collegio navale di Tokyo, istituto preposto alla formazione di competenti ufficiali di stato maggiore. Dopo un altro anno di studi fu nominato addetto dell'allestimento finale di un altro cacciatorpediniere, il \"Mutsuki\" (1\u00ba dicembre 1925); come accaduto con il \"Wakatake\", fu integrato il 5 febbraio 1926 nell'equipaggio con il ruolo di ufficiale capo alla navigazione. Lasci\u00f2 la nave il 1\u00ba dicembre per divenire ufficiale di rotta sulla petroliera di squadra \"Notoro\". Giovane ufficiale capace e apprezzato, il 1\u00ba dicembre 1927 fu investito da triplo incarico: membro dello stato maggiore della 1\u00aa Flotta, della Flotta Combinata e aiutante presso la 1\u00aa Flotta. Per circa un anno oper\u00f2 al vertice delle forze da battaglia della Marina nipponica, traendone notevole esperienza. Fu poi riassegnato all'innovativa portaerei il 10 dicembre 1928, di nuovo come ufficiale di rotta. Il 30 novembre 1929 gli fu notificato il trasferimento all'Accademia navale in veste di istruttore e con un parallelo incarico di docente militare.\nIl 1\u00ba dicembre 1930 Mitsunobu fu informato di essere stato promosso a capitano di corvetta e, in concomitanza, anche ufficiale di collegamento residente, in Francia. Egli part\u00ec poco dopo e rimase a lungo a Parigi, dove matur\u00f2 la conoscenza della lingua locale e dei costumi europei. Il 1\u00ba dicembre 1932 ricevette l'ordine di rientro e, una volta in Giappone, fu imbarcato sull'incrociatore pesante \"Nachi\" (10 marzo 1933) e prese il posto di ufficiale di rotta, ma in quel periodo l'unit\u00e0 non prese parte a operazioni o manovre importanti. Peraltro Mitsunobu fu chiamato a fare rapporto allo stato maggiore generale il 1\u00ba settembre e, quindi, fu assegnato come attendente alla 1\u00aa Sezione dell'Ufficio affari navali, dipendente dal ministero della Marina. Dal 7 settembre 1934 partecip\u00f2 alla preparazione del materiale per la delegazione giapponese destinata alla conferenza navale di Londra, tesa a rinnovare il trattato del 1930 sulle limitazioni agli armamenti navali. Il gruppo part\u00ec il 19 di quel mese e Mitsunobu fu attivo nel rifinire documentazione e dettagli. Rivest\u00ec il posto di attendente al plenipotenziario nipponico, l'ammiraglio Osami Nagano; il 15 novembre 1935, inoltre, gli fu notificata la promozione a capitano di fregata. La conferenza fu burrascosa e inconcludente e il governo nipponico, ritenendo ingiuste le proporzioni di naviglio concesse, l'abbandon\u00f2 all'inizio del 1936. Mitsunobu rimase a Londra fino al 5 marzo, quando anch'egli fu richiamato in Asia. Il 20 novembre 1937 entr\u00f2 nello stato maggiore della sezione navale del Gran quartier generale imperiale e, in contemporanea, in quello dell'Ufficio stampa dipendente: era un organismo nato in diretta conseguenza dell'avvio della seconda guerra sino-giapponese. Comunque gi\u00e0 il 1\u00ba dicembre Mitsunobu fu trasferito allo stato maggiore della 3\u00aa Divisione portaerei che, in realt\u00e0, era composta da navi appoggio idrovolanti, tra le quali la \"Kamikawa Maru\". Con questo reparto prese parte alle operazioni nel Mar Cinese Meridionale, lanciate dalle basi della colonia di Formosa. In particolare, Mitsunobu contribu\u00ec a organizzare la copertura e l'appoggio aereo a uno sbarco nel delta del Fiume Azzurro, avvenuto negli ultimi giorni del luglio 1938. Il 15 agosto 1938 lasci\u00f2 la divisione ma rimase sul continente con funzioni di assistente allo stato maggiore della Flotta dell'area cinese (costituita l'anno precedente) e a quello di un ufficio speciale della Marina, sulla cui precisa natura, per\u00f2, le fonti non dicono nulla. Il 15 marzo 1939 si spost\u00f2 a Shanghai perch\u00e9 era stato scelto come nuovo assistente al ministro residente nipponico, rimanendovi diversi mesi.\nLa missione navale in Italia.\nMitsunobu cedette l'incarico a Shanghai il 15 dicembre 1939 e fu brevemente inserito nello stato maggiore della Flotta dell'area cinese, in citt\u00e0. Il 25 gennaio 1940 fu richiamato sul suolo metropolitano ed ebbe accordato un breve periodo di riposo; i nuovi ordini del 7 febbraio gli imposero di trasferirsi in Italia per guidare la missione navale nipponica in quel paese, con competenze tecniche estese anche all'ambito aeronautico. Arriv\u00f2 a Roma nelle settimane successive, si sistem\u00f2 all'ambasciata giapponese in via Quintino Sella e subito si mise all'opera nella nuova veste di addetto militare. Non \u00e8 accertato che fosse stato anche nominato vicecomandante del dipartimento informazioni per il bacino del mar Mediterraneo, che faceva riferimento al ministero degli Esteri nipponico. In accordo alle sue funzioni, Mitsunobu fu elevato al grado di capitano di vascello il 15 novembre 1940.\nFavorevole al patto tripartito, che legava il suo paese all'Italia e alla Germania nazista, Mitsunobu fu convinto sostenitore delle potenze dell'Asse e della vittoria giapponese, tanto che la sua fiducia non venne meno neanche di fronte al capovolgimento delle sorti della guerra, evidente dai primi mesi del 1943. Tenuto conto del disfacimento militare italiano e della disfatta in Tunisia, organizz\u00f2 e avvi\u00f2 il trasferimento della missione navale, del personale e della documentazione da Roma a Merano, dove il regime aveva messo a disposizione dei giapponesi Villa Burgund, sulla sponda sinistra del Passirio. Nel comune si spost\u00f2 anche la famiglia, che lo aveva seguito in Europa. La ridislocazione fu completata proprio l'8 settembre, in concomitanza con la capitolazione italiana. Mitsunobu redasse un rapporto dettagliato per Tokyo sui perch\u00e9 del crollo dell'Italia tra la fine del 1943 e l'inizio del 1944, completato il 15 febbraio di quell'anno. Nel documento, fin da subito, l'ufficiale rilev\u00f2 che l'Italia avrebbe dovuto occupare nei primi giorni di ostilit\u00e0 Malta e la Tunisia ed espresse l'opinione che, nel biennio 1940-1941, una condotta pi\u00f9 aggressiva delle operazioni aeronavali avrebbe potuto portare l'Asse in condizioni di parit\u00e0 con gli Alleati nel Mediterraneo. Non risparmi\u00f2 critiche sulle tattiche e sulla strategia italiane nella guerra navale e, pi\u00f9 in generale, nel corso della guerra tutta, cogliendone l'invasiva componente politica; non a caso raccolse voci e testimonianze del calante consenso tra la popolazione, che denunciava gli arricchimenti illeciti di gerarchi e personalit\u00e0 del regime. Ulteriori spiegazioni per il collasso politico-militare furono trovate da Mitsunobu nel \u00abcarattere nazionale\u00bb degli italiani \u00ab[tra i quali non sembra] sia molto elevato il concetto di amor patrio [...] Ci\u00f2 forse dipende dal fatto che [...] non conoscono bene i vantaggi di un grande potente stato\u00bb: not\u00f2 inoltre che era diffusa la tendenza a deflettere le colpe (\u00abHo l'impressione che [...] non abbiano molto il senso di responsabilit\u00e0\u00bb), l'accumularsi di problematiche irrisolte (l'annosa questione sulla convenienza o meno di una branca aeronautica per la sola Regia Marina lo colp\u00ec particolarmente) e la poca discrezione; afferm\u00f2 \u00abSe io dicessi senza eufemismo i caratteri nazionali cattivi degli italiani, essi sarebbero superiori a quelli buoni\u00bb. Il rapporto continuava quindi con una disamina sulla ricostruzione dello Stato italiano, che metteva l'accento sul diminuito \u00abspirito combattivo del popolo\u00bb, e sulle relazioni con la Germania che, a parere di Mitsunobu, dovevano essere potenziate per favorire la ripresa dell'Asse e cancellare l'onta del tradimento. Pare che Benito Mussolini avesse apprezzato la sincerit\u00e0 e schiettezza dell'ufficiale nipponico.\nLa morte.\nNel maggio 1944 Mitsunobu si rec\u00f2 con il suo aiutante, Yamanaka, a una conferenza a Montecatini Terme, dove aveva sede la missione navale tedesca in Italia. Il 5 giugno, concluso l'incontro, ricevette dallo stato maggiore generale in Giappone l'ordine di viaggiare fino in Svizzera, per prendere contatto con il personale diplomatico giapponese di Berna. I due ufficiali erano a bordo di un'automobile guidata da un certo Amos de Marchi, abitante di Merano, che prese la strada statale 12 per superare l'Appennino tosco-emiliano. Il 9 giugno la vettura, nelle vicinanze del paesino di Pianosinatico, fu resa inservibile da chiodi sparsi sull'asfalto dai partigiani dell'XI Zona Patrioti, comandata da Manrico Ducceschi (\"Pippo\"); i guerriglieri uscirono allo scoperto e ci fu un breve conflitto a fuoco. Yamanaka fu raggiunto da proiettili e riusc\u00ec a fuggire, ma Mitsunobu fu ucciso prima ancora di poter uscire dal veicolo; de Marchi si arrese. I partigiani ispezionarono rapidamente l'auto e si impossessarono dei documenti che l'ufficiale aveva con s\u00e9, i quali dovevano rivelarsi di utilit\u00e0 per gli Alleati.\nNei giorni successivi il corpo di Mitsunobu fu recuperato e portato a Merano: il 15 giugno fu celebrato un solenne funerale al cimitero militare della citt\u00e0. Ebbe la promozione postuma a contrammiraglio.\nFamiglia.\nMitsunobu si spos\u00f2 ed ebbe quattro figli. Tra questi, Oyo Mitsunobu si laure\u00f2 in chimica dopo la seconda guerra mondiale e scopr\u00ec la reazione che porta il suo nome.\nOnorificenze.\nDati tratti da:"}
{"id": "1380779", "revid": "838137", "url": "https://it.wikipedia.org/wiki?curid=1380779", "title": "Mary Wayte", "text": "Specializzata nello stile libero ha vinto due medaglie d'oro ai Giochi olimpici di Los Angeles 1984 e un argento e un bronzo ai Giochi olimpici di Seoul 1988.\nNel 2000 \u00e8 diventata una dei Membri dell'International Swimming Hall of Fame."}
{"id": "1380784", "revid": "1222", "url": "https://it.wikipedia.org/wiki?curid=1380784", "title": "Mydaus meliceps", "text": ""}
{"id": "1380786", "revid": "1543377", "url": "https://it.wikipedia.org/wiki?curid=1380786", "title": "C'era una volta il mondo", "text": "C'era una volta il mondo \u00e8 una rivista di Michele Galdieri presentata dalla compagnia di Tot\u00f2 in tutta Italia nella stagione 1947 - '48.\nLa prima si ebbe al Teatro Valle di Roma, il 21 dicembre 1947.\nIn questa rivista troviamo alcuni dei pi\u00f9 famosi \"sketch\" della carriera di Tot\u00f2, tra cui \"\"Il manichino\" e \"La carica dei Bersaglieri\", poi ripresi anche nel film \"I pompieri di Viggi\u00f9\". In particolare in questa rivista viene presentato per la prima volta il famoso sketch del \"Vagone letto\"\", con Isa Barzizza e Mario Castellani, poi ripreso nella rivista successiva (\"Bada che ti mangio!\") e nel film \"Tot\u00f2 a colori\" del 1952. Lo sketch ebbe un tale successo di pubblico che, durante lo svolgersi della tourn\u00e9e, Tot\u00f2 volle ampliarlo dagli otto minuti della durata fino ad oltre tre quarti d'ora, in gran parte improvvisando le battute.\nCritica.\nScrisse l'Unit\u00e0, due giorni dopo la prima:"}
{"id": "1380787", "revid": "64525", "url": "https://it.wikipedia.org/wiki?curid=1380787", "title": "Sodio azide", "text": ""}
{"id": "1380788", "revid": "6923", "url": "https://it.wikipedia.org/wiki?curid=1380788", "title": "Carrera Messicana", "text": ""}
{"id": "1380789", "revid": "6923", "url": "https://it.wikipedia.org/wiki?curid=1380789", "title": "Fiat Ottov\u00f9", "text": ""}
{"id": "1380790", "revid": "99841558", "url": "https://it.wikipedia.org/wiki?curid=1380790", "title": "Mitzi Kremer", "text": "Specializzata nello stile libero, ha vinto la medaglia di bronzo nella staffetta 4x100\u00a0m sl alle Olimpiadi di Seoul 1988."}
{"id": "1380792", "revid": "124113240", "url": "https://it.wikipedia.org/wiki?curid=1380792", "title": "Marcatori genetici", "text": "Un marcatore genetico \u00e8 una sequenza di DNA conosciuta che pu\u00f2 essere identificata mediante un semplice saggio.\nUn marcatore genetico pu\u00f2 essere costituito da una breve sequenza di DNA, come la sequenza che circonda un polimorfismo a singolo nucleotide (\"single nucleotide polymorphism\"), o da una sequenza lunga, come i microsatelliti.\nPer molti anni, la mappatura genetica fu limitata a molti organismi a marcatori genetici tradizionali che includono geni che codificano caratteristiche osservabili facilmente, come sangue o semi. L'insufficiente numero di questi tipi di caratteristiche, in molti organismi, ha limitato la mappatura possibile.\nTipi.\nAlcuni tipi di marcatori genetici comunemente usati sono:\nPossono essere categorizzati ulteriormente come dominanti o co-dominanti. I dominanti permettono l'analisi di pi\u00f9 loci alla volta, come RAPD. Un \"primer\" amplifica un marcatore dominante permettendo a molti loci in un solo campione di DNA con una reazione PCR. Co-dominanti analizzano un locus alla volta. Un \"primer\" amplifica un marcatore co-dominante su un prodotto bersaglio. Marcatori dominanti, come RAPD e marcatori ad alta efficienza (AFLP, SMPL), permettono l'analisi di pi\u00f9 loci per esperimento senza sapere informazioni preventive sulla loro sequenza. Marcatori Co-dominanti (RFLP, microsatelliti, etc.) permettono l'analisi di un solo locus per esperimento, cos\u00ec essi sono pi\u00f9 ricchi di informazioni perch\u00e9 le variazioni alleliche del locus possono essere distinte. Di conseguenza, si pu\u00f2 identificare gruppi di collegamento tra mappe genetiche differenti ma, per lo sviluppo \u00e8 necessario sapere la sequenza (molto costosa e punto debole della tecnica).\nUsi.\nI marcatori genetici possono essere usati per studiare la relazione tra una malattia ereditaria e la sua causa genetica (per esempio, una particolare mutazione di un gene che genera una proteina difettosa). Si sa che parti di DNA che giacciono vicine su un cromosoma tendono a essere ereditate insieme. Questa propriet\u00e0 favorisce l'uso dei marcatori, che possono poi essere usati per determinare il modo preciso con cui il gene non ancora esattamente localizzato viene ereditato.\nI marcatori genetici devono essere facilmente identificabili, associati a uno specifico \"locus\" e altamente polimorfici. L'identificazione dei marker avviene direttamente attraverso il sequenziamento del DNA o indirettamente mediante l'uso di allozimi.\nVoci correlate.\nMarcatore molecolare"}
{"id": "1380793", "revid": "287204", "url": "https://it.wikipedia.org/wiki?curid=1380793", "title": "Roma (nave da battaglia)", "text": ""}
{"id": "1380797", "revid": "208208", "url": "https://it.wikipedia.org/wiki?curid=1380797", "title": "Le destin fabuleux de D\u00e9sir\u00e9e Clary", "text": ""}
{"id": "1380801", "revid": "99768593", "url": "https://it.wikipedia.org/wiki?curid=1380801", "title": "Laura Walker", "text": "Specializzata nello stile libero, ha vinto la medaglia di bronzo nella staffetta 4x100\u00a0m sl alle Olimpiadi di Seoul 1988."}
{"id": "1380802", "revid": "1598370", "url": "https://it.wikipedia.org/wiki?curid=1380802", "title": "Gulu", "text": "Gulu \u00e8 una citt\u00e0 dell'Uganda. \u00c8 la seconda citt\u00e0 del Paese, per popolazione, contando circa abitanti ed \u00e8 il capoluogo del distretto omonimo nella Regione Settentrionale.\nLa distanza da Gulu a Kampala, capitale dell'Uganda e citt\u00e0 pi\u00f9 grande, \u00e8 di circa 340 chilometri su strada. Sul suo territorio sorgono un aeroporto, un'universit\u00e0 (la quale possiede una facolt\u00e0 di medicina grazie ad un accordo con l'universit\u00e0 di Napoli \"Federico II\") e due ospedali: il \"St. Mary's Lacor Hospital\" e il \"Gulu Hospital\"."}
{"id": "1380803", "revid": "767487", "url": "https://it.wikipedia.org/wiki?curid=1380803", "title": "Arcangelo Giani", "text": "Biografia.\nNato da famiglia fiorentina a Dicomano il 19 dicembre 1552, fu affidato, da ragazzo, per la formazione, ai Padri della Santissima Annunziata di Firenze, tra i quali vi era un suo zio materno, il p. Arcangelo Priorini, detto \"Bruscolo\", del quale lo stesso Giani disse: \"ci fu pi\u00f9 che dolcissimo padre\".. Il 6 marzo 1563 prese l'abito dei Servi come novizio. Emise la professione dei voti solenni il 19 settembre 1569. Nel 1572 venne inviato allo Studio di Santa Maria dei Servi di Bologna. Fu ordinato sacerdote nel 1573. Nel 1582 ottenne in Firenze la Laurea di Dottore in sacra Teologia e fu incorporato al Collegio dei Teologi dell'Universit\u00e0 di Firenze, del quale fu anche due volte decano (nel 1590 e nel 1614), e del quale fece, da solo e per primo, il \"Catalogus virorum clarorum Collegii Universitatis Theologicae Florentinae\" (Firenze, Sermartelli, 1614). Si interess\u00f2, anche, insieme ad altri undici Teologi, della prima stampa delle \"Constitutiones Universitatis Florentinae\"... (Firenze, Sermartelli, 1614).\nNegli anni 1582-1588, il Giani si dedic\u00f2 principalmente all'insegnamento nel convento di Firenze, ove fu anche Reggente di Studio, e alla predicazione in varie citt\u00e0 d'Italia. A questi sei anni pare che risalgano le:\nDalla primavera del 1588 a quella del 1590 dimor\u00f2 a Napoli, ed ivi matur\u00f2 l'idea della sua prima opera agiografico-storica: \"Vera origine del sacro Ordine de' Servi di Santa Maria\" (stampata a Firenze tra il 1590 e il 1591). Nel 1590-1591 fu di nuovo a Firenze, dove il 26 ottobre 1590 tenne una disputa teologica nella di San Marco, dei domenicani, in una solenne adunanza dell'Universit\u00e0 Teologica. Fece ritorno a Napoli nel 1591, come Priore del convento di Santa Maria del Parto a Mergellina. Tra il 1593 e il 1594 fu per un anno a servizio del vescovo di Avellino Fulvio Passerini di Cortona.\nNel 1594-1595 il Giani fu Priore della SS. Annunziata di Firenze. A questo biennio risalgono le \"Lectiones 15 super \u00abMissus est\u00bb\". Nel 1595 predic\u00f2 il Quaresimale a Verona e nel 1596 a Rimini. Dal 1596 al 1598 fu Reggente dello Studio Fiorentino. Nel 1597 predic\u00f2 la Quaresima a Mantova e nel 1598 a Reggio Emilia. Nel biennio 1598-1600 fu Priore a Cortona. A questo biennio risalgono le \"Lectiones casuum conscientiae\" e le \"Lectiones et contemplationes ad mulieres de vita B. Mariae Virginis\" (1598).\nA Cortona, il Giani fu a servizio del vescovo del luogo, come suo Teologo e suo Vicario Generale. Il P. Generale Montorsoli, nel 1599, avrebbe voluto il Giani a Roma in qualit\u00e0 di Procuratore Generale dell'Ordine, ma il vescovo di Cortona lo dissuase. Nell'agosto del 1603, diede alle stampe una \"Cronologia o vero Breve sommario della vita e morte del b. Filippo Benizi...\" (Firenze, G. Marescotti, 1604). Pubblic\u00f2 anche la vita del Beato Bonaventura da Pistoia (Firenze, C. Marescotti, 1604).\nRientrato definitivamente a Firenze (tra il 1601 e il 1602), il Giani riprese la sua attivit\u00e0 didattica. Al 1604 risalgono le \"Lectiones super \u00abSalve Regina\u00bb\". Dopo essere stato per tre anni (1603-1606) socio del Provinciale, venne eletto Provinciale della Toscana per il triennio 1606-1609. Durante il suo Provincialato, venne affidata al pittore Bernardino Poccetti la decorazione pittorica delle lunette del chiostro grande della SS. Annunziata.\nPadre Giani mor\u00ec \"come un santarello\" - cos\u00ec scrisse un teste oculure, fra Gaspare da Corneto - la sera del sabato 23 dicembre 1623.\nAnnales.\nMa il nome del Giani \u00e8 soprattutto legato all'opera poderosa degli \"Annales\" dell'Ordine dei Servi di Maria, dal 1233 al 1611 (Firenze, C. Giunta, vol. I, 1618; vol. II, 1622). Compose anche una \"Vita, virt\u00f9 e miracoli della Beata Giuliana Falconieri\" (Firenze, F. Livi, 1672) e gli \"Acta Beati patris nostri Philippi florentini de Benitiis\" (1608 -1613) con la vita e gli atti del fondatore dell'Ordine, Filippo Benizi.\n. Tra gli scritti inediti sono degni di rilievo:"}
{"id": "1380804", "revid": "1714743", "url": "https://it.wikipedia.org/wiki?curid=1380804", "title": "Petronilla d'Aragona", "text": "Le origini.\nSecondo la \"Ex Brevi Historia Comitum Provinci\u00e6 e familia comitum Barcinonensium\" era figlia del re d'Aragona e conte di Sobrarbe e Ribagorza, Ramiro II e della moglie, Matilde (o Agnese) di Poitiers (1103-ca. 1160), figlia legittima del duca d'Aquitania e conte di Poitiers, Guglielmo IX (questa tesi \u00e8 sostenuta, sia dal \"Chronicon sancti Maxentii Pictavensis, Chroniques des Eglises d'Anjou\" che dalla \"Ex Gestis Comitum Barcinonensium\", e anche dalla \"Cr\u00f3nica de San Juan de la Pe\u00f1a\". Infine, secondo le \"Europ\u00e4ische Stammtafeln\", vol II, 58 e 76 (non consultate) era figlia illegittima di Guglielmo IX) e vedova del visconte Emerico V di Thouars (questo matrimonio \u00e8 confermato dalla donazione n\u00b0 CXLVII del \"Cartulaire de l'abbaye de la Sainte-Trinit\u00e9 de Tiron, Tome I\", del 1030 circa, fatta unitamente da Emerico e Agnese), che si era dimostrata fertile col suo primo marito, come ci conferma il documento n\u00b0 1159 della \"Chronique de Robert de Torigni, abb\u00e9 de Mont-Saint-Michel, Tome I\", dove la sposa e chiamata Matilde; e la \"Ex Fragmentis Chronicorum Comitum Pictavi\u00e6, Ducum Aquitani\u00e6\" dove la sposa \u00e8 chiamata Matilde (\"Mahauda\"), detta Agnese (\"Agnes dicta\"), che per\u00f2 sostiene, assieme ad altre fonti non primarie che Agnese era la figlia di Guglielmo, signore di Puy-du-Fou.Ramiro II di Aragona, secondo la \"Ex Gestis Comitum Barcinonensium\", era figlio del re d'Aragona, re di Pamplona e conte di Sobrarbe e Ribagorza, Sancho Ram\u00edrez (Sancho I di Aragona e Sancho V di Navarra) e, secondo la Cronaca piniatense, della sua seconda moglie, Fel\u00edcia di Ramerupt (1060- 3 maggio 1123), figlia d'Ildu\u00edno IV ( \u2020 1063), conte di Montdidier e di Roucy e Signouer de Ramerupt e della moglie, Adelaide di Roucy, figlia di Ebli Conte di Roucy e della moglie, Beatrice di Hainaut (1015/20-1062).\nBiografia.\nNel 1134, dopo che suo zio, il re d'Aragona, re di Pamplona e conte di Sobrarbe e Ribagorza, Alfonso I il Battagliero, era morto (come riportato sia nel \"Chronicon Burgense\" che nella \"Cr\u00f3nica de San Juan de la Pe\u00f1a\"), senza eredi, secondo la \"Cr\u00f3nica de San Juan de la Pe\u00f1a\", i nobili aragonesi nominarono alcuni reggenti, per poi orientarsi a offrire i due regni al futuro padre di Petronilla, Ramiro, il fratello di Alfonso I, che era monaco del monastero di Saint-Pons-de-Thomi\u00e8res, vicino a Narbona. I nobili navarresi per\u00f2, non avendo fiducia nelle capacit\u00e0 di Ramiro rifiutarono, decisero per la separazione dei due regni, eleggendo Garc\u00eda, discendente dal re di Navarra, Garc\u00eda III S\u00e1nchez, per cui gli eredi di Alfonso furono:\nAllora, secondo il documento n\u00b0 1159 della \"Chronique de Robert de Torigni, abb\u00e9 de Mont-Saint-Michel, Tome I\", Ramiro ottenne la dispensa papale di uscire dal monastero e potersi sposare, fu acclamato re d'Aragona, Ramiro II, e, il 13 novembre del 1135, prese in moglie, Matilde (o Agnese) di Poitiers.Dopo la nascita di Petronilla, il 29 luglio 1136, nel mese di ottobre, i genitori fecero una donazione; prima della fine di quell'anno Ramiro si separ\u00f2 dalla moglie Agnese che si ritir\u00f3 nel monastero di \"Santa Mar\u00eda di Fontevrault\", dove mor\u00ec tra la fine del 1159 e il 1160.\nNel 1137, all'et\u00e0 di circa un anno, Petronilla fu promessa in sposa al conte di Barcellona, Raimondo Berengario IV; l'impegno matrimoniale fu firmato a Barbastro, l'11 agosto 1137; mentre il 27 agosto, nel castello di Ayerbe, Ramiro II redasse un documento in cui si impegnava a non prendere importanti decisioni, senza l'approvazione del futuro genero. Il 13 novembre dello stesso anno, infine, pur mantenendo il titolo di re, Ramiro II abdic\u00f2, in favore della figlia Petronilla, e, mentre la regina bambina veniva portata a Barcellona per essere educata alla corte della contea di Barcellona, deleg\u00f2 il futuro genero a governare il regno d'Aragona col titolo di \"principe d'Aragone e conte di Barcellona\", per contrastare l'ingombrante re di Le\u00f3n e Castiglia, Alfonso VII, che dopo aver occupato il regno di Navarra, nel 1136, era entrato in Aragona, aveva occupato parte del regno e (assumendo il titolo di \"Imperatore\") gli aveva imposto il vassallaggio.Investito di tale titolo, Raimondo Berengario IV, nel 1140, tratt\u00f2 con Alfonso VII, concordando il ritira dei castigliani da Saragozza, riconoscendo loro tutti i territori alla destra del fiume Ebro.Ramiro II, che mor\u00ec a Huesca il 16 agosto 1157 (la data della morte \u00e8 stabilita in un documento del dicembre 1157) trascorse l'ultimo periodo della sua vita nel monastero di San Pedro di Huesca e nella sua propriet\u00e0 di \"San \u00darbez de Sarrablo\" (Huesca), ma non vi \u00e8 certezza che tornasse definitivamente alla vita monastica.\nNel 1143, a Zamora, di fronte al legato del papa Innocenzo II, la cui sovranit\u00e0 era riconosciuta sul regno d'Aragona e contea di Barcellona, il re di Castiglia Alfonso VII riconobbe il contratto di matrimonio tra il conte di Barcellona, Raimondo Berengario IV e la giovanissima regina di Aragona, Petronilla, accettando cos\u00ec l'unione di tutte le contee catalane con l'Aragona, e di fatto un grande regno d'Aragona.\nDopo questo accordo, si verific\u00f2 una collaborazione tra il regno di Castiglia e quello di Aragona nella lotta contro i regni musulmani, e, nel 1147, con l'aiuto della flotta genovese, misero sotto assedio Almer\u00eda\nDopo che la regina, nel 1150, aveva compiuto i quattordici anni, et\u00e0 richiesta dal Diritto canonico per il matrimonio, Petronilla, a L\u00e9rida, nel mese di agosto, spos\u00f2 Raimondo Berengario IV il Santo, figlio del conte di Barcellona, Raimondo Berengario III il Grande e della contessa di Provenza e G\u00e9vaudan, Dolce I, figlia della contessa di Provenza, Gerberga di Provenza e di Gilberto I di G\u00e9vaudan ed il matrimonio pot\u00e9 essere consumato.\nNel 1157, alla morte del padre, Petronilla eredit\u00f2 il titolo di regina d'Aragona.\nSecondo il \"Gesta Comitum Barchinonensium\", nel 1162, Raimondo Berengario il Santo mor\u00ec. La morte di Raimondo Berengario \u00e8 riportata anche dagli \"Annales Sancti Victoris Massilienses\" e da un epitaffio dell'Appendice della \"Espa\u00f1a sagrada Tomo. XLIII\" e, alla morte del marito, Petronilla rimase unica regina in Aragona, mentre resse la contea di Barcellona per conto del figlio minorenne, Raimondo Berengario, il futuro Alfonso II.\nDopo due anni, il 18 giugno 1164 (\"Actum est hoc in Barchinona XIIII kalendas julii anno Dominice incarnationis M C LXIIII\"), Petronilla abdic\u00f2 a favore del figlio, Raimondo Berengario, che in quel momento divenne re d'Aragona e assunse il nome di Alfonso (Alfonso II il Casto), in onore del prozio, Alfonso I \"il Battagliero\" e da quel momento si ebbe l'unione dell'Aragona con le contee catalane. Petronilla per\u00f2 continu\u00f2 a governare, in quanto Alfonso II era ancora minorenne.\nPetronilla mor\u00ec il 17 ottobre 1174, a Barcellona, e fu inumata nella cattedrale della Santa Croce e Sant'Eulalia. \u00c8 stata l'unica sovrana regnante d'Aragona: la sua discendente Giovanna di Castiglia lo fu solo formalmente..\nDiscendenza.\nPetronilla e Raimondo Berengario, ebbero cinque figli:"}
{"id": "1380807", "revid": "767487", "url": "https://it.wikipedia.org/wiki?curid=1380807", "title": "Little by Little (gruppo musicale)", "text": "I Little by Little sono un gruppo J-pop giapponese, conosciuti per i loro contributi musicali nel settore gli anime. Tra questi si ricorda la terza sigla iniziale di Naruto \"Love &amp; Peace\", \"Kanashimi wo Yasashisa ni\" (\"\u60b2\u3057\u307f\u3092\u3084\u3055\u3057\u3055\u306b\"), la sigla iniziale di \"Superior Defender Gundam Force\", \"Hummingbird\", la sigla finale di \"Yakitate!! Japan\" e la sigla finale dell'anime Naruto: Shipp\u016bden, \"Kimi Monogatari\".\nDevono il nome all'omonimo brano degli Oasis, la loro band preferita."}
{"id": "1380809", "revid": "74801", "url": "https://it.wikipedia.org/wiki?curid=1380809", "title": "Iowa City", "text": "Iowa City \u00e8 una citt\u00e0 della contea di Johnson nello Stato dell'Iowa. Secondo la stima del Census Bureau del 2008, Iowa City aveva una popolazione totale di circa abitanti, al quinto posto tra le citt\u00e0 dello Stato.\nIowa City \u00e8 il capoluogo della contea di Johnson e la sede dell'Universit\u00e0 dell'Iowa. Iowa City \u00e8 situata vicino alla citt\u00e0 di Coralville e circonda la cittadina di University Heights, con la quale forma un'unica zona urbana. La citt\u00e0 \u00e8 il principale centro della Iowa City Metropolitan Statistical Area, che comprende le contee di Johnson e di Washington e questa area metropolitana ha una popolazione di circa 149.450.\nIowa City \u00e8 stata la seconda capitale del Territorio dell'Iowa e la prima capitale dello Stato dell'Iowa. L'edificio Old Capitol \u00e8 un monumento iscritto nel National Historic Landmark, ed \u00e8 un'attrazione turistica che si trova nel centro del campus dell'University of Iowa, oltre ad essere parte integrante dell'universit\u00e0. L'University of Iowa Art Museum e la Plum Grove, la casa del primo governatore dell'Iowa, sono altre attrazioni turistiche.\nNel 2008, \"Forbes Magazine\" ha classificato Iowa City al secondo posto tra i \"Best Small Places For Business And Careers\" (piccole localit\u00e0 metropolitane migliori per opportunit\u00e0 di studio e lavoro) negli Stati Uniti.\nStoria.\nIowa City fu creata con una legge dell'Assemblea legislativa dello Iowa il 21 gennaio 1839, esaudendo il desiderio del governatore Robert Lucas di spostare la capitale da Burlington e in un luogo situato in una zona pi\u00f9 centrale del territorio. Il testo del provvedimento iniziava:\nI commissari Chauncey Swan e John Ronalds si incontrarono il 1\u00ba maggio a Napoleon, piccolo centro a sud dell'odierna Iowa City attualmente parte della citt\u00e0, per scegliere una sede per la nuova capitale. Il giorno successivo i commissari selezionarono un sito su un promontorio, lungo il fiume Iowa a nord di Napoleon, piantarono un palo nel centro del luogo proposto e iniziarono a pianificare la nuova citt\u00e0 capitale.\nIl commissario Swan, in una relazione all'assemblea legislativa di Burlington, descrisse il sito:\nEntro il giugno di quell'anno, la citt\u00e0 era stata mappata e definita nella topografia da Brown Street a nord fino a Burlington Street, a sud, e dal fiume Iowa verso est fino a Governor Street.\nIowa City era stata scelta come capitale territoriale nel 1839, non lo divenne ufficialmente fino al 1841, quando cominci\u00f2 la costruzione del Capitol. Il Capitol fu completato nel 1842 e le ultime quattro legislature territoriali e le prime sei della Iowa General Assemblies vi si riunirono fino al 1857, quando la capitale dello Stato fu trasferita nella citt\u00e0 di Des Moines.\nIl tornado del 2006.\nLa sera del 13 aprile 2006, il tornado di intensit\u00e0 EF2\ncolp\u00ec Iowa City, provocando gravi danni alle cose e costringendo molti ad abbandonare le loro abitazioni, tra cui molti studenti dell'University of Iowa. Fu il primo tornado mai registrato che colp\u00ec direttamente la citt\u00e0. Nessun ferito grave fu segnalato nella zona di Iowa City, ma una persona in una zona rurale della contea di Muscatine mor\u00ec in una tempesta causata dal tornado.\nIl popolare fast food Dairy Queen, che era in attivit\u00e0 da 54 anni, fu vittima della tempesta (ma riapr\u00ec a fine settembre), insieme a due grandi concessionarie auto e diverse altre imprese lungo la Riverside Drive e la Iowa Highway 1. La Saint Patrick's Catholic Church, vecchia di 134 anni, fu pesantemente danneggiata pochi minuti dopo la Santa Messa del gioved\u00ec e la maggior parte del tetto fu distrutta.\nL'edificio fu dichiarato totalmente inagibile e demolito. Il quartiere degli affari, come la zona orientale residenziale e diversi parchi sparsi subirono danni di varia entit\u00e0.\nAnche alcune case nella zona detta delle \"sorority row\" (associazioni studentesche femminili) furono distrutte. La casa della Alpha Chi Omega fu quasi distrutta, anche se nessuno rimase ferito e l'edificio fu poi raso al suolo. I lavori di sgombero iniziarono quasi subito: le locali forze dell'ordine, volontari da tutto lo Stato, residenti di Iowa City e studenti universitari lavorarono insieme per restaurare la citt\u00e0. Il costo totale dei danni fu stimato in circa 12 milioni di dollari.\nL'inondazione del 2008.\nUn quotidiano locale riporta che il 11 giugno 2008 l'acqua super\u00f2 il canale di scarico di emergenza al lago artificiale di Coralville a nord di Iowa City.\nCome risultato, la citt\u00e0 e l'universit\u00e0 furono gravemente colpite da inondazioni senza precedenti del fiume Iowa, che causarono danni diffusi alle propriet\u00e0 e evacuazioni forzate in gran parte della citt\u00e0. Il venerd\u00ec 13 giugno 2008, il fiume Iowa era salito a un livello record di 30,46 metri (ore 17:00 CST, Central Standard Time) e un picco di circa 33 metri era previsto per mercoled\u00ec 18 giugno 2008. La pi\u00f9 grande alluvione degli ultimi 500 anni caus\u00f2 danni sia lievi che catastrofici a causa dell'acqua inquinata che allag\u00f2 rapidamente la citt\u00e0. Funzionari dell'University of Iowa constatarono che fino a 19 edifici dell'ateneo erano stati danneggiati. Ampi sforzi per portare altrove i materiali dalla principale biblioteca dell'universit\u00e0 furono intrapresi e numerosi volontari cominciarono a costruire con sacchi di sabbia un argine massiccio nei pressi dell'edificio. Circa 300 milioni di dollari di oggetti d'arte, tra cui opere di Picasso, prima che gli edifici che le ospitavano fossero invasi dalle acque furono trasferiti al sicuro prima a Chicago e poi, nel gennaio 2009, a Davenport.\nIl venerd\u00ec 13 giugno, ai dipendenti dell'universit\u00e0 fu consigliato di rimanere in casa e di non spostarsi nella citt\u00e0; un comunicato cittadino avvertiva: \"Se vivete nella zona est di Iowa City, restate nella zona est, se vivete nella zona ovest, restate nella zona ovest.\"\nIl ponte di Burlington Street fu l'unico che rimase aperto, oltre al ponte della Interstate 80 a nord della citt\u00e0, per mantenere il collegamento tra i lati ovest e est del fiume Iowa. Il sabato 14 giugno i funzionari dell'Universit\u00e0 di Iowa spensero la centrale elettrica primaria dell'universit\u00e0 lungo il fiume Iowa per prevenire danni strutturali. Unit\u00e0 di emergenza continuarono a fornire energia per i servizi essenziali dell'ateneo, tra cui l'University of Iowa Hospitals and Clinics. L'acqua cominci\u00f2 a lambire la parte inferiore del ponte di Park Road costringendo il Corpo degli Ingegneri dell'Esercito a praticare dei fori in diversi punti del ponte per consentire all'aria intrappolata sotto di uscire. Sempre il sabato, il sindaco Regenia Bailey emise un ordine di coprifuoco affinch\u00e9 nessuno, tranne le persone autorizzate dalle forze dell'ordine, stessero nel raggio di in tutte le aree colpite dalle inondazioni tra le 20:30 e le 06:00.\nGeografia e clima.\nIowa City \u00e8 situata lungo il fiume Iowa.\nLa citt\u00e0 ha una superficie totale di , di cui, di terra e , l'1,15% \u00e8 coperta da acqua.\nL'altitudine dell'aeroporto di Iowa City \u00e8 sul livello del mare.\nSociet\u00e0.\nEvoluzione demografica.\nSecondo il censimento del 2000, le persone erano , nuclei familiari e famiglie residenti nella citt\u00e0. La densit\u00e0 della popolazione era di persone per miglio quadro (994,3/km\u00b2). Le unit\u00e0 abitative erano , con una densit\u00e0 media di per miglio quadro (416,8 per chilometro quadro). La composizione razziale della citt\u00e0 \u00e8 87,33% bianchi, 3,75% afroamericani, 0,31% indiani americani, 5,64% asiatici, 0,04% delle isole del Pacifico, 1,25% di altre razze e 1,68% di due o pi\u00f9 razze. Ispanici o latini di ogni etnia erano il 2,95% della popolazione.\nIl nuclei familiari erano , il 21,2% con bambini al di sotto dei 18 anni che vivevano con loro, il 35,2% erano coppie sposate conviventi, il 2% erano le famiglie con coppie dello stesso sesso (2000 US Census), il 3,7% con un capofamiglia di sesso femminile e marito assente ed il 55,6% non erano famiglie. Il 33,8% di tutte le famiglie erano costituite da singoli individui e il 6,1% da singoli di 65 anni o pi\u00f9 di et\u00e0. La dimensione media del nucleo familiare era di 2,23 persone e la dimensione della famiglia media era di 2,90.\nNelle citt\u00e0 la popolazione era distribuita per et\u00e0: il 16,2% inferiore ai 18 anni, il 32,8% dai 18 ai 24, il 28,1% fra i 25 e i 44, il 15,9% dai 45 ai 64 e il 7,0% dai 65 anni in su. L'et\u00e0 media era di 25 anni. Il rapporto in base al sesso era: 100 donne/96,2 uomini. Per ogni 100 donne dai 18 anni in su: 94,3 uomini.\nIl reddito medio di un nucleo familiare era di dollari e il reddito medio di una famiglia era dollari. Gli uomini avevano un reddito medio di dollari mentre per le donne era di dollari. Il reddito pro capite nella citt\u00e0 era dollari. Circa il 2,7% delle famiglie e il 4,7% della popolazione era sotto la soglia di povert\u00e0, di cui il 10,2% sotto i 18 anni e il 3,0% con 65 anni o pi\u00f9.\nIowa City \u00e8 comunemente conosciuta come una citt\u00e0 universitaria. \u00c8 sede della University of Iowa e di un piccolo campus del Kirkwood Community College.\nLa popolazione aumenta durante i mesi di attivit\u00e0 scolastica.\nIowa City \u00e8 con Stamford (Connecticut), l'area metropolitana degli Stati Uniti con la pi\u00f9 alta percentuale di popolazione adulta con un diploma di bachelor o superiore, il 44 per cento degli adulti possiedono un diploma.\nArea metropolitana.\nLa Iowa City Metropolitan Statistical Area comprende le contee di Johnson e Washington; la contea di Washington \u00e8 stata aggiunta alla Metropolitan Statistical Area dopo il censimento del 2000. Al censimento del 2000 la popolazione era di persone e veniva stimato che nel 2008 sarebbe stata di .\nIowa City \u00e8 affiancata da Coralville e North Liberty. Il comune di University Heights \u00e8 interamente contenuto all'interno dei confini di Iowa City, vicino al Kinnick Stadium. Tiffin, Solon e Hills sono altri piccoli centri a poche miglia.\nIowa City fa parte del \"Cedar Rapids / Iowa City Technology Corridor\". Un \"corridoio\" ricco di risorse intellettuali (universit\u00e0, istituti di ricerca e formazione) e industriali tra cui si generano sinergie che, con il supporto delle amministrazioni locali, favoriscono l'innovazione. Esso comprende oltre alle citate comunit\u00e0 le contee di Linn, Benton e Jones.\nIn questa area nel 2008 risiedeva una popolazione stimata in unit\u00e0.\nEconomia.\nIowa City \u00e8 sede dell'University of Iowa Hospitals and Clinics (UIHC), l'unico centro medico specialistico (in inglese: \"tertiary healthcare\") dello Stato. L'Holden Comprehensive Cancer Center di Iowa City \u00e8 un centro per la cura dei tumori designato dall'NCI (National Cancer Institute), che negli Stati Uniti sono meno di 60.\nLa ACT (American College Testing, concorrente del SAT Reasoning Test), servizi di test per college e scuole superiori, ha sede a Iowa City.\nNel 1867, \"Forbes Magazine\" ha nominato Iowa City la terza Best Small Metropolitan Area negli Stati Uniti.\nNel giugno 2006, \"Kiplinger's Personal Finance\" classific\u00f2 Iowa City decima nella lista delle prime 50 piccole localit\u00e0 dove vivere.\nArte e cultura.\nNei primi anni 1970, l'Old Capitol \u00e8 stato rinnovato e gli uffici amministrativi dell'Universit\u00e0 sono stati trasferiti in Jessup Hall. Tutte le sale principali tranne una sono state riportate nell'aspetto a quando Iowa City \u00e8 diventata la capitale dello Stato. Nel novembre 2001 la cupola ricoperta di foglie d'oro prese fuoco durante lavori di manutenzione. La cupola venne distrutta e l'edificio fu gravemente danneggiato.\nNel 2006, dopo le riparazioni, l'edificio riapr\u00ec al pubblico. Ora \u00e8 sede di un museo, l'Old Capitol Museum, ma vi si tengono anche convegni, conferenze e spettacoli nella sala che in passato era il senato dello Stato.\nIl patrimonio letterario della citt\u00e0 \u00e8 anche mostrato nell'Iowa Avenue Literary Walk, una serie di pannelli di bronzo in rilievo che riportano le parole degli autori e il loro nome.\nI pannelli sono visivamente collegati da una serie di citazioni di carattere generale su libri e scritte impresse sul marciapiede di cemento. Tutti i 49 autori e drammaturghi presenti nel Literary Walk hanno avuto legami con Iowa.\nNel novembre 2008 l'UNESCO design\u00f2 Iowa City come la terza City of Literature del mondo facendone una parte del UNESCO Creative Cities Network.\nNel 2004, l'Old Capitol Cultural District \u00e8 stato uno dei primi distretti culturali e certificati dallo Stato dell'Iowa. Il distretto si estende dal Pentacrest dell'University of Iowa,\na sud al Johnson County Courthouse, a est al College Green Park e del nord fino allo storico Quartiere Northside.\nLa rivista \"Utne Reader\" nel suo sondaggio del 1997 sulle \"10 citt\u00e0 pi\u00f9 progressiste d'America\" (\"America's 10 Most Enlightened Towns\") ha posto Iowa City all'ottavo posto.\nNel numero di febbraio 2010 della rivista che si occupa di LGBT, The Advocate, ha pubblicato un articolo intitolato \"Gayest Cities in America\", in cui esaminava 15 citt\u00e0 dal punto di vista delle risorse gay-friendly; Iowa City risultava terza davanti a Bloomington, Indiana e dietro a Burlington, Vermont.\nL'articolo \u00e8 stato riportato e discusso nel giornale studentesco universitario The Daily Iowan.\nEventi culturali.\nIowa City ha una variet\u00e0 di eventi culturali. Ha una notevole storia letteraria ed \u00e8 la sede dell'Iowa Writers' Workshop, tra i cui laureati vi sono John Irving, Flannery O'Connor, T.C. Boyle e molti altri autori statunitensi di primo piano; un importante master in Non-Fiction Writing Program e uno in Playwrights Workshop; l'Iowa Summer Writing Festival e l'International Writing Program che ha ospitato scrittori di pi\u00f9 di 120 paesi e il cui fondatore, il poeta e scrittore Paul Engle, per questa iniziativa \u00e8 stato nominato per il Premio Nobel per la pace nel 1976.\nIowa City promuove anche vari eventi che vanno sotto il nome di Summer of the Arts. Tra questi un festival jazz rinomato a livello nazionale, un festival delle arti, cinema all'aperto d'estate e concerti gratuiti ogni venerd\u00ec sera nel centro commerciale pedonale (Ped Mall).\nThe Iowa Biennial Exhibition (TIBE) inizi\u00f2 nel 2004 come sondaggio internazionale sulla grafica d'arte contemporanea in miniatura ha tenuto la sua prima mostra presso la University of Iowa. L'edizione del 2006 ha ricevuto una nomination nel 2007 \"Icky\" Premio di Visual Arts Programming dalla Iowa Cultural Corridor Alliance (ICCA) per la sua mostra presso la University of Iowa's Project Art Gallery.\nNel 2007 il Landlocked Film Festival \u00e8 stato fondato come organizzazione indipendente. Il Summer of the Arts \u00e8 stato uno dei numerosi patrocinatori. Molti degli eventi del Landlocked Film Festival si sono tenuti presso lo storico Englert Theatre di Iowa City.\nIl centro pedonale.\nLa City Plaza (comunemente chiamata il Pedestrian Mall o semplicemente Ped Mall) \u00e8 un luogo di ritrovo per studenti e cittadini e attira grandi folle in estate per i suoi eventi come le Friday Night Concert Series, l'annuale Iowa City Jazz Festival e l'Iowa City Arts Festival.\nNel Ped Mall si trovano ristoranti, bar, negozi, alberghi e la biblioteca Iowa City Public Library. \u00c8 noto perch\u00e9 vi si trovano vari artisti e musicisti locali.\nIl primo Panchero's Mexican Grill fu aperto nel 1992 accanto al campus dell'universit\u00e0 ed \u00e8 il posto pi\u00f9 noto in citt\u00e0 dove si pu\u00f2 mangiare a notte tarda.\nSport.\nIowa City \u00e8 sede delle squadre di atletica della University of Iowa, note come gli Iowa Hawkeyes. Membro della Big Ten Conference, la squadra di calcio gioca nel Kinnick Stadium, mentre le squadre maschili e femminili di pallacanestro, pallavolo e di wrestling competono nella Carver-Hawkeye Arena.\nIowa City ha due scuole medie superiori pubbliche, la City e la West, membri della Mississippi Valley Conference.\nParchi e svaghi.\nHickory Hill Park \u00e8 una grande area naturale sul lato nord della citt\u00e0 di .\nGoverno.\nIowa City \u00e8 governata da un consiglio comunale eletto di sette membri: quattro eletti da tutto il corpo elettorale (in inglese: \"at-large\") e tre dai singoli distretti.\nI due membri del consiglio eletti da tutti gli elettori che ricevono il maggior numero di voti ed i tre membri eletti dai distretti restano in carica per quattro anni. Gli altri due membri eletti da tutti gli elettori, restano in carica per due anni. Il sindaco e il suo sostituto sono eletti dal consiglio fra i suoi membri per un mandato di due anni. Gli attuali membri del Consiglio di Iowa City sono:\nIn questa forma di council-manager government i poteri della citt\u00e0 sono attribuiti al consiglio comunale. Il consiglio \u00e8 responsabile per la nomina del City manager (attualmente \u00e8 Tom Markus) che attua le decisioni politiche del consiglio comunale, impone ordinanze e nomina i funzionari della citt\u00e0. Il consiglio nomina anche il procuratore della citt\u00e0 e cancelliere della citt\u00e0.\nIowa City \u00e8 atipica in quanto \u00e8 una delle sole quattro citt\u00e0 nell'Iowa in cui il sindaco \u00e8 scelto dal consiglio comunale tra i suoi membri. Il sindaco rimane in carica per due anni, ha un voto in consiglio, rappresenta il quartiere o la cittadinanza at-large da cui \u00e8 stato eletto. Il sindaco \u00e8 soprattutto una figura rappresentativa o un \"primus inter pares\", con qualche potere di fissare gli ordini del giorno e gli incontri principali, oltre a essere il volto pubblico di governo della citt\u00e0.\nMedia.\nTre sono le stazioni radio con sede fuori dalla University of Iowa. Due sono diventate parte della rete a diffusione statale Iowa Public Radio: WSUI ( AM), un'affiliata della National Public Radio e ideatrice di alcuni programmi di informazione e di conversazioni, e KSUI ( FM), che trasmette musica classica e concerti di orchestre classiche dell'Iowa, compagnie di opera e altri artisti e interviste. La radio KRUI ( FM) \u00e8 una stazione radio gestita da studenti dell'Universit\u00e0.\nClear Channel Communications possiede due delle stazioni radio commerciali della zona di Iowa City: KXIC ( AM), una stazione di notizie/conversazioni e KKRQ ( FM), una stazione di rock classico.\nKCJJ ( AM) \u00e8 una stazione indipendente, con potenza di trasmissione di watt di \"radio talk\" e \"adult contemporary music\" che trasmette dagli studi di Coralville. Un'altra stazione abilitata \u00e8 KRNA ( FM), che attualmente trasmette da Cedar Rapids ed \u00e8 gestita da Cumulus Media. Altre stazioni radio di citt\u00e0 vicine, tra cui Cedar Rapids e Quad Cities coprono anche l'area di Iowa City.\nNel corso degli anni nella citt\u00e0 erano presenti anche una serie di radio pirata, sia con trasmettitori mobili che con elaborati studi fissi. La pi\u00f9 potente opera attualmente con il nome di Radio Iowa City sulla frequenza di .\nIowa City e la contea di Johnson fanno parte del Cedar Rapids-Waterloo-Iowa City-Dubuque media market, che \u00e8 classificata 87\u00aa da Nielsen Media Research per la stagione TV 2007-2008.\nDue stazioni televisive, Kiin canale 12 (PBS) e il canale KWKB 20 (CW e MyNetwork TV), sono abilitate a Iowa City.\nKCRG-TV 9, affiliata ABC di Cedar Rapids, mantiene una sede locale nel centro commerciale Old Capitol Mall, nel centro di Iowa City.\nMediacom, la locale societ\u00e0 di televisione via cavo, fornisce sette canali ad accesso pubblico in Iowa City: City Channel 4, Infovision (canale 5), l'Iowa City Public Library Channel (canale 10), Kirkwood Television Services (canale 11), University of Iowa Television (canale 17), Public Access Television (canale 18) e l'Iowa City Community School District, canale 21.\nDue quotidiani sono pubblicati in Iowa City. L\"Iowa City Press-Citizen\", di propriet\u00e0 della Gannett Company, si pubblica sette giorni la settimana con una edizione domenicale che viene distribuita con allegato \"The Des Moines Register\" sempre della Gannett.\nL\"Iowan Daily\", un giornale indipendente con sede presso l'University of Iowa, si pubblica dal luned\u00ec al venerd\u00ec, durante l'anno accademico. Il quotidiano \"The Gazette\" di Cedar Rapids ha una redazione locale a Iowa City.\nInfrastrutture e trasporti.\nIowa City dispone di un aeroporto per l'aviazione generale - l'Iowa City Municipal Airport - sul lato sud della citt\u00e0. L'aeroporto pi\u00f9 vicino con servizio passeggeri \u00e8 The Eastern Iowa Airport di Cedar Rapids, circa 20 miglia a nord-ovest (strada Interstate 380).\nLa Interstate 80 () corre da est a ovest lungo il bordo nord di Iowa City. La US Highway 218 () e la Iowa Highway 27 (parte della Avenue of the Saints) sono collegate con una superstrada a ovest ed evitano di attraversare Iowa City. La US Highway 6 () e la Iowa Highway 1 () passano attraverso la citt\u00e0.\nIowa City \u00e8 servita per il trasporto merci dalla Iowa Interstate Railroad e dal Cedar Rapids and Iowa City Railway (CRANDIC).\nLa storica stazione ferroviaria (Iowa City Depot), mostrata nella foto, ora \u00e8 sede di uffici commerciali.\nIowa City Transit, Coralville Transit e il Cambus dell'University of Iowa mettono a disposizione mezzi pubblici di trasporto."}
{"id": "1380810", "revid": "74801", "url": "https://it.wikipedia.org/wiki?curid=1380810", "title": "Beth Barr", "text": "Specializzata nel dorso ha vinto la medaglia d'argento nella staffetta misti alle Olimpiadi di Seul 1988.\nCollegamenti esterni.\nScheda su Sports reference"}
{"id": "1380812", "revid": "200568", "url": "https://it.wikipedia.org/wiki?curid=1380812", "title": "Azide", "text": ""}
{"id": "1380814", "revid": "119497438", "url": "https://it.wikipedia.org/wiki?curid=1380814", "title": "Tracey McFarlane", "text": "Specializzata nella rana ha vinto la medaglia d'argento nella staffetta 4x100\u00a0m misti alle Olimpiadi di Seul 1988."}
{"id": "1380816", "revid": "62004", "url": "https://it.wikipedia.org/wiki?curid=1380816", "title": "Campionati del mondo di ciclismo su pista", "text": "I campionati del mondo di ciclismo su pista UCI (en. \"UCI Track Cycling World Championships\") sono uno dei campionati del mondo UCI e assegnano il titolo di Campione del mondo per diverse specialit\u00e0 del ciclismo su pista. Sono gestiti dall'Unione Ciclistica Internazionale (UCI) e, prima del 1900, erano amministrati dall'Associazione Ciclistica Internazionale, organismo predecessore dell'UCI.\nStoria.\n1893-1939: le prime edizioni e il dominio europeo.\nLa prima competizione riconosciuta come Campionati del mondo di ciclismo su pista si svolse nel 1893 a Chicago, in occasione dell'Esposizione universale. L'ufficialit\u00e0 di tale competizione fu resa possibile dalla creazione, nel 1892, della prima organizzazione mondiale di ciclismo denominata Associazione Ciclistica Internazionale (\"International Cycling Association\", ICA). Si disputarono tre discipline per la categoria Dilettanti, il mezzofondo, la velocit\u00e0 e i 10 chilometri, su due giorni, 11 e 12 agosto 1893. I concorrenti erano per la maggior parte delle Americhe, pi\u00f9 precisamente degli Stati Uniti e delle nove medaglie attribuite, sette furono vinte da questi ultimi. Il primo campione del mondo fu uno statunitense, Arthur Augustus Zimmerman, che vinse la medaglia d'oro sia nella velocit\u00e0 sia nei 10 chilometri, mentre fu un sudafricano, Lawrence Meintjes, a vincere nel mezzofondo. Il numero di corridori che presero parte alle prove era limitato, con soli nove atleti per i 10\u00a0km, sei nella velocit\u00e0 e una dozzina nel mezzofondo.\nLe edizioni dei cinque anni successivi si svolsero tutte in Europa e furono l'occasione per i corridori di questo continente di conquistare le piazze d'onore sul podio. I Campionati del mondo del 1894 ad Anversa furono gli ultimi aperti solo ai corridori dilettanti e anche l'ultima edizione in cui si disput\u00f2 la prova dei 10\u00a0km. L'anno successivo, a Colonia, furono assegnati quattro titoli, due per la categoria Dilettanti e due per i Professionisti. Si trattava di prove di velocit\u00e0 e mezzofondo e fu lo stesso fino all'edizione 1898 a Vienna. In questi anni tutti i titoli furono riportati da ciclisti europei, a eccezione della velocit\u00e0 professionisti del 1898 vinta da uno statunitense, George A. Banker. Il numero delle vittorie di questi cinque campionati \"europei\" era favorevole ai corridori inglesi, con cinque titoli su diciotto, tre titoli andarono ai corridori tedeschi e olandesi, due ai francesi e uno rispettivamente a norvegesi, belgi, irlandesi e danesi. Il primo titolo professionisti nel mezzofondo venne vinto da Jimmy Michael e il primo titolo nella velocit\u00e0 a Robert Protin.\nL'edizione 1899 si svolse in Canada, a Montr\u00e9al, e i corridori nordamericani tornarono a comparire sui podi mondiali. Su quattro titoli assegnati, due furono riportati da statunitensi e due da inglesi. In pi\u00f9, sulle dodici medaglie assegnate, sei furono vinte da statunitensi e due da canadesi; le restanti da inglesi e francesi. Le successive dodici edizioni si svolsero nel continente europeo, da quella di Parigi del 1900 fino a quella di Roma del 1911. I corridori europei tornarono quindi a dominare i titoli mondiali; si distinsero in particolare i francesi che vinsero tre titoli su quattro a Parigi nel 1900 e nel 1907. Questa tendenza fu invertita solo nel 1904 a Londra, quando gli statunitensi si aggiudicarono tre titoli mondiali. In generale, i titoli assegnati in questi campionati furono ripartiti tra francesi, con tredici vittorie, inglesi con nove, danesi con cinque, tedeschi e statunitensi con quattro, svizzeri con due e infine belgi, olandesi e italiani con uno. Spiccano nel primo decennio di secolo i sei successi nella velocit\u00e0 professionisti ottenuti dal danese Thorvald Ellegaard.\nNel 1912 Newark negli Stati Uniti ospit\u00f2 la nuova edizione dei campionati, e vennero assegnati tre titoli. Eccezionalmente la prova del mezzofondo Dilettanti non venne corsa e gli altri tre titoli furono vinti da corridori americani. Questi ultimi realizzarono anche la tripletta nella velocit\u00e0 Dilettanti e nel mezzofondo Professionisti. Le due ultime medaglie vennero vinte nella velocit\u00e0 Professionisti da un australiano e da un francese. Le ultime due edizioni prima della guerra si disputarono a Lipsia in Germania e a Copenaghen in Danimarca. Nella prima furono assegnati due titoli agli inglesi, uno ai francesi e ai tedeschi, mentre l'anno successivo fu assegnato solo il titolo del mezzofondo Dilettanti, vinto dall'olandese Cor Blekemolen. Fino al 1958 questa prova non venne pi\u00f9 disputata.\nLa Prima guerra mondiale caus\u00f2 un'interruzione di cinque anni. Il ritorno dei campionati ebbe luogo ad Anversa in Belgio nel 1920. Data l'uscita dal programma del mezzofondo dilettanti, solo tre prove ebbero luogo e il programma rimase tale fino al 1939. Queste venti edizioni si disputarono tutte in Europa, permettendo cos\u00ec ai corridori di questo continente di conservare la superiorit\u00e0 in termini di vittorie. Quattro paesi dominarono i campionati: Paesi Bassi e Francia con quattordici titoli, Belgio con undici e Germania con nove. Degni di nota sono i quattro titoli consecutivi riportati nella velocit\u00e0 Professionisti dal francese Lucien Michard seguiti dalle sei vittorie consecutive nella stessa disciplina del belga Jef Scherens. L'ultima edizione, a Milano in Italia, venne interrotta a causa della dichiarazione di guerra e la finale nella velocit\u00e0 individuale non venne corsa, malgrado il terzo posto gi\u00e0 assegnato al tedesco Albert Richter, cos\u00ec come il mezzofondo.\nPer la seconda volta, la guerra caus\u00f2 una pausa nella storia dei Campionati mondiali su pista, ma questa interruzione permise un rinnovamento con l'inserimento di nuove discipline. Il bilancio generale di queste prime edizioni dei campionati vede un netto dominio delle nazioni europee. Paesi come Germania, Belgio, Francia, Gran Bretagna e Paesi Bassi furono i protagonisti del ciclismo su pista.\n1946-1973: il dopoguerra e il rinnovamento dei campionati.\nI campionati del mondo su pista tornarono a essere organizzati nel 1946 a Zurigo in Svizzera, paese sede dell'Unione Ciclistica Internazionale. Due nuove prove vennero inserite nel programma di questa edizione, l'inseguimento individuale nelle categorie Professionisti, che si correva su una distanza di 5000 metri, e per i Dilettanti, su 4000 metri.. Le dodici edizioni che si tennero tra il 1946 a Zurigo e il 1957 a Rocourt si svolsero tutte nel continente europeo, come spesso accadeva. Furono gli ultimi campionati aperti esclusivamente agli uomini.\nI primi campionati del mondo di inseguimento furono vinti dall'olandese Gerrit Peters, tra i Professionisti, e dal francese Roger Rioland tra i Dilettanti. Questo periodo fu anche l'occasione per il ciclismo su pista italiano di imporsi sulla scena mondiale. Con 24 titoli in dodici edizioni gli italiani prevalsero spesso, in quegli anni, su britannici e francesi, fermi a otto titoli, olandesi con sei e belgi con cinque. Gli europei rimasero comunque i leader a livello mondiale, ma una nuova nazione inizi\u00f2 a emergere, l'Australia, che si aggiudic\u00f2 quattro titoli con Sydney Patterson, ripartiti tra velocit\u00e0 Dilettanti del 1949, inseguimento dilettanti del 1950 e due nell'inseguimento Professionisti nel 1952 e 1953, e uno con Graham French, vincitore nel mezzofondo nel 1956. La Danimarca con tre titoli, la Svizzera con due e la Spagna con un titolo completano le nazioni campioni di questo periodo.\nL'edizione del 1958 fu la prima a vedere impegnate anche le donne. Si tenne a Parigi e propose otto discipline: velocit\u00e0 e inseguimento Professionisti, Dilettanti e Donne, e il mezzofondo per Professionisti e Dilettanti. Le prime donne della storia a vincere il titolo di campionessa mondiale furono le sovietiche Galina Ermolaeva nella velocit\u00e0 e Ljubov' Ko\u010detova nell'inseguimento. Il programma rimase immutato fino ai campionati di Zurigo del 1961; l'anno successivo, a Milano, fu aggiunta la prova di inseguimento a squadre riservata ai corridori dilettanti.. La Germania Ovest fu la prima squadra vincitrice di questa prova e il podio fu completato da Danimarca e Unione Sovietica. Il programma rimase invariato fino ai campionati disputati a San Sebasti\u00e1n in Spagna nel 1965. Belgio e Unione Sovietica furono le nazioni emergenti in questo periodo: la prima vinse otto titoli, la seconda, al pari dell'Italia, sette. Al contrario, Gran Bretagna e Francia non riuscirono pi\u00f9 ad imporsi come negli anni precedenti e vinsero rispettivamente solo due e un titolo.\nNel 1966 a Francoforte furono corse per la prima volta la gara di velocit\u00e0 dilettanti in tandem e la prova del chilometro a cronometro, riservata alla sola categoria dilettanti. Lo stesso avvenne l'anno seguente ad Amsterdam. Eccezionalmente, nel 1968, i campionati Dilettanti e Professionisti non vennero disputati contemporaneamente: i primi ebbero luogo a Montevideo, in Uruguay, con prove di velocit\u00e0 individuale e tandem, chilometro e inseguimento individuale e a squadre, mentre quelli riservati ai Professionisti ebbero luogo a Roma, con prove di velocit\u00e0 e inseguimento maschili e femminili, ma anche il mezzofondo Professionisti e Dilettanti. La suddivisione dei due campionati venne riproposta l'anno successivo, ma la maggior parte delle prove furono disputate a Brno in Cecoslovacchia. Solo la velocit\u00e0 e l'inseguimento individuale Professionisti ebbero luogo ad Anversa in Belgio, motivo per cui vennero vinte da due corridori locali.\nL'organizzazione dei campionati ritrov\u00f2 la classica struttura a Leicester nel 1970, a Varese nel 1971 e a San Sebasti\u00e1n nel 1973. Le undici prove ebbero luogo nello stesso periodo e la quasi totalit\u00e0 dei titoli andarono a corridori europei, a eccezione dell'inseguimento Dilettanti del 1971, quando Mart\u00edn Emilio Rodr\u00edguez vinse il primo titolo mondiale per la Colombia, e della velocit\u00e0 Donne del 1973 vinta dalla statunitense Sheila Young. L'anno 1972 vide l'organizzazione dei Giochi olimpici a cui, in quell'epoca, solo ciclisti dilettanti erano ammessi. Per questo motivo, solo le prove riservate ai Professionisti e le prove femminili vennero disputate ai campionati del mondo di Marsiglia. I due titoli femminili vennero vinti da due atlete sovietiche, gli altri da due belgi, mentre Germania e Gran Bretagna vinsero un titolo ciascuna.\n1974-1992: nuovi scenari e ciclismo globale.\nNel 1974, dopo pi\u00f9 di cinquanta edizioni organizzate consecutivamente nel continente europeo, i campionati furono disputati eccezionalmente in Canada, a Montr\u00e9al. Contrariamente a quanto avvenuto nelle ultime edizioni oltreoceano, i corridori americani non vinsero alcun titolo, e si dovettero accontentare di una medaglia di bronzo della velocit\u00e0 femminile. Il palmar\u00e8s vide tre titoli assegnati alla Germania Ovest, due alla Cecoslovacchia, all'Unione Sovietica e ai Paesi Bassi e uno a Danimarca e Svizzera. L'anno successivo i campionati tornarono a essere organizzati in Europa e l'edizione 1975 si svolse in ancora a Rocourt in Belgio. L'anno olimpico 1976 vide la stessa suddivisione del 1972 tra campionati dilettanti e professionisti/femminili. Questi ultimi ebbero luogo a Monteroni in Italia: dei sette titoli assegnati, due furono vinti dai Paesi Bassi, mentre Australia, Stati Uniti, Polonia, Italia e Germania vinsero un titolo ciascuno.\nNel 1977, San Crist\u00f3bal, nel Venezuela, accolse per la prima volta i migliori corridori del mondo. Dodici prove ebbero luogo, con la corsa a punti per Dilettanti che per la prima volta venne inserita nel programma mondiale. La vittoria in questa prova fu del belga Stan Tourn\u00e9, ma in generale fu una nuova nazione a emergere, il Giappone. Atleti del Sol Levante vinsero due medaglie nella velocit\u00e0 professionisti con Koichi Nakano e Yoshikazu Sugata, rispettivamente oro e argento. Le stesse prove vennero proposte a Monaco di Baviera e Amsterdam, prima che un nuovo anno olimpico, il 1980, troncasse la competizione organizzata in Francia, a Besan\u00e7on. Malgrado ci\u00f2, due nuove prove vennero proposte, il keirin e la corsa a punti per Professionisti, vinte rispettivamente dall'australiano Danny Clark e dal belga Stan Tourn\u00e9. Il programma, che prevedeva quattordici prove, rimase invariato dai campionati di Brno del 1981 a quelli di Zurigo del 1983, poi dall'edizione di Bassano del Grappa 1985 fino a quella di Vienna nel 1987. Il 1984 e il 1988 furono anni olimpici: per questo i campionati di Barcellona e Gand presentarono per la categoria Dilettanti solo le prove di mezzofondo e velocit\u00e0 in tandem, non incluse nel programma a cinque cerchi. Spiccano in questo decennio gli otto titoli iridati in nove anni dello svizzero Urs Freuler nella corsa a punti professionisti e i dieci titoli mondiali consecutivi di Koichi Nakano, dal 1977 al 1986, nella velocit\u00e0 professionisti.\nI campionati del mondo di Lione del 1989 furono l'occasione di includere nel programma una nuova disciplina, la corsa a punti femminile. La britannica Sally Hodge divent\u00f2 la prima campionessa mondiale in tale evento. L'edizione seguente ebbe luogo per la prima volta nel continente asiatico, a Maebashi in Giappone. Questo campionato, insieme al successivo di Stoccarda, propose per l'ultima volta la distinzione tra corridori professionisti e dilettanti. Il campionato del 1992 a Valencia si svolse senza le prove olimpiche, ma conserv\u00f2 ugualmente per l'ultima volta mezzofondo e velocit\u00e0 in tandem per dilettanti. L'Unione Ciclistica Internazionale decise quindi di riunire le due federazioni, FIAC (\"F\u00e9d\u00e9ration internationale amateur de cyclisme\") e FICP (\"F\u00e9d\u00e9ration internationale de cyclisme professionnel\"). La distinzione tra \"Professionisti\" e \"Dilettanti\" non venne pi\u00f9 utilizzata: venne cos\u00ec introdotto il termine \"open\", a indicare gare aperte sia ai professionisti che ai dilettanti.\nDal 1993: l'era \"open\".\nI primi campionati dell'era \"open\" ebbero luogo nel 1993 a Hamar in Norvegia. Undici discipline furono proposte: velocit\u00e0 maschile e femminile, velocit\u00e0 su tandem, chilometro a cronometro, keirin, corsa a punti maschile e femminile, inseguimento individuale maschile e femminile, inseguimento a squadre e mezzofondo. Questo formato non dur\u00f2 che due anni e sub\u00ec una modifica successivamente ai campionati di Palermo del 1994: il tandem fu giudicato infatti troppo pericoloso e sostituito dalla velocit\u00e0 a squadre, e il mezzofondo dall'americana, mentre furono introdotti i 500 metri a cronometro femminili sulla falsariga del chilometro maschile. Ci\u00f2 port\u00f2 a dodici il numero di gare organizzate per i campionati del 1995 a Bogot\u00e0. Si tratt\u00f2 dell'ultima edizione dei campionati del mondo su pista accoppiati ai campionati del mondo su strada: dal 1996 l'organizzazione dei due eventi venne separata, con i primi disputati a Manchester e i secondi in Svizzera. Fu in questi anni che si mise in evidenza il ciclista detentore del record di maglie iridate, quattordici, il francese Arnaud Tournant, capace di aggiudicarsi un titolo nella velocit\u00e0, quattro nel chilometro da fermo e soprattutto di primeggiare per nove volte in dodici anni, dal 1997 al 2008, nella velocit\u00e0 a squadre; ad affiancarlo, e a contribuire al prestigio della Francia nel settore velocit\u00e0, i connazionali Laurent Gan\u00e9 e Florian Rousseau, capaci di vincere rispettivamente sette e dieci titoli mondiali.\nIl formato dei campionati introdotto nel 1995 venne mantenuto invariato fino al 2002, quando vennero incluse tre nuove discipline, il keirin femminile e lo scratch maschile e femminile. Nel 2004 si assist\u00e9 quindi allo spostamento in calendario dei campionati, complice la sempre maggior diffusione dei velodromi coperti: da una collocazione su tarda estate/autunno (agosto/settembre) si pass\u00f2 al tardo inverno/primavera (marzo/maggio). Negli stessi anni cominciarono le proprie sequenze di vittorie i due britannici Chris Hoy e Bradley Wiggins: il primo con dieci titoli mondiali nelle prove veloci tra 2002 e 2010, il secondo con sei successi tra 2003 e 2008 nelle specialit\u00e0 \"endurance\". In campo femminile emerse invece la rivalit\u00e0 tra l'australiana Anna Meares e la britannica Victoria Pendleton, la prima in grado di aggiudicarsi, a partire dal 2002, undici titoli iridati (tre nella velocit\u00e0 a squadre, quattro nei 500 metri), la seconda di vincerne nove tra 2005 e 2012, con predilezione per la velocit\u00e0 (sei successi).\nNegli anni subito successivi venne introdotta un'ulteriore disciplina, l'omnium, dal 2007 per gli uomini, poi dal 2009 anche per le donne; tra 2007 e 2008 fecero infine ingresso nel programma dei campionati mondiali la velocit\u00e0 a squadre e l'inseguimento a squadre femminili, quest'ultimo prima per squadre di tre cicliste sulla distanza di 3000\u00a0m e dal 2014 per quartetti sui 4000\u00a0m. Dal 2009 il computo delle gare proposte nei campionati \u00e8 diventato perci\u00f2 pari a diciannove, dieci maschili e nove femminili, con l'americana a essere rimasta l'unica prova iridata in solo ambito maschile; l'introduzione dell'americana femminile nel programma iridato \u00e8 arrivata nell'edizione 2017, portando il totale delle gare a venti. Figure di rilievo emerse negli ultimi anni sono state quelle del francese Gr\u00e9gory Baug\u00e9, vincitore, a partire dal 2006, di quattro titoli iridati nella velocit\u00e0 e cinque nella velocit\u00e0 a squadre, e quelle della statunitense Sarah Hammer e della tedesca Kristina Vogel, vincitrici rispettivamente di otto e undici ori mondiali, la prima nelle prove \"endurance\", la seconda in quelle veloci.\nI riconoscimenti.\nIl vincitore dei campionati organizzati dalla ICA riceveva una medaglia d'oro. L'UCI assegna al vincitore di ogni disciplina una medaglia d'oro e la cosiddetta maglia iridata, una maglia bianca cerchiata con i cinque colori che rappresentano ognuno un continente come i cerchi della bandiera olimpica, che ha diritto di indossare in tutte le gare dell'anno successivo della disciplina vinta. Al secondo e al terzo classificato vanno una medaglia d'argento e bronzo, rispettivamente.\nAlbo d'oro.\nDal 1893 le prove maschili hanno incluso in totale tredici discipline differenti, mentre le femminili nove. Alcune prove maschili non sono pi\u00f9 organizzate:\nAltre prove sono state aggiunte recentemente: l'americana, la velocit\u00e0 a squadre (o olimpica), lo scratch, l'omnium e l'eliminazione. Al 2021 rimangono undici specialit\u00e0 a livello maschile e undicii a livello femminile.\nMedagliere.\n\"Aggiornato all'edizione 2019.\""}
{"id": "1380820", "revid": "1428919", "url": "https://it.wikipedia.org/wiki?curid=1380820", "title": "Janel Jorgensen", "text": "Specializzata nella farfalla ha vinto la medaglia d'argento nella staffetta 4x100\u00a0m misti alle Olimpiadi di Seoul 1988."}
{"id": "1380829", "revid": "117686008", "url": "https://it.wikipedia.org/wiki?curid=1380829", "title": "Lega navale italiana", "text": "La Lega Navale Italiana (LNI) \u00e8 un ente pubblico non economico a base associativa che ha come scopo la diffusione dell'interesse e dell'attenzione verso le tematiche relative al mare.\nFu fondata il 2 giugno 1897 a La Spezia da Augusto Vittorio Vecchi; opera attraverso circa 250 Sezioni e Delegazioni presenti nel territorio italiano, con circa 60.000 soci.\nLa Lega navale italiana, nell'ambito dei propri fini istituzionali:\nAttivit\u00e0.\nLe principali attivit\u00e0 che la Lega navale italiana svolge sono: \nOrgani centrali.\nSono organi centrali della L.N.I.:\nStrutture periferiche.\nLe strutture periferiche della Lega Navale Italiana, presenti su tutto il territorio nazionale, sono costituite dalle Sezioni (con numero di Soci superiore a 50), dalle Delegazioni (con un numero di Soci compreso tra 25 e 50), dai Centri Nautici Nazionali e dai Centri Culturali (alle dirette dipendenze della Presidenza Nazionale), dalle Basi Nautiche e dai Gruppi di Promozione (alle dipendenze delle rispettive Sezioni o Delegazioni).\nCiascuna Struttura Periferica, a seconda delle proprie dimensioni e vocazione, \u00e8 in grado di agire come Centro Propulsore per le varie forme di attivit\u00e0 che, direttamente o indirettamente, hanno sul mare il loro campo d\u2019azione:\nSezione di Livorno.\nLa Sezione Livornese, fondata nel 1904 dal principe Salvatore Montaperto della Catena, \u00e8 una delle sezioni pi\u00f9 antiche d'Italia. Nata sotto il patrocinio di Vittorio Emanuele III di Savoia, fra i suoi soci ha annoverato anche Costanzo Ciano, che ne \u00e8 stato presidente onorario.\nHa sede sulla Spianata del Molo Mediceo, nel Porto Mediceo. La base nautica si trova nelle acque prospicienti, ed ha mantenuto uno stretto legame di collaborazione con la locale Accademia navale della Marina Militare.\nCentri Culturali Nazionali.\nAlle dirette dipendenze della Presidenza Nazionale, sono istituiti, attualmente, quattro Centri Culturali, ognuno dei quali deputato ad una specifica tematica:\nCentri Nautici Nazionali.\nDalla Presidenza Nazionale dipendono i Centri Nautici nazionali di Lago delle Nazioni (Ferrara), Sabaudia e Taranto."}
{"id": "1380830", "revid": "46159", "url": "https://it.wikipedia.org/wiki?curid=1380830", "title": "Dr. Manhattan", "text": ""}
{"id": "1380832", "revid": "767487", "url": "https://it.wikipedia.org/wiki?curid=1380832", "title": "Nobodyknows+", "text": "I Nobodyknows+ (stilizzato nobodyknows+) sono un gruppo J-pop giapponese trattante generi musicali quali funk, jazz, dance e specialmente hip-hop."}
{"id": "1380833", "revid": "46159", "url": "https://it.wikipedia.org/wiki?curid=1380833", "title": "Doctor Manhattan", "text": ""}
{"id": "1380834", "revid": "46159", "url": "https://it.wikipedia.org/wiki?curid=1380834", "title": "Jon Osterman", "text": ""}
{"id": "1380836", "revid": "1504506", "url": "https://it.wikipedia.org/wiki?curid=1380836", "title": "Sassonia-Eisenach", "text": "Sassonia-Eisenach (in tedesco: \"Sachsen-Eisenach\") fu il nome di tre differenti ducati turingi, nella Germania centrale, costituiti in periodi diversi. La capitale di tutti e tre i ducati fu Eisenach.\nStoria.\nIl primo Ducato di Sassonia-Eisenach venne creato nel 1596, alla morte di Giovanni Federico II di Sassonia per il figlio minore, Giovanni Ernesto. Nel 1633, la linea dei Wettin di Sassonia-Coburgo si estinse, e Giovanni Ernesto eredit\u00f2 i loro domini. Quest'ultimo mor\u00ec senza eredi nel 1638, e i territori di Sassonia-Gotha e Sassonia-Eisenach vennero divisi tra i ducati di Sassonia-Weimar e di Sassonia-Altenburg (che venne a sua volta separato dal Sassonia-Weimar nel 1603). Nel 1640 il Sassonia-Eisenach venne nuovamente diviso dal Sassonia-Weimar per Alberto, figlio di Giovanni II di Sassonia-Weimar. Egli mor\u00ec senza eredi nel 1644, e il Saxe-Eisenach venne diviso tra i ducati di Sassonia-Gotha e Sassonia-Weimar, governati dai suoi fratelli, Ernesto e Guglielmo.\nPer i successivi venti anni il Sassonia-Eisenach fu parte del Sassonia-Weimar. Ad ogni modo, nel 1662, Guglielmo di Sassonia-Weimar mor\u00ec, lasciando quattro figli: Giovanni Ernesto, Adolfo Guglielmo, Giovanni Giorgio e Bernardo. Adolfo Guglielmo ricevette l'Eisenach che dovette governare col fratello Giovanni Giorgio, che per\u00f2 prese sede nel piccolo villaggio di Marksuhl. Adolfo Guglielmo ebbe cinque figli, ma i primi quattro morirono alla nascita. Nel 1668 egli mor\u00ec, appena prima della nascita del suo quinto figlio, Guglielmo Augusto, che divenne il nuovo Duca di Sassonia-Eisenach dalla sua nascita, sotto la reggenza dello zio Giovanni Giorgio. Costantemente malato, il bimbo mor\u00ec nel 1671 a due anni, e Giovanni Giorgio I divenne il successivo Duca di Sassonia-Eisenach.\nIl Ducato assunse la sua forma definitiva nel 1672, a seguito della morte di Federico Guglielmo III di Sassonia-Altenburg e della divisione delle sue terre. La linea di Giovanni Giorgio I aveva governato il Ducato di Sassonia-Eisenach per 69 anni, sino a quando il Duca Guglielmo Enrico mor\u00ec senza eredi nel 1741. Ernesto Augusto I di Sassonia-Weimar, secondo cugino di Guglielmo, eredit\u00f2 il Sassonia-Eisenach; egli ed i suoi successori governarono i ducati di Sassonia-Weimar e Sassonia-Eisenach in unione personale sino al 1809, quando i ducati formarono il Ducato di Sassonia-Weimar-Eisenach.\nDuchi di Sassonia-Eisenach.\nPrima creazione.\nCreato nel 1572 come Sassonia-Coburgo-Eisenach\n1596 diviso in Sassonia-Coburgo e Sassonia Eisenach\nDiviso tra Sassonia-Altenburg e Sassonia-Weimar\nSeconda creazione.\nDiviso tra Sassonia-Gotha e Sassonia-Weimar\nTerza creazione.\nLinea estinta\nUnione personale col Ducato di Sassonia-Weimar.\nUnito col Sassonia-Weimar nel Sassonia-Weimar-Eisenach"}
{"id": "1380844", "revid": "767487", "url": "https://it.wikipedia.org/wiki?curid=1380844", "title": "Vladimir Alekseevi\u010d Giljarovskij", "text": "Biografia.\nNacque nel 1855 (data riportata nelle registrazioni ufficiali, anche se lui scrisse di essere nato nel 1853), con ascendenze cosacche che lo inorgoglirono per tutta la vita. Da giovane pos\u00f2 per uno dei personaggi del quadro I Cosacchi dello Zaporo\u017e'e scrivono una lettera al Sultano di Turchia di Il'ja Repin, mentre pi\u00f9 tardi fu preso a modello per il personaggio di Taras Bul'ba, parte del monumento a Gogol a Mosca.\nQuando aveva otto anni la madre mor\u00ec ed il padre decise di risposarsi con una donna dell'aristocrazia locale. Combatt\u00e9 come volontario nella guerra russo-turca (1877-1878). Dopo una breve carriera come attore, divenne noto come uno dei migliori giornalisti di cronaca nera di Mosca.\nDopo la rivoluzione d'ottobre si dedic\u00f2 alla scrittura delle sue memorie, fra cui \"Moskva i Moskvi\u010di\" (Mosca e i moscoviti - 1926) e \"Moskva Gazetnaja\" (Mosca Giornale, pubblicato postumo nel 1960), in cui ricordava il mestiere di giornalista nella Russia prerivoluzionaria e scriveva di alcuni personaggi importanti che aveva conosciuto, come ad esempio Anton \u010cechov."}
{"id": "1380849", "revid": "115993012", "url": "https://it.wikipedia.org/wiki?curid=1380849", "title": "Ki/oon Records", "text": " \u00e8 una casa discografica giapponese, sussidiaria della Sony Music Japan, fondata nell'ottobre del 2001.\nProduce soprattutto artisti pop e rock leggero, alcuni molto famosi anche fuori dal Giappone, tra cui L'Arc~en~Ciel, gli Asian Kung-Fu Generation, i FLOW, gli Home Made Kazoku, le Puffy AmiYumi, i POLYSICS, le Chatmonchy, i Denki Groove e i solisti May J. e Ken."}
{"id": "1380852", "revid": "1573940", "url": "https://it.wikipedia.org/wiki?curid=1380852", "title": "Ampullariidae", "text": "Le Ampullarie (Ampullariidae ) sono una famiglia di molluschi gasteropodi d'acqua dolce, comuni in molte zone tropicali di tutto il mondo. Sono la sola famiglia esistente della superfamiglia Ampullarioidea in quanto l'altra famiglia Naricopsinidae , \u00e8 estinta.\nTassonomia.\nLa famiglia Ampullariidae \u00e8 suddivisa in due sottofamiglie per complessivi nove generi:\nVi sono poi alcuni generi estinti, non assegnati a nessuna sottofamiglia.\nDistribuzione e habitat.\n\"Asolene\", \"Felipponea\", \"Pomella\", \"Marisa\" e \"Pomacea\" sono originarie del Nuovo Mondo (America centro-meridionale, arcipelago caraibico, e Stati Uniti meridionali), mentre \"Afropomus\", \"Lanistes\" e \"Saulea\" sono originarie dell'Africa. Il genere \"Pila\" \u00e8 invece presente sia in Africa che in Asia.\nLe ampullarie abitano diversi habitat: da paludi, fossi e stagni a laghi e fiumi. La maggior parte delle specie, per\u00f2, preferisce l'acqua ferma o a lento corso, e solo poche specie si sono adattate ai fiumi con correnti forti.\nBiologia.\nContrariamente a quanto si pensa, non tutte le chiocciole sono ermafrodite, e le ampullarie sono solo uno dei molti esempi. \nA seconda della specie, della temperatura e altri fattori, il tempo di vita medio varia da uno a quattro anni.\nLa combinazione polmoni/branchie nelle ampullarie dimostra la loro capacit\u00e0 di adattamento agli ambienti acquatici poveri d'ossigeno. Questo \u00e8 spesso il caso delle paludi e degli specchi d'acqua poco profondi. Se non avessero i polmoni dipenderebbero totalmente dalle loro branchie, il che limiterebbe la loro capacit\u00e0 di sopravvivenza.\nUn altro vantaggio della respirazione polmonare accostata all'essere munite di guscio e opercolo, \u00e8 la capacit\u00e0 di sopravvivere ai periodi di siccit\u00e0, molto comuni in questi biotopi durante le stagioni estive. In questi casi si seppelliscono nel substrato e cadono in un letargo estivo con il guscio saldamente sigillato dall'opercolo. In condizioni di umidit\u00e0 e temperatura favorevoli, le ampullarie possono essere attive tutto l'anno. Oltre a proteggerle dalla siccit\u00e0, il guscio \u00e8 un'efficace difesa contro i predatori.\nMolte specie, in particolare le \"Pomacea\", originarie del Sud America, hanno un'altra notevole particolarit\u00e0 anatomica: un sifone respiratorio. Quest'organo, formato da una ruga della cavit\u00e0 del manto, nella parte sinistra del collo, \u00e8 difficilmente visibile quand'\u00e8 inutilizzato. Talvolta le ampullarie necessitano di cambiare l'aria nel polmone, i muscoli della ruga si contraggono facendola diventare una struttura tubolare (sifone), che permette alla chiocciola di respirare l'aria in superficie restando sott'acqua. Rimanendo sommersa, la chiocciola riesce a sfuggire agli attacchi degli uccelli predatori.\nTuttavia non \u00e8 insolito che le ampullarie galleggino quando hanno molta aria nel polmone. Non \u00e8 nemmeno insolito che restino inattive per giorni o addirittura settimane, specialmente quelle vecchie. Quindi il fatto che galleggi per giorni in superficie non significa necessariamente che sia malata o morta.\nPer\u00f2 se la chiocciola comincia a puzzare o se non si rinchiude nel guscio quando \u00e8 toccata, potrebbe esserlo e andrebbe rimossa immediatamente dall'acquario.\nUn'altra caratteristica sorprendente delle ampullarie, sono le uova deposte sopra il pelo dell'acqua. Giunta l'ora della deposizione, la femmina abbandona l'acqua per deporre le uova sugli steli emersi della vegetazione acquatica, su tronchi, rocce o altre superfici solide emerse. Questo comportamento singolare appartiene, per quanto ne sappiamo, solamente alla famiglia delle ampullarie. Tuttavia non tutte le ampullarie, depongono in superficie, infatti \"Asolene, Felipponea, Lanistes, Marisa\" e probabilmente anche \"Afropomus\" e \"Saulea\" depongono le uova sempre avvolte in una massa gelatinosa su superfici solide, ma immerse.\nAcquariofilia.\nL'identificazione della famiglia di appartenenza pu\u00f2 essere di un dettaglio rilevante poich\u00e9 le condizioni di allevamento differiscono leggermente. Per semplificare il tutto si pu\u00f2 affermare che se \u00e8 stata acquistata in un negozio, probabilmente \u00e8 una \"Pomacea bridgesii\" (chiocciola del mistero, ampullaria appuntita, chiocciola d'avorio) oppure una \"Pomacea canaliculata\" e se la chiocciola ha il guscio piatto e misura pi\u00f9 di 2,5\u00a0cm (1 pollice) con o senza bande scure, invece \u00e8 una \"Marisa cornuarietis\" (corno d'ariete). Questa chiocciola non \u00e8 sempre identificata come ampullaria a causa del suo aspetto. Meno comuni ma talvolta disponibili nel mercato dell'acquariofilia (principalmente negli Stati Uniti) sono le \"Pomacea paludosa\" (originarie della Florida).\nSolamente la popolarissima \"Pomacea bridgesii\" \u00e8 adatta a vasche ricche di vegetazione perch\u00e9 questa chiocciola si nutre principalmente di resti in decomposizione e perch\u00e9 i suoi denti sono troppo teneri per divorare la vegetazione acquatica.\nAllevamento.\nAlloggiamento\nLe ampullarie possono essere tenute facilmente in qualsiasi acquario, ma il grande appetito che molte specie hanno per le piante, fa s\u00ec che non tutte le considerino un ottimo ospite. Ad ogni modo, come abbiamo detto prima, le \"Pomacea bridgesii\" sono un'eccezione, tanto che, se non adeguatamente nutrite, morirebbero di fame nonostante la vegetazione ed \u00e8 pertanto erroneo considerarle dannose per le piante presenti in acquario.\nLe ampullarie possono vivere assieme a molte specie di pesci senza alcun problema, ma ovviamente \u00e8 bene evitare di introdurre pesci che si nutrono di molluschi. Inoltre, molti pesci tenteranno di mordere i loro tentacoli, ma questo non dovrebbe costituire un grosso problema, perch\u00e9 le chiocciole possono ritirarli velocemente dentro il guscio.\nIn generale, per ogni chiocciola di media taglia, \u00e8 consigliabile uno spazio di almeno 10 litri. Inoltre \u00e8 opportuno che la vasca abbia un coperchio per evitare evasioni notturne.\n\u00c8 necessario che ci siano diversi centimetri di distanza tra il livello dell'acqua e il coperchio della vasca, in modo da permettere alle chiocciole di emergere. Sebbene abbiano le branchie, (oltre al polmone), annegherebbero se fossero lasciate senz'aria. Nel caso si voglia far riprodurre queste chiocciole sar\u00e0 necessario garantire uno spazio d'aria di circa 10\u00a0cm, altrimenti le chiocciole troverebbero serie difficolt\u00e0 a deporre le uova.\nCondizioni dell'acqua\nLe ampullarie non hanno particolari esigenze per quanto riguarda la qualit\u00e0 dell'acqua: in condizioni ostili sopravvivono meglio di molti pesci. \u00c8 sufficiente prendere le stesse precauzioni che si prenderebbero per rendere tollerabili i valori dell'acqua ai pesci (filtraggio, cambi periodici ecc.). Tuttavia, siccome le chiocciole hanno bisogno di calcio per il proprio guscio, necessitano di pH neutro o alcalino, ed \u00e8 importante prestare particolare attenzione a questo fattore. Se l'acqua \u00e8 soffice (quindi povera di calcio) pu\u00f2 essere arricchita con del marmo in polvere, pietre calcaree, conchiglie marine, o uno dei preparati che si vendono in tutti i negozi per animali.\nSolitamente in un acquario una malattia si combatte con dei composti chimici che ne uccidono gli agenti patogeni pur essendo inerti per i pesci avendo, questi ultimi, caratteristiche neurologiche e metaboliche differenti dai primi.\nAd ogni modo, le chiocciole reagiscono ai farmaci in modo pi\u00f9 simile ai parassiti che ai pesci. \u00c8 quindi consigliabile isolare le chiocciole in un'altra vasca per tutta la durata del trattamento, a meno che non si sia certi che il prodotto da utilizzare non contenga elementi nocivi per le chiocciole. Siccome molti degli agenti patogeni non sopravvivono per pi\u00f9 di un giorno fuori dall'organismo che li ospita, con frequenti cambi d'acqua si riduce notevolmente il rischio di una nuova infezione per la reintroduzione delle chiocciole. Fanno eccezione a questa regola i parassiti il cui organismo ospite \u00e8 solamente una fase intermedia del loro ciclo vitale (\u00e8 spesso il caso delle chiocciole e dei pesci catturati in natura).\nEcco una breve lista di sostanze chimiche che in dosi terapeutiche possono risultare nocive per le chiocciole:\nCibo\nLe ampullarie sono molto facili da nutrire, mangiano quasi tutto quello che riescono a strappare in pezzi piccoli da mettere in bocca. Verdura (come cetrioli, spinaci, carote e lattuga), cibo per pesci, pesci morti, altre chiocciole e le loro uova, alghe, gamberetti... Come gi\u00e0 spiegato, \"Pomacea bridgesii\" mangia solamente la vegetazione particolarmente tenera, pu\u00f2 quindi venire nutrita con del cibo per pesci in pellet o con verdura cotta.\nLa quantit\u00e0 di cibo immessa dovrebbe essere misurata a seconda del loro fabbisogno. In pratica ci\u00f2 significa che non si dovrebbe dare pi\u00f9 cibo di quello che riescono a mangiare prima che cominci a decomporsi in acqua. La sovralimentazione non costituisce un problema, ma in vasche piccole \u00e8 buona norma somministrare quantit\u00e0 ridotte per evitare che l'acqua si inquini.\nSiccome le ampullarie godono di flora e fauna batterica floridissime, \u00e8 possibile che espellano questi microorganismi attraverso le feci, intorbidendo l'acqua con delle specie di \"nubi\". Tali nubi non danneggiano direttamente l'acquario, possono anzi risultare benefiche quale fonte di cibo per gli stessi pesci. Tuttavia un buon filtraggio e il limitare la somministrazione di cibo, pu\u00f2 ridurre gli effetti collaterali derivanti dall'inquinamento.\nTemperatura\nEssendo le ampullarie animali tropicali, (eccetto alcune specie come le \"Felipponea\" e le \"Asolene\", che sono chiocciole subtropicali), la temperatura dell'acqua dovrebbe restare tra i 18\u00b0 e i 28\u00a0\u00b0C.\nLa loro attivit\u00e0 incrementa con la temperatura e a 18\u00a0\u00b0C sono quasi totalmente inattive, mentre i loro eleganti movimenti possono essere osservati ad una temperatura di 24\u00a0\u00b0C o superiore. La temperatura non influenza solamente il livello di attivit\u00e0, ma \u00e8 anche un importante fattore che determina la velocit\u00e0 dei loro cicli vitali. A temperature elevate, il ciclo vitale (dalla nascita al decesso) si riduce dai 4 anni delle temperature ridotte, a meno di uno, mentre il tasso di riproduzione cresce.\nRiproduzione\nIl successo nell'allevamento delle ampullarie dipende da diversi fattori.\nPrima di tutto, sono necessari un maschio e una femmina; e con ci\u00f2 sorge gi\u00e0 il primo problema: Come si capisce se si hanno entrambi i sessi? Sfortunatamente non \u00e8 semplice individuarne le differenze senza essere allenati. Per sicurezza, \u00e8 saggio tenere pi\u00f9 individui assieme, in modo da aumentare la probabilit\u00e0 che tra questi ci siano entrambi i sessi.\nSuccessivamente le chiocciole dovrebbero cominciare ad accoppiarsi e a deporre le uova. Temperature elevate e abbondanza di cibo dovrebbero incentivarle a farlo. \u00c8 da notare che tutto ci\u00f2 pu\u00f2 richiedere tempo e pazienza. Le diverse condizioni stagionali possono influire sulla loro attivit\u00e0 riproduttiva.\nUna volta pronte le uova, la femmina abbandona l'acqua durante la notte, in cerca di un buon posto dove deporle. In acquario pu\u00f2 avvenire sulle pareti o sul coperchio, mentre in un laghetto avviene su qualsiasi oggetto vicino all'acqua. \u00c8 piuttosto ovvio che le chiocciole necessitino di sufficiente spazio per deporre le uova sopra il pelo dell'acqua.\nla popolazione di ampullarie \u00e8 abbastanza facile da controllare sia in acquario che in laghetto. Le chiocciole adulte sono facili da individuare e da catturare ed \u00e8 difficile che le uova passino inosservate. Basta toglierle per prevenire un sovrappopolamento.\nLe uova\nLe uova vengono deposte una per una ed attaccate le une alle altre fino a formare un solido grappolo. Appena deposte sono soffici e hanno un colore lattiginoso, ma si induriscono in poche ore. La loro colorazione definitiva (bianco, verde, rosato o arancione chiaro, a seconda della specie) si stabilizza dopo un giorno o due.\nLe uova dovrebbero rimanere umide, ma non bagnate, e mai immerse, altrimenti i nascituri annegherebbero. In generale questo non dovrebbe essere un grosso problema in acquari muniti di coperchio.\n\u00c8 da notare che non tutte le specie di ampullarie depongono le uova fuori dall'acqua. La Corno d'Ariete (\"Marisa cornuarietis\") per esempio, depone le uova in acqua agglomerate in grappoli gelatinosi.\nChiocciole neonate\nDopo 2-4 settimane (a seconda della temperatura), le uova sono in procinto di schiudersi. Il grappolo diventa sempre pi\u00f9 scuro e finalmente le nuove nate, mangiando il guscio dell'uovo, fuoriescono lasciandosi cadere in acqua.\nPoich\u00e9 molti pesci mangiano queste chiocciole quando sono piccole, \u00e8 buona norma trasferirle in una vasca separata. \u00c8 piuttosto difficile catturare chiocciole di queste dimensioni senza ferirle, \u00e8 molto pi\u00f9 semplice trasferire l'intero grappolo di uova prima che avvenga la schiusa: per staccare il grappolo \u00e8 sufficiente bagnare leggermente la parte attaccata alla parete in modo che il collante naturale si sciolga, si deve poi sistemarlo da qualche parte su un oggetto galleggiante nel nuovo acquario. Un altro sistema \u00e8 quello di aspettare che le chiocciole sguscino e prendere il grappolo in quel momento, in questo caso non \u00e8 necessario che resti intatto e non serve metterlo su un oggetto galleggiante poich\u00e9 le chiocciole sono gi\u00e0 sgusciate, si pu\u00f2 addirittura metterlo sott'acqua e scuoterlo per liberarlo dalle stesse chiocciole. Questo metodo, se accuratamente segu\u00ecto, salvaguarda la buona salute di un numero elevato di chiocciole.\nDurante i primi giorni che seguono la schiusa, le piccole ampullarie si nutrono di alghe tenere e avanzi di cibo. Tutto ci\u00f2 \u00e8 sempre disponibile in un acquario avviato, ma pu\u00f2 non esserlo in uno nuovo, \u00e8 quindi saggio preparare la vasca per le ampullarie almeno due settimane prima della schiusa, oppure nutrirle con del cibo per pesci sminuzzato. Dopo una o due settimane le piccole chiocciole sono in grado di mangiare le stesse cose dei genitori."}
{"id": "1380858", "revid": "76963", "url": "https://it.wikipedia.org/wiki?curid=1380858", "title": "Simone Bianchi", "text": "\u00c8 inoltre pittore, designer ed insegnante d'arte, conosciuto in Italia soprattutto per i suoi lavori nell'ambito dei fumetti, delle copertine dei Cd, dei video musicali e nei giochi di ruolo e, dai lettori americani di fumetti per i suoi lavori su Detective Comics, Green Lantern e Wolverine.\nVita e Carriera.\nIn Italia.\nSimone Bianchi nasce a Lucca, Toscana, dove vive e lavora ancora oggi. \u00c8 cresciuto con l'amore per i supereroi e prese a seguire e a copiare disegni dell'Uomo Ragno, Daredevil, Fantastici Quattro, Batman e Superman prima ancora di imparare a leggere e a scrivere.\nAll'et\u00e0 di 15 anni pubblica strisce umoristiche sul quotidiano Il Tirreno e continua nella produzione di vignette e fumetti su varie altre pubblicazioni nazionali e regionali. Nel 1994, Bianchi incontra l'artista di fumetti Claudio Castellini che diventa il suo insegnante e mentore. In seguito, Bianchi illustra la prima edizione di \"Nembo\" e \"Rivan Ryan\" e venti tavole di \"Brendon\" per la Sergio Bonelli Editore.\nNel 1998 i suoi lavori vengono esibiti al Lucca Comics &amp; Games accanto a noti artisti americani come Will Eisner, Andy Kubert e Adam Kubert.\nNello stesso periodo, la Metal Blade Records commissiona a Bianchi la copertina del cd \"Timeless Crima\" della band italiana Labyrinth. Quello stesso anno viene assunto come assistente di Ivo Milazzo nell'insegnamento delle tecniche artistiche dei fumetti all'Accademia delle Belle Arti di Carrara\nNel 1999 Bianchi disegna la copertina dei Fantastici Quattro e un albo a fumetti unico (cio\u00e8 non parte di una serie o miniserie) di Conan il Barbaro, entrambe pubblicata dalla Marvel Italia.\nIn quell'anno Bianchi torna alla musica illustrando la copertina dell'album di debutto della band Vision Divine, che \u00e8 stata poi considerata dai fan dell'hard rock e del metal la seconda miglior illustrazione al mondo. Il lavoro di Bianchi in campo musicale comprende anche \"Sigma\" dell'Athreia Records e l'album dei Labyrinth \"Sons of Thunder\" sempre per la Metal Blade Records.\nSempre nel 1999 Bianchi diventa un insegnante a tempo pieno in anatomia per fumetti nella scuola internazionale del fumetto di Firenze. Nel 2000, la Scuola, assieme alla Calvin Edizioni, pubblica \"Echi\", il primo art book di Bianchi, che mette in evidenza i vari lavori dei tre anni precedenti.\nUn anno dopo inizia a lavorare per Direct to Brain, uno degli studi leader per la produzione di video 3D in _europa, disegnando personaggi, storyboard, scene e supervisionando la creazione di modelli 3-D. Fra i suoi clienti figurano il gruppo 99 Posse e la loro \"Stop the Train\" per la BGM Records, \"Kitchen tools\" per la Virgin Records e \"Per me per sempre\" per la BGM. Nel novembre e nel dicembre dello stesso anno, Bianchi lavora per il Gioco di ruolo della Fantasy Flight Games, Dragonstar. Disegna inoltre un poster per la Scuola Internazionale del Fumetto di Firenze, illustra il secondo album dei Vision Divine \"Send me an Angel\" e conduce il suo secondo corso di illustrazione all'Accademia delle Belle Arti di Carrara.\nNell'estate del 2002, Bianchi pubblica il suo secondo art book, \"L'arte di Simone Bianchi\". Disegna inoltre cinque illustrazioni per Eldec e lavora di nuovo per Direct to Brain. Il dicembre successivo, inizia a lavorare sul primo volume di \"Ego Sum\", per Vittorio Pavesio. Le 44 pagine, da scrivere e illustrare, gli richiedono tutto il 2003. Il primo volume di \"Ego Sum\" viene pubblicato il 16 gennaio del 2004 in Italia, Francia, Canada e Lussemburgo.\nNel 2004 Bianchi assiste all'annuale Festival internazionale del fumetto ad Angoul\u00eame (in Francia), dove incontra Sal Abbinanti, l'agente personale del disegnatore di fumetti americano Alex Ross che fa diventare Bianchi uno dei clienti di Abbinanti. Per la fine dell'anno, Bianchi disegna la copertina di un'uscita di \"Atomika\".\nNell'ottobre del 2005 il terzo art book di Bianchi, \"Onirika\", viene pubblicato dalla Vittorio Pavesio Productions e presentato al pubblico alla convention di Lucca per la quale disegna il poster ufficiale assieme alla sorella Gloria."}
{"id": "1380859", "revid": "1233442", "url": "https://it.wikipedia.org/wiki?curid=1380859", "title": "Aedes (azienda)", "text": "Aedes SIIQ S.p.A. \u00e8 una Societ\u00e0 di Investimento Immobiliare Quotata S.p.A. che opera nel settore immobiliare.\n\u00c8 quotata alla Borsa di Milano nell'indice FTSE Italia Small Cap. (AED.MI, ISIN: IT0005350449)\nStoria.\nAedes SIIQ nasce e contestualmente si quota sul MTA di Borsa Italiana, a seguito dell\u2019operazione di scissione parziale proporzionale di Restart (societ\u00e0 nata nel 1905 e quotata alla Borsa di Milano dal 1924) avvenuta il 28 dicembre 2018. \nAedes SIIQ possiede un portafoglio immobiliare a reddito e da sviluppare da mettere a reddito in linea con la strategia di una SIIQ con destinazione Commercial (Retail e Office).\nAzionariato.\nL'azionariato comunicato alla Consob \u00e8 il seguente:"}
{"id": "1380872", "revid": "1305772", "url": "https://it.wikipedia.org/wiki?curid=1380872", "title": "Flow", "text": ""}
{"id": "1380887", "revid": "1431409", "url": "https://it.wikipedia.org/wiki?curid=1380887", "title": "Hood", "text": ""}
{"id": "1380890", "revid": "22475", "url": "https://it.wikipedia.org/wiki?curid=1380890", "title": "Carlo Rizzi", "text": ""}
{"id": "1380892", "revid": "2156722", "url": "https://it.wikipedia.org/wiki?curid=1380892", "title": "Flow (gruppo musicale)", "text": " \u00e8 un gruppo musicale pop punk giapponese, che incide attualmente per SACRA MUSIC e viene distribuito dalla Sony Music Japan. Flow \u00e8 composto da cinque membri: due cantanti (di cui uno \u00e8 anche secondo chitarrista), un batterista, un bassista e un chitarrista.\nStoria.\nFlow si \u00e8 formato nel 1993, quando i due fratelli K\u014dshi (il maggiore) e Take (il minore) iniziarono a fare musica assieme. I due formarono i Flow nel 1998 e a loro successivamente si unirono Keigo (cantante), Got\u014d (bassista) e Iwasaki (batterista, entrato nel gruppo nel 2000). Nel 2001 la band pubblic\u00f2 il suo primo maxi single, \"Flow #0\". Il complesso fece poi uscire due mini album nello stesso anno, che conquistarono le indie charts del Giappone. \"Okuru Kotoba\", il primo singolo di Flow, venne pubblicato nel gennaio 2003 e rimase nella Oricon indie chart per sette settimane consecutive e raggiunse la posizione numero sei nella classifica generale dei singoli. Nella primavera di quell'anno il loro primo album su larga scala, \"Splash!!!\", debutt\u00f2 al secondo posto. Nel luglio 2003 il singolo \"Blaster\" venne pubblicato da una major discografica, la Ki/oon Records. Nell'aprile 2004 Flow fece uscire \"Go!!!\", che stazion\u00f2 nella Oricon Top 10 Chart per tre settimane. Nel maggio 2004 la band pubblic\u00f2 il suo secondo album, \"Game\".\nSegu\u00ec una serie di singoli e nel luglio 2005 il gruppo fece uscire il suo terzo album, \"Golden Coast\". Dalla pubblicazione di quest'ultimo, Flow ha pubblicato due singoli con nuovi A-sides, ma uno di questi (\"Around the World/Kandata\") ebbe una doppia pubblicazione A-side. Le canzoni \"Go!!!\", \"Re:member\" e \"Sign\" sono state utilizzate come opening themes nell'anime \"Naruto\". \"Days\" \u00e8 stata scelta come prima opening theme per la serie animata dello Studio Bones \"Eureka Seven\" e \"Realize\" come opening per il videogioco per la Playstation 2 basato sullo stesso anime. Flow si \u00e8 esibito per la prima volta dal vivo in America a Dallas, nel Texas, il 2 settembre 2006 all'Anime Fest, tenutosi allo Hyatt Hotel e al Convention Center nel centro della citt\u00e0. La band interpret\u00f2 nel 2006 \"Colors\", la prima opening per la serie originale dello Studio Sunrise ', mentre il brano \"Answer\" venne usato come sigla di apertura della serie live action \"Tantei Gakuen Q\". Assieme alla band hip-hop Home Made Kazoku, il gruppo ha interpretato \"Night Parade\". Nel febbraio 2008 venne pubblicato un nuovo singolo, \"Arigat\u014d\", seguito nel luglio dello stesso anno dalla opening di ', \"Word of the Voice\". Sempre nel 2008 Flow ha fatto uscire \"World End\", seconda opening theme dell'anime '. Nel 2009 la band ha realizzato la sesta sigla di apertura di ', \"Sign\". Il gruppo ha poi pubblicato una compilation di B-side nel novembre 2009 dal titolo \"Coupling Collection\".\nNel 2013 la band ha reinterpretato la canzone \"Cha-La Head-Cha-La\" di Hironobu Kageyama per l'uscita del film \"\"; sempre per questo evento hanno composto la canzone \"Hero-kibou no uta\"."}
{"id": "1380893", "revid": "1543377", "url": "https://it.wikipedia.org/wiki?curid=1380893", "title": "Caulerpa racemosa", "text": "Caulerpa racemosa \u00e8 un'alga verde della famiglia Caulerpaceae. \u00c8 originaria del mar Rosso, ma \u00e8 una specie alloctona del mar Mediterraneo, in cui \u00e8 penetrata attraverso il Canale di Suez fin dal 1926. In Mediterraneo, insieme con la \"Caulerpa taxifolia\", sta minacciando le praterie di \"Posidonia oceanica\", della quale \u00e8 una forte competitrice.\nDescrizione.\nSi presenta di colore verde e forma degli stoloni, dai quali si dipartono fronde verso l'alto, in cui sono presenti le strutture fotosintetiche e rizoidi diretti verso l'alto, con i quali aderisce saldamente al substrato.\n\u00c8 un'alga unicellulare, in cui la parete cellulare riveste un unico protoplasto.\nRiproduzione.\n\"C.\u00a0racemosa\" \u00e8 un'alga monoica in grado si riprodursi sia tramite riproduzione sessuata, sia vegetativa. La riproduzione sessuata avviene per anisogamia con alternanza di generazione gametofitica e sporofitica, dove tipicamente prevale la prima. A partire dal citoplasma, quattro anisogameti vengono liberati contemporaneamente, causando la successiva morte dell'individuo. La moltiplicazione vegetativa pu\u00f2 avvenire per:\nMentre \u00e8 ormai noto il processo riproduttivo, restano ancora sconosciuti i suoi segnali di attivazione."}
{"id": "1380894", "revid": "109189231", "url": "https://it.wikipedia.org/wiki?curid=1380894", "title": "Microcebus lehilahytsara", "text": "Il microcebo di Goodman (\"Microcebus lehilahytsara\" Roos e Kappeler, 2005) \u00e8 lemure di piccola taglia della famiglia dei Cheirogaleidi, endemico del Madagascar orientale.\nEtimologia.\nIl termine \"lehilahytsara\" in malgascio significa \"uomo buono\" ed \u00e8 un omaggio che i suoi scopritori, i primatologi tedeschi Peter Roos e Peter Kappeler, hanno voluto fare a Steve Goodman, uno dei massimi esperti viventi di lemuri.\nDescrizione.\nQuesto lemure ha le dimensioni di un piccolo topo.\nPossiede piccole orecchie rotonde e una striscia bianca sulla punta del naso.\nLa pelliccia, corta e densa, \u00e8 di colore marrone chiaro, con sfumature arancioni sul dorso, la testa e la coda. Il ventre \u00e8 di colore bianco crema.\nDistribuzione.\nGli unici esemplari sinora individuati si trovano all'interno del Parco Nazionale di Andasibe-Mantadia, nel Madagascar orientale (Provincia di Toamasina).\nBiologia.\n\u00c8 una specie arboricola, con abitudini notturne. \nEssendo stato scoperto nel 2005, le sue abitudini sono ancora poco note."}
{"id": "1380896", "revid": "1971044", "url": "https://it.wikipedia.org/wiki?curid=1380896", "title": "Gloria dei Re", "text": "Il Kebra Nagast, ovvero la Gloria dei Re (\"Kebra Nagast\", \"Chebra Negh\u00e8st\" o \"Chebra Nagast\"), \u00e8 un antico testo etiope di grande importanza storica, religiosa e archeologica. Il nucleo del testo viene fatto risalire a un periodo compreso fra il IV e il VI secolo d.C., ma la ricompilazione definitiva \u00e8 del XIV secolo. \u00c8 uno dei testi sacri del rastafarianesimo.\nContenuto.\nIl testo, che attinge all'Antico Testamento, ai Vangeli cristiani e al Corano, narra del leggendario trasferimento dell'Arca dell'Alleanza da Gerusalemme al Regno di Saba (Etiopia). Secondo la leggenda, l'Arca pass\u00f2 da re Salomone di Israele nelle mani di Bayna-Lehkem, figlio di Salomone e della regina di Saba Mached\u00e0. Bayna-Lehkem fu in seguito incoronato re di Etiopia col nome di Menelik I. Il trasferimento dell'Arca viene quindi letto simbolicamente come un passaggio della discendenza biblica di Israele in Etiopia, e quindi attribuisce elementi divini alla dinastia tradizionale etiope, che govern\u00f2 sul paese ininterrottamente fino all'ascesa di Hail\u00e9 Selassi\u00e9 (1930), fatta eccezione per il periodo tra il 950 e il 1270, quando fu retto da una dinastia di religione pagana o ebraica, gli Zagu\u00e8.\nStoria del testo.\nIl \"Kebra Nagast\" ebbe origine a partire da una serie di testi di origine ebraica trascritti nei primi secoli dell'era cristiana. La principale fonte su cui \u00e8 basato questo primo nucleo \u00e8 l'Antico Testamento, ma elementi furono tratti anche da testi rabbinici, leggende etiopi, egiziane e copte. Successivamente furono introdotte influenze coraniche e di altri elementi della tradizione araba (principalmente palestinese e siriana, per esempio \"Il libro dell'ape\"), nonch\u00e9 di testi cristiani apocrifi come \"Il libro di Adamo ed Eva\", il \"Libro dei Giubilei\", \"Le istruzioni di San Pietro al suo discepolo Clemente\", \"La vita di Anna madre della vergine Maria\", \"Il libro della perla\", \"L'ascesa di Isaia\" e altri.\nQuesta collezione di trascrizioni e riscritture originariamente disomogenea inizi\u00f2 a prendere la forma di un testo unitario nella prima redazione in ge'ez antico della \"Gloria dei Re\", datata intorno al VI secolo e attribuita generalmente a un sacerdote copto, a cui si dovrebbe anche la scelta del titolo.\nDa questa cronologia si pu\u00f2 agevolmente comprendere come il testo della \"Gloria dei Re\" abbia potuto fornire elementi narrativi per il Corano, che \u00e8 stato compilato e ordinato in epoca successiva sotto la guida del Califfo ibn Affan, nei passaggi che concernono la storia della Regina di Saba, e il favoloso trasporto del suo trono (Corano, sura XXVII).\nIl testo venne tradotto e trascritto in altre lingue fin dall'antichit\u00e0, innanzitutto in arabo e amarico (fra il VI e il XII secolo). Le prime edizioni in lingue europee (inglese, spagnolo, francese, portoghese e tedesco) iniziarono ad apparire dal XVI secolo.\nUna delle traduzioni moderne considerate pi\u00f9 autorevoli da un punto di vista filologico \u00e8 quella in inglese del 1922, curata da E. A. Wallis Budge, professore di storia ebraica all'Universit\u00e0 di Cambridge e direttore del Dipartimento di Antichit\u00e0 Egizie e Assire del British Museum. Questa traduzione fu in seguito adottata in Giamaica diventando testo sacro del Rastafarianesimo. Gi\u00e0 prima della traduzione di Budge, comunque, i racconti del \"Gloria dei Re\" erano giunti in Giamaica attraverso la predicazione dei sacerdoti della chiesa ortodossa etiope.\nTemi del libro.\nLa prima parte del \"Kebra Nagast\" (capitoli da uno a trenta) riporta storie del tutto simili a quelle Bibliche: da Adamo, ed i suoi figli Abele, Caino, e Set; a No\u00e8, che in un dialogo mistico riceve dal Creatore futura protezione; ad Abramo, che mandato adolescente a vendere idoli pagani invece li distrugge, e la sua unione con Dio immediatamente si palesa nell'arcobaleno per lui, e per la sua discendenza nell'Arca dell'Alleanza, costruita secondo i dettami comunicati dall'Onnipotente a Mos\u00e8 sul monte Sinai, detta perci\u00f2 \"Zion\". Ma senza dubbio per i credenti Rastafariani la vicenda chiave del libro \u00e8 rappresentata dall'incontro tra il sovrano di Israele Salomone, e Makeda, la Regina del Sud (ovvero di Sheba \u2013 o Saba -, nome dell'Etiopia antica), che \u201cinnamorata della sua saggezza\u201d affronta il lungo viaggio fino a Gerusalemme per conoscerlo ed apprenderne le virt\u00f9.\nL'incontro tra i due sovrani \u00e8 descritto anche nella Bibbia (1 Re 10: Visita della Regina di Saba; 2 Cronache 9: Gloria di Salomone), con la differenza che ivi non si accenna n\u00e9 al loro rapporto, n\u00e9 al loro figlio Bayna-Lehkem. Nella narrazione della \"Gloria dei Re\" invece, il loro profondo ed appassionante dialogo \u00e8 importante per varie ragioni: anzitutto la Regina Makeda decide da allora che non adorer\u00e0 pi\u00f9 il Sole come i suoi avi, bens\u00ec il suo Creatore, Dio di Israele, come Salomone, e questo rappresenta il passaggio da un culto arcaico ad un moderno monoteismo. Inoltre i due, grazie a un giocoso espediente escogitato dal Re, trascorrono la notte insieme, ed al mattino seguente Salomone ha una visione premonitrice; prima che Mached\u00e0 parta per tornare al suo regno, il Re le regala un anello speciale da donare all'eventuale frutto del loro amore: dalla loro unione infatti nascer\u00e0 un bambino, Bayna-Lehkem (detto \"Ebna la-Hakim\", \"Figlio del Saggio\"), in seguito Imperatore col titolo di Menyelek I (o Menelik), origine della stirpe dei sovrani d'Etiopia. Questi, raggiunti i ventidue anni, parte alla ricerca del padre assieme al prezioso anello, per chiedergli un pezzo del drappo copertura di Zion, l'Arca dell'Alleanza, affinch\u00e9 anche il suo popolo possa venerarla: Salomone lo accoglie con tutti gli onori e insiste molto perch\u00e9 resti a regnare con lui, ma vedendolo deciso a tornare nella terra materna, preme per farlo almeno accompagnare da alcuni primogeniti israeliti che lo possano aiutare e consigliare nel futuro governo. Per\u00f2 i giovani unendo forze ed ingegni, costruiscono una copia in legno dell'Arca, e trafugano l'originale verso l'Etiopia, percorrendo in un solo giorno, anzich\u00e9 trenta, il cammino fino al Nilo: Salomone, adirato ma sempre lucido, capisce subito come questo sia potuto accadere, quasi consapevole che da quel momento assieme a Zion, avrebbe perso anche la benedizione divina.\nQuesto passaggio \u00e8 fondamentale nel far considerare ai Rastafariani la \"Gloria dei Re\" come loro libro sacro, poich\u00e9 spiega il nesso tra il regno di Israele e quello di Etiopia, rappresentato da Menelik e dalla sua discendenza. Questa linea conduce direttamente fino a ras Tafar\u00ec Maconn\u00e8n, duecentoventicinquesimo Imperatore della dinastia Salomonica con il nome di Haile Selassie I, e non solo \u00e8 alla base delle radici prettamente bibliche della cultura Rastafari, ma propone inoltre la teoria sullo spostamento in Etiopia dell'Arca dell'Alleanza, esattamente ad Aksum (il che implica anche la considerazione dell'Etiopia come nuova terra eletta da Dio, al posto di Israele, e degli africani come popolo eletto). Alcune correnti del Rastafarianesimo su questa base indicano in Haile Selassie I una nuova manifestazione del figlio di Dio, non pi\u00f9 come Agnello, ma come Leone, simbolo della trib\u00f9 israelita di Giuda, rapportandosi al testo dell'Apocalisse di Giovanni.\nVi \u00e8 poi un'altra sezione particolarmente significativa per i fedeli Rastafariani, nella quale \u00e8 raccontato di come un angelo annunci alla madre del neonato Sansone, che il figlio avrebbe un giorno liberato Israele dai Filistei, e la inviti a farlo crescere illibato, ovvero il pi\u00f9 possibile vicino a Dio (il concetto della purezza \u00e8 estremamente importante nella cultura olistica Rastafariana). Il Creatore \u00e8 dunque generoso con Sansone per la sua integrit\u00e0, e gli dona assieme alla limpidezza d'animo, anche una forza spropositata, ma solo fino al momento in cui egli disobbedisce al Suo comando sposando D\u00e0lila, figlia di un avversario Filisteo. Dio, per punirlo, lo fa allora catturare proprio dai suoi stessi nemici, che lo accecano e gli tagliano i lunghi capelli intrecciati, rendendolo buffone di corte. Sansone, con le sue ultime forze fa crollare tutto il palazzo dove era prigioniero, uccidendo i suoi nemici e se stesso.\nGli ultimi capitoli del libro sono infine dedicati alla figura di Ges\u00f9 Cristo, reso emblema della lotta all'empiet\u00e0 di Roma, simbolica erede del corrotto regno di Babilonia, citt\u00e0 che cerca scelleratamente di assassinare il figlio di Dio. La crocifissione rappresenta per i credenti Rastafariani la condizione sociale presente, che vede gli uomini probi schiacciati adesso da mani depravate, ma presto destinati alla resurrezione, ritorno alla terra d'origine, ricongiunzione col Dio Padre, Jah \u2013da Jeovah o Jahve'- Rastafari.\nUn testo sacro tenuto segreto.\nIl libro Kebra Nagast, ovvero la \"Gloria dei Re\" tesse dunque il filo della discendenza biblica da Adamo (a Seth, a No\u00e8, ad Abramo, a Mos\u00e8\u2026), fino a Davide, ed a suo figlio Salomone, Re di Israele, e poi al figlio che questi ebbe con la Regina Mached\u00e0, Bayna-Lehkem, Re d'Etiopia, per arrivare all'ultimo Imperatore d'Etiopia, ras Tafar\u00ec Maconn\u00e9n, il duecentoventicinquesimo della Dinastia Salomonica, incoronato \"negus neghesti\" nel 1930 con l'epiteto di Haile Selassie I (letteralmente, \u201cPotere della Santa Trinit\u00e0\u201d), Leone conquistatore della trib\u00f9 di Giuda (quest'ultimo -Giuda- figlio di Giacobbe e Lia, dalla cui stirpe discende la famiglia di Davide, padre di Salomone), e dimostra dunque come questi stessi siano i Re, e come la loro Gloria sia proprio questa regale discendenza diretta, tramandata per migliaia di anni, e rappresentata dalla celestiale Zion, l'Arca contenente la Legge di Dio.\nLe ragioni per cui questo testo non era ancora apparso in italiano, sono probabilmente due, anzi in realt\u00e0 una sola, ma a pi\u00f9 riprese: l'\u201cintempestivit\u00e0\u201d. Infatti, l'interesse in vari paesi d'Europa per la stampa della \u201cGloria dei Re\u201d appare in due ondate. Una prima a partire dal 1520-30 circa, fino alla fine del XVI secolo, periodo per l'Europa di viaggi e scoperte, di profondo interesse per culture distinte e lontane, in cui tale libro viene edito, seppur non integralmente, in vari paesi e lingue diverse, ma non in Italia; infatti questo \u00e8 anche il periodo del Concilio di Trento (1545-63), del Sant'Uffizio (1542), dell'Indice (1571), della riorganizzazione della curia romana (1588), insomma della Controriforma: tutti fattori non certo favorevoli alla pubblicazione in italiano di un testo che afferma la discendenza biblica di Re africani ed in pratica sostiene l'Etiopia (Abissinia) come terra eletta da Dio, successivamente a Israele. In modo analogo, esattamente quattro secoli pi\u00f9 tardi, quando la spinta del colonialismo stimola nuovamente la curiosit\u00e0 d'Europa verso i tesori nascosti di antichi imperi, particolarmente d'Africa (si pensi allo sviluppo dell'archeologia, in particolare Egittologia), ed il \u201cKebra Nagast\u201d viene pubblicato di nuovo, stavolta quasi integralmente, in lingue e paesi pi\u00f9 moderni (questa, la seconda ondata di interesse: 1922-1932 ca.), tale testo non pu\u00f2 certo essere edito nell'Italia fascista di Mussolini (proprio del '22 \u00e8 la marcia su Roma), impegnatissima in quegli stessi anni nella conquista dell'Etiopia (1935-36, Campagna d'Abissinia), cui Imperatore era non altri se non il duecentoventicinquesimo discendente della Dinastia Salomonica, Haile Selassie I.\nAppare quindi chiaro come, n\u00e9 in tempi di Controriforma, n\u00e9 sotto il Fascismo, fosse possibile stampare in Italia un libro come la \u201cGloria dei Re\u201d, che sostiene l'affinit\u00e0 nonch\u00e9 continuit\u00e0 tra Ebrei, Cristiani, Musulmani, fino ai Re d'Etiopia, ed in particolare il fatto che siano tutti un solo popolo, guidato da un solo Dio. Le medesime contingenze storiche spiegano anche il perch\u00e9 esista invece tradotto in varie altre lingue: agli inizi del XVI sec. vari paesi Europei si avventurano alla colonizzazione dell'Africa (il Portogallo invia aiuti all'Etiopia per respingere \"el Gragn\", \"il Mancino\" e la sua offensiva arabo-musulmana, 1541-42), scontrandosi con le sue culture. Successivamente, nel 1923 l'Etiopia di Ras Tafari \u00e8 addirittura ammessa alla Societ\u00e0 delle Nazioni (l'Italia, sconfitta ad Adua ventisette anni prima, ad opera di suo padre ras Maconn\u00e8n, vota a favore\u2026), e nel 1930 l'incoronazione di Hail\u00e9 Selassi\u00e9 avviene al cospetto di vari re e governanti Europei (tra cui la corona d'Inghilterra, strettamente legata con l'Etiopia), entrambi indici dell'interesse di buona parte della cultura europea verso questo antico Impero, dalla lunga tradizione e dalla sviluppata e profonda letteratura storico-religiosa.\nSi tenga anche conto del lato di relativo realismo e verosimiglianza del \"Kebra Nagast\" (seppur considerandolo come testo religioso), che pi\u00f9 che narrare una leggenda fantastica, cerca di riportare fedelmente una realt\u00e0 dei fatti , e di ricostruirne lo svolgimento esatto, affidandosi alla fede non pi\u00f9 che alla razionalit\u00e0. Per la stessa ragione, \u00e8 interessante anche notare come il procedere del libro e della storia dei protagonisti, i discendenti di Adamo, sia collegato alla spiegazione del fatto che, per un certo tempo, probabilmente attorno al X secolo a.C. e successivamente, tutto il mondo -conosciuto, occidentale- fosse diviso in tre regni: Israele, Etiopia, e Rom\u00e9 (corrispondente poi a Costantinopoli [Bisanzio, Istanbul]), cui Re erano tre figli di Salomone, della stirpe di Shem.\nCronaca recente.\n\u00c8 da notare che in data 11 maggio 2008 sono state scoperte nei pressi di Axum (o Aksum) in Etiopia le rovine dell'antico palazzo regale risalente al X secolo a.C. e probabilmente appartenente alla leggendaria Regina di Saba. Interessante seguire le future ricerche archeologiche sulle tracce dell'Arca dell'Alleanza.\nL'antico testamento fa riferimenti alla Regina di Saba ed al suo viaggio per conoscere Salomone (1 Re 10,4), ed anche il vangelo di Matteo (12,42): \u00abEcco ora qui c'\u00e8 pi\u00f9 di Giona! La regina del Sud si lever\u00e0 a giudicare questa generazione e la condanner\u00e0, perch\u00e9 essa venne dall'estremit\u00e0 della terra per ascoltare la sapienza di Salomone. Ecco ora qui c'\u00e8 pi\u00f9 di Salomone!\u00bb."}
{"id": "1380898", "revid": "1543377", "url": "https://it.wikipedia.org/wiki?curid=1380898", "title": "Effetto Unruh", "text": "L'effetto Unruh, scoperto nel 1976 da William Unruh della University of British Columbia, \u00e8 la predizione che un osservatore accelerato osserver\u00e0 una radiazione di corpo nero dove un osservatore inerziale non ne osserverebbe. In altre parole il fondo apparirebbe pi\u00f9 caldo da un sistema di riferimento accelerato. Lo stato quantistico visto come stato fondamentale da osservatori in sistemi di riferimento inerziali \u00e8 visto come un equilibrio termodinamico dall'osservatore uniformemente accelerato.\nSpiegazione.\nUnruh ha dimostrato che il concetto di vuoto dipende dal percorso dell'osservatore nello spaziotempo. Dal punto di vista di un osservatore accelerato il vuoto dell'osservatore inerziale apparir\u00e0 come uno stato contenente molte particelle in equilibrio termodinamico, ossia un gas caldo.\nSebbene l'effetto Unruh sembri controintuitivo, diventa intuitivo se la parola \"vuoto\" \u00e8 interpretata correttamente, come segue.\nInterpretazione del \"vuoto\".\nIn termini moderni, il concetto di \"vuoto\" non \u00e8 lo stesso di \"spazio vuoto\", dato che tutto lo spazio \u00e8 riempito dai campi quantizzati che costituiscono l'universo.\nIl vuoto \u00e8 semplicemente lo stato di pi\u00f9 bassa energia \"possibile\" di questi campi, un concetto molto differente da quello di \"spazio vuoto\".\nGli stati energetici di qualsiasi campo quantizzato sono definiti dalla Hamiltoniana, basata su condizioni locali, inclusa la coordinata tempo. In accordo con la relativit\u00e0 ristretta, due osservatori in moto relativo l'uno rispetto all'altro devono usare differenti coordinate temporali. Se questi osservatori stanno accelerando, potrebbe non esserci un sistema di coordinate condiviso. In questo caso gli osservatori vedranno differenti stati quantistici e quindi differenti vuoti.\nL'articolo di Fedotov-Mur-Narozhny-Belinskii-Karnakov.\nNel 1999, in un articolo degli autori su menzionati, \u00e8 stato mostrato che l'effetto Unruh non esiste in spazi di Minkowski poich\u00e9 i modi di Unruh non sono quantizzabili.\nL'equazione.\nLa temperatura di Unruh, derivata da William Unruh nel 1976, \u00e8 la temperatura effettiva sperimentata da un osservatore uniformemente accelerato in uno stato di vuoto o campo di vuoto. Dato da\ndove formula_2 \u00e8 l'accelerazione locale, formula_3 \u00e8 la costante di Boltzmann, formula_4 \u00e8 la costante di Planck ridotta, e formula_5 \u00e8 la velocit\u00e0 della luce. Dunque, per esempio una certa accelerazione di 2,5\u00d71020 m s\u22122 corrisponde approssimativamente ad una temperatura di 1K.\nLa temperatura di Unruh ha la stessa forma della temperatura di Hawking formula_6 di un buco nero, derivata da Stephen Hawking indipendentemente e contemporaneamente. Perci\u00f2 \u00e8 anche detta temperatura di Hawking\u2013Unruh."}
{"id": "1380900", "revid": "1534511", "url": "https://it.wikipedia.org/wiki?curid=1380900", "title": "Operatore parit\u00e0", "text": "Definizione.\nL'operatore parit\u00e0 in meccanica quantistica \u00e8 l'operatore che effettua una trasformazione di inversione spaziale delle coordinate ovvero cambia il segno di ognuna di esse. La sua azione su di un ket arbitrario definito nella base delle x \u00e8 la seguente:\ndove formula_2, quindi :\nDato un generico stato fisico S descritto dalla sua funzione d'onda quindi:\nPropriet\u00e0.\nLineare.\nP \u00e8 un operatore lineare in quanto:\nHermitiano (autoaggiunto).\nP \u00e8 un operatore autoaggiunto in quanto:\nIl che garantisce che abbia autovalori reali, e pari solo a formula_8. Ci\u00f2 si evince facilmente in tal modo:\nformula_9, da cui formula_10.\nUnitario.\nP \u00e8 un operatore unitario in quanto:\nGli operatori unitari corrispondono a trasformazioni che non modificano il prodotto scalare. La combinazione delle ultime due propriet\u00e0 corrisponde all'evidenza che invertendo lo spazio due volte abbiamo una trasformazione identica.\nCommutatori.\nL'operatore di parit\u00e0 commuta con gli scalari e con gli pseudovettori, e anticommuta con i vettori e gli pseudoscalari.\nAd esempio l'azione dell'inversione spaziale lascia invariati l'energia e il momento angolare, mentre cambia il segno dell'impulso e dell'elicit\u00e0.\nAutostati e autovalori.\nPoich\u00e9 P \u00e8 sia unitario che hermitiano i suoi autovalore devono essere di norma unitaria e reali, quindi uno e meno uno.\nIn definitiva le autofunzioni dell'operatore parit\u00e0 sono le funzioni pari e quelle dispari:\nApplicazioni.\nPoich\u00e9 l'hamiltoniana di un sistema simmetrico per inversione commuta con la Parit\u00e0 \u00e8 garantita l'esistenza di una base simultanea di autostati dei due operatori. Questo significa che siamo legittimati a cercare le autofunzioni dell'Hamiltoniana tra le funzioni pari e quelle dispari.\nUn esempio di questo procedimento \u00e8 la trattazione della buca di potenziale finita."}
{"id": "1380901", "revid": "2173588", "url": "https://it.wikipedia.org/wiki?curid=1380901", "title": "Azoturo di piombo", "text": "Lazoturo di piombo \u00e8 il sale di piombo dell'acido azotidrico.\nA temperatura ambiente si presenta come un solido bianco inodore. \u00c8 un composto nocivo, che si decompone violentemente sopra i 325\u00a0\u00b0C o se sottoposto a sforzi meccanici.\nL'acetato d'ammonio o il bicromato di sodio vengono utilizzati per distruggere piccole quantit\u00e0 di questo sale.\nCaratteristiche.\n\u00c8 solubile in acido acetico, ammoniaca, etanolammina, acido nitrico e solforico. La luce solare lo colora di giallo mentre con l'anidride carbonica reagisce sviluppando acido azotidrico.\nReagisce con rame, zinco, cadmio formando i rispettivi azoturi, ancora pi\u00f9 sensibili del sale di piombo, che possono addirittura esplodere spontaneamente; per questo si usa conservare il composto in involucri di alluminio o vetro senza farlo mai entrare in contatto con altri metalli.\nVa protetto dall'umidit\u00e0, poich\u00e9 subisce facilmente idrolisi.\nUtilizzi.\n\u00c8 uno dei composti pi\u00f9 utilizzati nei detonatori per esplosivi secondari, infatti ha buone capacit\u00e0 detonanti. Si decompone in azoto e piombo nell'atto dell'esplosione secondo la seguente reazione:\nEra il componente principale dei proiettili \"Devastator\" con punta esplosiva, illegali, utilizzati il 30 marzo 1981 da John Hinckley Jr. durante il tentativo di assassinio del Presidente degli Stati Uniti d'America Ronald Reagan.\nSintesi.\nL'azoturo di piombo \u00e8 prodotto da una reazione di scambio tra l'azoturo di sodio ed il nitrato di piombo; il destrosio contribuisce a stabilizzare la reazione.\nCaratteristiche esplosive.\nL'azoturo di piombo \u00e8 altamente sensibile e generalmente manipolato e conservato sott'acqua in contenitori di gomma isolati. Esplode dopo una caduta di circa 150 mm o in presenza di una scarica statica di 7 mJ. La sua velocit\u00e0 di detonazione \u00e8 di circa 5.180 m/s.\nL'azoturo di piombo ha deflagrazione immediata alla transizione di detonazione (DDT), questo significa che anche piccole quantit\u00e0 subiscono una detonazione totale (dopo essere state colpite da una fiamma o elettricit\u00e0 statica).\nL'azoturo di piombo reagisce con rame, zinco, cadmio o leghe contenenti questi metalli per formare altre azidi. Ad esempio, l'azide di rame \u00e8 ancora pi\u00f9 esplosiva e troppo sensibile per essere utilizzata commercialmente."}
{"id": "1380909", "revid": "1431409", "url": "https://it.wikipedia.org/wiki?curid=1380909", "title": "Emanuela D'Amico", "text": "In particolare ha doppiato Michelle Trachtenberg nei ruoli di Dawn Summers in \"Buffy l'ammazzavampiri\" e di Georgina Sparks in \"Gossip Girl\", Rose Mc Gowan nel ruolo di Paige Matthews in \"Streghe\", Allison Cameron (Jennifer Morrison) in \"Dr. House - Medical Division\", Jennifer Carpenter in \"Dexter\", Susan Walker nella serie \"Coupling\" e Sango negli episodi 27-167 dell'anime InuYasha."}
{"id": "1380913", "revid": "1305772", "url": "https://it.wikipedia.org/wiki?curid=1380913", "title": "Pieris", "text": ""}
{"id": "1380917", "revid": "1543377", "url": "https://it.wikipedia.org/wiki?curid=1380917", "title": "Norman Cohn", "text": "Biografia.\nNato a Londra da famiglia mista ebraico-cattolica, Norman Cohn comp\u00ec gli studi superiori alla Gresham's School e dal 1933 al 1939 fu universitario al Christ Church, uno degli istituti di Oxford, specializzandosi in lingue moderne nel 1936.\nMilitare dal 1939, serv\u00ec nell'esercito britannico durante tutto il periodo della guerra, dapprima nel Queen's Regiment, poi nel servizio segreto, in cui fu reclutato per la sua conoscenza delle moderne tecniche di linguaggio.\nNel 1941 Cohn si spos\u00f2 con Vera Broido ed ebbe un figlio, Nik.\nSubito dopo la fine della guerra fu inviato a Vienna per interrogare i prigionieri nazisti, ma nell'occasione entr\u00f2 in contatto anche con profughi sovietici sfuggiti alle persecuzioni staliniane: le somiglianze, emerse dai racconti dei rifugiati, dei metodi persecutori dei due regimi spinse Cohn a studiare il \"background\" storico dei due movimenti, apparentemente opposti ma funzionalmente simili.\nDopo il congedo, quindi, intraprese la libera docenza e insegn\u00f2 nel Regno Unito (Scozia, Inghilterra), in Irlanda, negli Stati Uniti e in Canada.\nDal 1960 al 1963 fu docente di lingua francese all'Universit\u00e0 di Durham e dal 1966 al 1980 fu all'Universit\u00e0 del Sussex, nella quale, dal 1973, prese la cattedra di Storia e divenne direttore di un gruppo di ricerca che si occupava dello studio delle precondizioni all'origine di persecuzioni e genocidi.\nTra il 1975 e il 1976, inoltre, collabor\u00f2 con il NIAS (Netherlands Institute for Advanced Study in the Humanities and Social Science - Istituto Olandese per gli Studi Superiori in Scienze Umane e Sociali) a un progetto di ricerca sociologica dal nome \"Past Futures: A History of Expectation in the Western World\" (\"Predizioni del passato. Storia delle aspettative nel mondo occidentale\").\nNel 1978 fu nominato membro dell'Accademia Britannica.\nMor\u00ec a Cambridge nel luglio 2007 a causa di gravi problemi cardiaci, secondo quanto suo figlio Nik dichiar\u00f2 alla stampa.\nAttivit\u00e0.\nL'attivit\u00e0 di ricerca storica di Cohn ha riguardato principalmente le radici di quel fanatismo persecutorio risorgente in Europa in un periodo in cui il progresso industriale e lo sviluppo della pratica democratica avevano diffuso la persuasione che la moderna civilt\u00e0 si fosse liberata delle barbarie tipiche delle societ\u00e0 primitive.\nNel suo \"The Pursuit of the Millennium\" (1957), opera tradotta in pi\u00f9 di 10 lingue, Cohn ricondusse a un passato assai remoto le origini del risveglio premillenarista che infest\u00f2 i movimenti rivoluzionari del XX secolo.\nIn tale opera furono messi in evidenza i parallelismi tra coloro che in era medievale attendevano la parusia (la seconda venuta di Cristo) e i rivoluzionari che attendevano il \u201cmomento salvifico\u201d della nuova era che sarebbe giunta una volta preso il potere, e i meccanismi fanatico-persecutori degli uni e degli altri.\nIl discorso fu ripreso in un'opera posteriore, \"Europe's Inner Demon\" (1975), nella quale Cohn mise in luce la tendenza, nei periodi di oscurantismo, confusione sociale e fondamentalismo ideologico, a individuare capri espiator\u00ee nelle categorie minoritarie, spesso considerate perturbatrici dello sviluppo armonioso e pacifico della societ\u00e0 e che, nell'Europa cristiana dell'epoca, spesso si tradusse in fenomeni di violento antisemitismo e di caccia alle streghe.\nProprio in relazione all'antisemitismo, il lavoro \"Warrant for Genocide\" (1967), sintesi di varie ricerche e lezioni e successivamente integrato nel 2000, \u00e8 considerato l'opera chiave sui \"Protocolli dei Savi di Sion\" (il \"pamphlet\" antisemita falsamente attribuito agli Ebrei al fine di avvalorare la tesi di un complotto giudaico per la conquista del mondo): in tale studio, Cohn sostenne che tale teoria del complotto fu tra i principali fattori psicologici che favorirono l'ascesa del nazismo dapprima, e l'Olocausto poi.\nPer l'importanza didattica e culturale di tale opera, essa \u00e8 reputata una delle cento pi\u00f9 influenti del XX secolo dal \"Times\" di Londra.\nNel corso della sua attivit\u00e0 didattica Cohn ha preso parte a diverse campagne di destrutturazione dei miti e delle bufale storiche, ivi inclusa la stregoneria medievale (in aperta critica con le ricerche di Margaret Murray, la quale faceva risalire la pratica sabbatica a culti pi\u00f9 remoti).\nContribu\u00ec, inoltre, alla fondazione del Centro Studi sui Genocidi presso l'Universit\u00e0 canadese della Concordia (Montr\u00e9al)."}
{"id": "1380924", "revid": "298055", "url": "https://it.wikipedia.org/wiki?curid=1380924", "title": "Lucy Mancini", "text": ""}
{"id": "1380928", "revid": "767487", "url": "https://it.wikipedia.org/wiki?curid=1380928", "title": "Home Made Kazoku", "text": "Gli sono un gruppo musicale pop rap giapponese, fondato nel 1996 dal disc jockey U-Ichi e dai rapper Micro e Kuro."}
{"id": "1380931", "revid": "122573134", "url": "https://it.wikipedia.org/wiki?curid=1380931", "title": "Gum Syrup", "text": "Il Gum syrup (o Gomme syrup) \u00e8 un ingrediente (sciroppo) non alcolico comunemente utilizzato nella preparazione di cocktail.\nCaratteristiche.\n\u00c8 costituito da una miscela di acqua, zucchero e gomma arabica come emulsionante..La percentuale (concentrazione) di zucchero \u00e8 la massima possibile (senza saturazione della soluzione) mentre la gomma previene la cristallizzazione dello zucchero. \u00c8 insapore.\nPreparazione.\nPer la preparazione \u00e8 sufficiente unire lo zucchero all'acqua e portare ad ebollizione. Aggiungere quindi la gomma arabica in polvere. Come emulsionante al posto della gomma si pu\u00f2 utilizzare del tuorlo d'uovo.\nUtilizzo.\nAlcuni cocktail contenenti il gum syrup:"}
{"id": "1380935", "revid": "228587", "url": "https://it.wikipedia.org/wiki?curid=1380935", "title": "Rocchetto", "text": ""}
{"id": "1380937", "revid": "22475", "url": "https://it.wikipedia.org/wiki?curid=1380937", "title": "Progesterex", "text": "Il Progesterex \u00e8 un farmaco fittizio citato in numerosi appelli falsi trasmessi via e-mail che affermano che sia una pillola capace di sterilizzare una persona.\nIn realt\u00e0 non esiste nessun medicinale che si chiami Progesterex o che causi gli effetti descritti sopra. Il sito web Snopes fa risalire la bufala al 1999.\nLa sterilizzazione permanente in una donna pu\u00f2 avvenire solo tramite gravi danni fisici o a causa di malformazioni all'apparato riproduttivo (principalmente ovaie, tube di Falloppio e utero) o in seguito ad un intervento chirurgico drastico (la chiusura delle tube).\nEccezion fatta per il caso descritto sopra, tutti i metodi (la pillola, la spirale intrauterina, il diaframma e via dicendo) sono tecniche con diversi gradi di sicurezza ma pur sempre reversibili."}
{"id": "1380946", "revid": "38120", "url": "https://it.wikipedia.org/wiki?curid=1380946", "title": "Drawing down the moon (rituale)", "text": "Il Drawing down the moon (letteralmente \"abbassare o tirare gi\u00f9 la luna\") o \"Drawing down the Goddess\" (\"Abbassare la Dea\") \u00e8 una pratica Teurgica e rappresenta uno dei principali rituali di molte tradizioni wiccan contemporanee.\nIl rituale.\nDurante il rituale la Somma Sacerdotessa della coven, aiutata spesso dal Sommo Sacerdote, entra in uno stato di trance e chiede alla Dea, simboleggiata dalla luna, di entrare nel suo corpo e parlare attraverso di lei.\nsi ha conoscenza che un rito simile veniva eseguito anticamente dalle streghe della Tessaglia, le quali credevano di poter controllare la Luna.\nSolitamente il rito \u00e8 eseguito dentro il cerchio, meglio all'aperto, in modo tale da permettere l'illuminazione da parte della Luna, ed \u00e8 compiuto di solito durante un esbat, cio\u00e8 nei momenti di plenilunio.\nNella forma pi\u00f9 tradizionale del rituale, un sacerdote invoca dentro la sacerdotessa la Dea, la quale risponde attraverso di lei, pronunciando in maniera pi\u00f9 o meno ispirata, quello che viene definito un \"incarico\", il quale perci\u00f2 pu\u00f2 essere del tutto spontaneo oppure preparato in precedenza (il che dipende solitamente dal grado di trance che la sacerdotessa riesce a raggiungere).\nL'Incarico della Dea \u00e8 uno dei pi\u00f9 celebri, preceduto dalla forma invocatoria del sacerdote:\nIn alcune tradizioni di neowicca, anche il praticante solitario pu\u00f2 cercare di compiere questo rito all'interno del cerchio sotto la luce della luna piena. Il solitario pu\u00f2 assumere la posizione della Dea (braccia aperte con i palmi delle mani verso l'alto e gambe leggermente divaricate, a formare una specie di \"Y\") e recitare una preghiera o un canto.\nAlcuni wiccan non restano legati ad alcuna forma prefissata del rituale, creando al momento un rituale personale ed adatto alle proprie esigenze. \nSembra che il rito moderno si sia sviluppato sin dalla Wicca gardneriana ed \u00e8 considerato un elemento centrale delle cerimonie delle coven gardneriane, cos\u00ec come di molte altre tradizioni.\nIl \"drawing down the moon\" \u00e8 in genere praticato su sole sacerdotesse, ma esso non esclude, in alcune tradizioni, l'esecuzione maschile. Inoltre, in diverse tradizioni in cui il rito \u00e8 eseguito esclusivamente su donne, agli uomini \u00e8 riservata l'invocazione di un rito analogo, il Drawing down the sun, in cui il praticante invoca il Dio.\nIl \"drawing down the moon\" \u00e8 dunque uno stato alterato di coscienza, una possessione rituale del divino. Con la possessione della Dea il praticante sente scorrere l'energia della Potenza Divina nel suo corpo, e a volte ha una visione totalmente diversa delle cose, riuscendo a comprenderne il significato nascosto.\nIl rituale nell'editoria.\n\"Drawing Down the Moon\" \u00e8 anche il titolo del \"best seller\" internazionale della celebre giornalista e gran sacerdotessa gardneriana Margot Adler, che cos\u00ec lo descrive"}
{"id": "1380953", "revid": "125720098", "url": "https://it.wikipedia.org/wiki?curid=1380953", "title": "Littoriali", "text": "I Littoriali dello \"Sport\", della \"Cultura e dell'Arte\" e del \"Lavoro\", erano manifestazioni di propaganda del regime fascista, imposte alla popolazione durante il periodo 1932-1940.\nOrganizzazione.\nI Littoriali venivano organizzati dalla Segreteria Nazionale del Partito Nazionale Fascista in concerto con la Scuola di Mistica Fascista e le sedi provinciali dei Gruppi Universitari Fascisti (GUF), che preparavano ed illustravano i temi delle manifestazioni all'inizio di ogni anno accademico.\nOgni GUF iscrive i propri studenti alle varie categorie, ognuno dei quali era scelto tramite selezioni provinciali.\nNella prima parte dell'anno venivano organizzati dibattiti e conferenze riguardanti le tematiche da affrontare, successivamente si passava alle competizioni, alle quali partecipavano anche i GUF di quelle citt\u00e0 che non avevano sedi universitarie.\nPromotori dell'iniziativa furono Alessandro Pavolini e Giuseppe Bottai, divenuti poi responsabili del Ministero della cultura popolare e di quello dell'Educazione Nazionale.\nLe competizioni.\nLittoriali dello Sport.\nSi svolsero la prima volta nel 1932, su iniziativa del segretario del PNF Achille Starace, e si sviluppavano in due fasi: in inverno (in genere tra fine febbraio e inizio marzo) avevano luogo i Littoriali della neve e del ghiaccio, dedicati agli sport invernali; in maggio si svolgevano i Littoriali estivi, che comprendevano numerose discipline sportive. Il regolamento e gli sport previsti cambiarono molte volte nel corso degli anni. Una modifica particolarmente importante fu introdotta nel 1935, quando furono aggiunti gli Agonali, che avevano luogo in primavera nelle singole sedi universitarie e fungevano da selezione per i Littoriali. \nIl numero di partecipanti ai Littoriali vari\u00f2 di anno in anno, ma in genere era compreso tra 2.000 e 4.000 atleti. I Giochi erano occasione per pompose cerimonie, alle quali assistevano il segretario del Partito Nazionale Fascista e altre autorit\u00e0.\nAi Littoriali era stilata una classifica generale, in base ai punteggi ottenuti da Guf nei singoli sport. Il Guf vincitore era proclamato \"Guf Littoriale\" per l'anno in corso e aveva diritto a portare sulla propria divisa una M d'oro (iniziale di Mussolini). Con l'eccezione della prima edizione, vinta dal Guf di Torino, il titolo and\u00f2 sempre al Guf di Milano.\nPer molti anni la partecipazione fu riservata agli studenti di sesso maschile. Le studentesse fecero un'apparizione ai Littoriali del 1933 e furono poi escluse fino al 1937, quando si tennero i primi Campionati nazionali universitari per studentesse, a posteriori considerati prima edizione dei Littoriali femminili. Dal 1938, la competizione, organizzata in una sede diversa da quella dei Littoriali maschili, ebbe luogo regolarmente.\nI Littoriali maschili si svolsero fino al 1940; quelli femminili fino al 1942.\nLittoriali della Cultura e dell'Arte.\nDopo una prima edizione pionieristica del 1933, la prima edizione ufficiale si svolse a Firenze tra il 22 ed il 29 aprile 1934, con l'obiettivo di dare la possibilit\u00e0 di mettersi a confronto ai giovani pi\u00f9 brillanti messisi in luce all'interno dei vari GUF nazionali.\nSi svolsero sette edizioni in altrettante citt\u00e0 italiane: a Firenze nel 1934, a Roma nel 1935, a Venezia nel 1936, a Napoli nel 1937, nel Palazzo dei Normanni a Palermo nel 1938, a Trieste nel 1939 e a Bologna nel 1940.\nLa selezione iniziale era denominata \"Agonali interprovinciali della cultura e dell'arte\" (successivamente \"Prelittoriali\"), costituita da convegni e concorsi aventi come materie:\nI partecipanti ai primi presentavano relazioni sulle quali si instaureranno dibattiti, mentre i partecipanti ai Concorsi presentavano opere scritte, che venivano valutate da una Commissione esaminatrice, composta dai maggiori rappresentanti della societ\u00e0 italiana.\nOgni Ateneo nominava un vincitore per i Convegni ed uno per i Concorsi, che divenivano \"Littori\" e partecipavano alle finali che si tenevano nel mese di maggio.\nLittoriali del Lavoro.\nAi Littoriali del Lavoro, oltre agli studenti universitari, partecipavano anche i giovani lavoratori di pari et\u00e0, con lo scopo di mettere in luce capacit\u00e0 ed attitudini.\nQuesti Littoriali vennero organizzati a partire dal 1936 con l'obbiettivo, riuscito, di avvicinare e cementare tra loro le differenti classi sociali giovanili: studenti e lavoratori venivano messi a contatto, dando loro la possibilit\u00e0 di cimentarsi nelle stesse prove o specialit\u00e0.\nCome i precedenti, anche in questo caso si svolgevano Prelittoriali a carattere provinciale, diretti dal GUF di riferimento e dalla locale Federazione dei Fasci di Combattimento. La manifestazione era divisa in due parti: la prima prevedeva gare teoriche riguardanti conoscenze tecniche, professionali e di elementi di storia ed istituzioni del Fascismo (in particolare sull'organizzazione del lavoro). La seconda parte consisteva invece in gare pratiche di agricoltura, commercio, industria ed un concorso per invenzioni e ritrovati pratici per l'indipendenza economica nazionale.\nPremi.\nI vincitori dei Littoriali (Littori d'Italia) ricevevano in premio un prestigioso distintivo in oro riproducente la \"M\" mussoliniana.\nPer i Littoriali di Cultura, Arte e Sport si prevedevano ingenti premi in denari ed incarichi nelle organizzazioni del Partito.\nPer i Littoriali del lavoro si prevedevano invece assunzioni in aziende con incarichi di rilievo, aumenti di salario e vari benefici.\nDocenti.\nAi Littoriali presero parte i migliori intellettuali del Regime, e i docenti universitari maggiormente schierati con il PNF. \nTra i commissari dei Littoriali si annoverano:\nPartecipanti famosi.\nAi Littoriali parteciparono i giovani pi\u00f9 intraprendenti del Pnf, spesso critici col sistema politico italiano, considerato ancora troppo borghese e non slanciato verso una mentalit\u00e0 interventista.\nMoltissimi dei partecipanti, come si pu\u00f2 vedere, rappresentarono nel dopoguerra alcune delle migliori energie della Nazione, pur collocandosi spesso in schieramenti diversissimi e facendo cos\u00ec dubitare alcuni della reale esistenza di un totalitarismo fascista, considerato che molti saranno dopo il 1945 ferventi avversari del Fascismo.\nSu queste precipitose \"inversioni\" di rotta, ci illumina Bottai\nTra i partecipanti famosi ai Littoriali si annoverano:"}
{"id": "1380964", "revid": "1305772", "url": "https://it.wikipedia.org/wiki?curid=1380964", "title": "Innocent Until Caught", "text": "Innocent Until Caught \u00e8 un videogioco d'avventura pubblicato nel 1992 dalla Psygnosis, ed ambientato in un mondo futuro.\nTrama.\nJack viene sequestrato dall'ente federale dei tributi, che prelever\u00e0 ogni avere ottenuto illecitamente dal ladro spaziale, lasciandolo completamente senza soldi.\nAtterrato sul pianeta \"Tayte\" dovr\u00e0 affrontare tre prove di abilit\u00e0 nel furto, che lo porteranno ad essere arrestato e rinchiuso in prigione."}
{"id": "1380967", "revid": "38120", "url": "https://it.wikipedia.org/wiki?curid=1380967", "title": "Sunshine (cocktail)", "text": "Il Sunshine \u00e8 un cocktail a base di rum e brandy.\nPreparazione.\nShakerare con ghiaccio e servire in una coppetta da cocktail."}
{"id": "1380972", "revid": "842", "url": "https://it.wikipedia.org/wiki?curid=1380972", "title": "UNIVAC LARC", "text": ""}
{"id": "1380973", "revid": "767487", "url": "https://it.wikipedia.org/wiki?curid=1380973", "title": "Akeboshi", "text": "Tratta generi musicali J-pop e folk. La sua fama si \u00e8 affermata grazie alla canzone \"Wind\" usata come sigla finale nell'anime Naruto per venticinque episodi.\nBiografia.\nHa iniziato a suonare il pianoforte a soli tre anni, e pi\u00f9 tardi ha incominciato ad imparare a suonare la chitarra. Ha studiato musica a Liverpool, esperienza che lo colp\u00ec profondamente. Il suo debutto si ebbe con la produzione di due canzoni: \"Matsu Takako\" ed \"A piece of life\".\nLe canzoni cantate da Akeboshi sono principalmente in lingua giapponese, ma alcune sono anche in inglese, ed in particolare una di esse lo ha lanciato definitivamente nel mondo della musica rendendolo un celebre artista: \"Wind\" (\"Vento\") che \u00e8 stata utilizzata come prima sigla finale (\"ending\") della serie animata Naruto.\nDiscografia.\nAlbum.\n\"Akeboshi\".\nL'album di debutto di Akeboshi \u00e8 stato pubblicato il 22 giugno 2005 sotto l'etichetta della casa discografica Epic Records.\n\"Meet Along the Way\".\nIl secondo album \u00e8 stato pubblicato il 7 novembre 2007 dalla casa discografica Epic Records.\n\"Disco 1\"\n\"Disco 2 \"\n\"Stoned town\".\nQuesto mini album \u00e8 stato pubblicato l'8 agosto 2002.\n\"White reply\".\nQuesto mini album \u00e8 stato pubblicato il 18 giugno 2003 ed \u00e8 stato in seguito commercializzata anche un'edizione limitata, il 13 maggio 2003, contenente la canzone \"Not real\".\n\"Faerie punks\".\n\"Faerie punks\" \u00e8 stato commercializzato dal 10 marzo 2004.\n\"Yellow moon\".\n\"Yellow moon\" \u00e8 stato pubblicato il 19 aprile 2006 e il titolo principale \u00e8 stato utilizzato per la 13\u00aa sigla finale di Naruto.\n\"Rusty lance\".\n\"Rusty lance\" \u00e8 stato pubblicato il 19 ottobre 2005.\n\"Colorful Drops\".\n\"Colorful Drops\" \u00e8 stato pubblicato il 22 agosto 2007. Il mini-album \u00e8 stata la colonna sonora del film \"White Mexico (Messico bianco)\"."}
{"id": "1380985", "revid": "4711", "url": "https://it.wikipedia.org/wiki?curid=1380985", "title": "Georgi Dobrovolski", "text": ""}
{"id": "1380987", "revid": "38120", "url": "https://it.wikipedia.org/wiki?curid=1380987", "title": "Gin ski", "text": "Il Gin ski \u00e8 un cocktail a base di gin.\nPreparazione.\nShakerare bene e servire in un coppetta da cocktail."}
{"id": "1380989", "revid": "125650302", "url": "https://it.wikipedia.org/wiki?curid=1380989", "title": "Francesco Romani", "text": "Biografia.\nHa iniziato la pratica del Karate nel 1957 in Francia, nella palestra del Maestro Henry Pl\u00e9e (per diventare poi uno dei primissimi praticanti a Firenze, sotto la guida del Maestro Wladimiro Malatesti, fondatore del Karate in Italia), del J\u016bd\u014d nel 1957 e dell'Aikid\u014d nel 1959, conseguendo la cintura nera rispettivamente nel 1960, nel 1967 e nel 1961.\n\u00c8 stato Vice Presidente dell'Unione Europea Aikido, Vice Presidente della Commissione Tecnica di Karate, Presidente del Gruppo Arbitri di Karate, Arbitro Nazionale di Karate, Presidente della Commissione Tecnica Aikido, Docente all'Accademia Nazionale di Judo, Atleta Azzurro d'Italia.\nPer quanto riguarda il karate tra i suoi Maestri, oltre a Wladimiro Malatesti, sono da nominare Tetsuji Murakami (universalmente riconosciuto come pilastro dello stile Shotokai), Hirokazu Kanazawa (leggenda del karate, allievo prediletto dello scomparso Maestro Masatoshi Nakayama, allenatosi anche con Gichin Funakoshi), ed il gi\u00e0 citato Henry Pl\u00e9e (Maestro di importanza altrettanto fondamentale per la diffusione del Karate in Francia e in Europa).\nNel 1959 ha fondato l'A.S.D. Budokan Viareggio, una delle prime societ\u00e0 di arti marziali in Italia. Ha raggiunto i gradi di cintura nera 9\u00ba dan di Karate, cintura nera 7\u00ba dan di Aikido, cintura nera 5\u00ba Dan di Judo. Nel 2009, \u00e8 stato insignito dal CONI della stella al merito sportivo."}
{"id": "1380992", "revid": "1772325", "url": "https://it.wikipedia.org/wiki?curid=1380992", "title": "Memmio Vitrasio Orfito", "text": "Biografia.\nOrfito apparteneva ad una famiglia di rango consolare dall'epoca della dinastia degli Antonini (II secolo), imparentatasi nel III-IV secolo con la \"gens Cornelia\"; fu legato alla dinastia costantiniana avendo sposato Costanza, una lontana parente dell'imperatore Costanzo II, da cui ebbe due figlie, una delle quali, Rusticiana, spos\u00f2 Quinto Aurelio Simmaco, influente scrittore e politico, anche lui esponente dell'aristocrazia senatoriale pagana come Orfito.\nInizi\u00f2 la propria carriera quando era molto giovane; fu scelto diverse volte come ambasciatore: Costanzo lo invi\u00f2 in missione presso l'usurpatore Magnenzio nel 352; a sua volta il Senato romano lo aveva inviato all'imperatore per riallacciare i rapporti dopo il sostegno dato all'usurpatore Nepoziano. Fu proconsole d'Africa (il primo nominato da Costanzo dopo che ebbe strappato la provincia a Magnenzio) e \"praefectus urbi\" di Roma due volte: la prima volta fu dall'8 dicembre 353 (succedendo a Nerazio Cereale) all'estate 355; la seconda volta fu dal 13 gennaio 357 alla primavera del 359.\nDurante i suoi mandati si ebbero diverse rivolte nella citt\u00e0 di Roma. Suo genero Simmaco racconta che una sommossa avvenne durante il suo primo mandato a causa della penuria di vino, probabilmente dovuta a degli ammanchi nella \"arca vinaria\", la cassa pubblica per il vino, di cui Orfito era responsabile: Costanzo gli chiese di ripianare il debito e lo sostitu\u00ec con Flavio Leonzio (355). Durante il suo secondo mandato ricevette l'imperatore Costanzo in visita all'Urbe, nel maggio 357, in occasione dei propri \"vicennalia\" (venti anni di regno); nell'inverno successivo cur\u00f2 l'erezione dell'obelisco voluto da Costanzo nel Circo Massimo (l'attuale Obelisco Lateranense). Restaur\u00f2 pure il Tempio di Apollo Sosiano, sempre durante la seconda prefettura.\nNel 363-364 venne accusato da un panificatore di appropriazione indebita dei fondi dell'\"annona\", la cassa per l'acquisto del grano da donare al popolo: si scopr\u00ec che non aveva rifuso il denaro che aveva sottratto all\"'arca vinaria\" e fu esiliato, ma l'intercessione di Vulcacio Rufino gli permise di tornare qualche anno dopo, ottenendo indietro anche le propriet\u00e0 confiscategli (365-366).\nAmmiano Marcellino riferisce che si comportava con una arroganza superiore alla carica che aveva. Molte corporazioni di Roma lo onorarono con l'erezione di statue.\nSecondo Andreas Alf\u00f6ldi, Orfito potrebbe essere stato il committente della prima serie di contorniati, nel tentativo di opporre una forma di propaganda pagana al dilagante cristianesimo."}
{"id": "1380994", "revid": "122920065", "url": "https://it.wikipedia.org/wiki?curid=1380994", "title": "Yamaha XT", "text": "La XT \u00e8 una moto da enduro della Yamaha con motore a quattro tempi, prodotta in varie cilindrate: 125\u00a0cm\u00b3, 200\u00a0cm\u00b3, 225\u00a0cm\u00b3, 250\u00a0cm\u00b3, 350\u00a0cm\u00b3, 400\u00a0cm\u00b3, 500\u00a0cm\u00b3, 550\u00a0cm\u00b3, 600\u00a0cm\u00b3 e 660\u00a0cm\u00b3.\nXT 125.\nQuesta moto fu prodotta nel 1982 con un motore quattro tempi ed era identica come struttura e sovrastrutture al modello XT 200 e XT 400, differenziandosi solo per il motore, con alesaggio 57\u00a0mm, corsa 48,8\u00a0mm a sei marce, con raffreddamento ad aria monoalbero e con i freni a tamburo avanti e dietro, dal peso complessivo di 98\u00a0kg.\nIl modello attuale del XT 125 \u00e8 venduto in Italia dalla Yamaha ed assemblato per suo conto dalla Malaguti; \u00e8 un modello prodotto a partire dal 2005 ed \u00e8 equipaggiato da un motore a quattro tempi a 5 marce, esattamente come in tutte le altre cilindrate, ha una potenza di 7,5\u00a0kW per una velocit\u00e0 massima di 100\u00a0km/h per la versione enduro, e 105\u2013110\u00a0km/h per la versione supermotard.\nEsiste in due versioni diverse a seconda della destinazione d'uso:\nEntrambe equipaggiate dallo stesso propulsore da 125 cm\u00b3 che le rendono in Italia conducibili con la patente di guida di categoria \"A1\", si differenziano tra di loro per l'altezza minore e il freno a disco maggiorato della prima rispetto alla seconda, oltre che per gli pneumatici privilegianti l'uso stradale anzich\u00e9 fuoristradistico presenti sulla versione \"R\". Di quest'ultima versione esiste anche un modello di cilindrata superiore, esteticamente molto simile, la \"XT 660\".\nXT 200.\nQuesta moto \u00e8 stata prodotta in un'unica serie (dal 1982 al 1984) e versione, \u00e8 una moto enduro molto spartana, semplice e leggera, la struttura \u00e8 praticamente uguale al modello XT 250 prima serie, come le sovrastrutture, ma con un serbatoio leggermente pi\u00f9 squadrato.\nXT 225.\nQuesta moto \u00e8 stata prodotta in un due serie, la prima serie (dal 1985 al 1990), la seconda serie prodotta dal 1993 al 2005, sempre uguale non mutando mai, con quella linea identica alla XT 250 terza serie o al modello XT 600 quarta serie, compreso il copridisco anteriore.\nXT 250.\nQuesta moto \u00e8 stata prodotta in tre serie, la prima serie va dal 1980 al 1985. \u00c8 estremamente semplice in tutto dalla meccanica alle sovrastrutture praticamente inesistenti, la moto \u00e8 costituita da una carenatura molto spartana, un parafango posteriore minimale, una grande sella, un grande serbatoio (ma non molto capiente), un parafango anteriore, con particolari fori nella parte posteriore al canotto di sterzo, che permettono di scaricare la terra, ma principalmente aiutano l'aria a non rimanere intrappolata e ridurre l'alleggerimento dell'anteriore.\nLa seconda serie va dal 1986 al 1990 rimane abbastanza simile, ma cambia il forcellone posteriore, che ora diventa munito di leveraggi con sospensione orizzontale, il motore rimane lo stesso, ma passa da un sistema SOHC a DOHC aumentando di potenza da 17\u00a0CV a 27\u00a0CV, il serbatoio viene ridimensionato e fatto in plastica invece che di metallo, assumendo una forma pi\u00f9 compatta (cubica), viene aggiunta la mascherina anteriore, la sella diventa pi\u00f9 lunga e pi\u00f9 scavata anteriormente, formando una fossa prima del serbatoio, per evitare di andare troppo avanti con il corpo.\nLa terza serie \u00e8 stata prodotta dal 2000 al 2005, dove la moto rimane la stessa della seconda serie, ma con un telaio e carenature leggermente ridisegnate, con questa terza serie s'introduce la versione \"X\" una supermotard, con la coda, il parafango anteriore e lo scarico a formare linee pi\u00f9 rette.\nLa quarta serie \u00e8 in produzione dal 2006, caratterizzata da un telaio nuovo con nuove livree, con uno scarico ancora pi\u00f9 rettilineo e l'aggiunta dell'impianto a disco posteriore.\nXT 350.\nQuesta moto \u00e8 stata prodotta dal 1985 al 2000 in un'unica serie e versione, non mutando mai nel corso del tempo, questa versione \u00e8 molto simile al modello XT 250 seconda serie, con gli stessi medesimi componenti e sovrastrutture.\nXT 400.\nQuesta moto \u00e8 stata prodotta dal 1982 al 1984 in un'unica serie, molto semplice esteticamente, \u00e8 la fotocopia del modello XT 500 di cui cambiano esclusivamente cilindrata e getti del carburatore, finanche corpo motore testata e marmitta sono identici.\nXT 500.\nXT500-C Anno: 1976 La prima XT500! La \"X\" stava per 4 tempi e la \"T\" per Trail. Dotata di un monocilindrico 4 tempi con distribuzione ad asse a camme in testa. Alesaggio e corsa 87 x 84\u00a0mm. Cilindrata 499\u00a0cm\u00b3. Lubrificazione a pressione d'olio con carter secco e doppia pompa tricoidale di mandata e recupero. Carburatore Mikuni VM 34 SS. Cambio a 5 marce, frizione multidisco a bagno d'olio. Potenza 32\u00a0CV. Peso 142\u00a0kg.\nXT500-D Anno: 1977 Inizia l'evoluzione della specie. Con la versione 1977 oltre alle nuove grafiche sul serbatoio e la scritta \"ENDURO 500\" sulle fiancatine, compare il paramotore in alluminio e la marmitta con passaggio alto. Le frecce sono ora montate su supporti elastici.\nXT500-E Anno: 1978 Cambiano ancora le grafiche sul serbatoio: la scritta XT500 \u00e8 dominante, mentre \"YAMAHA\" sostituisce \"ENDURO 500\" sulle fiancatine. Sulle forcelle sono montati i soffietti in gomma a protezione degli steli.\nXT500-F Anno: 1979 Oltre allo sgargiante rosso c'\u00e8 anche il nero come variante cromatica sul serbatoio. Anche il paramotore \u00e8 verniciato di nero ed il parafango anteriore presenta delle feritoie per favorire il passaggio dell'aria sul cilindro.\nXT500-G Anno: 1980 Dal 1980 sono introdotte modifiche pi\u00f9 profonde e non solo esteticamente. Il serbatoio \u00e8 ora in alluminio con una nuova veste grafica. Le fiancatine sono nere ed i cerchi sono dorati. Il parafango anteriore \u00e8 allungato. Le forcelle sono con perno disassato.\nXT500 Anno: 1981-1985 Compare nel 1981 il serbatoio con l'alluminio tirato a lucido che far\u00e0 innamorare tantissimi motociclisti.\nXT500 Anno: 1986 \u00c8 finalmente introdotto l'impianto elettrico a 12 volt. anche la scritta XT500 sul serbatoio viene leggermente modificata.\nXT500 Anniversary Anno: 1989 XT Anniversary. L'ultima XT prima della definitiva fine della produzione.\nXT 550.\nPresentata a Iwata il 20 dicembre 1981, \u00e8 stata prodotta per un periodo molto breve, dal 1982 al 1983 in un'unica serie, molto semplice esteticamente, la struttura \u00e8 praticamente uguale al modello XT 250 prima serie, come le sovrastrutture, ma con un serbatoio leggermente pi\u00f9 squadrato, esattamente come il modello XT 200 e XT 400 che ne \u00e8 la fotocopia.\nQuesto modello presenta molte modifiche, riprese da tutti i modelli successivi, tra cui spicca la innovativa testata ora con 4 valvole, cui viene associata per la prima volta una coppia di carburatori (sistema \"YDIS\", ovvero \"Yamaha Dual Intake System\"): uno primario di tipo tradizionale, e un secondo a depressione che si aziona oltre 1/3 della corsa dell'acceleratore. Ci\u00f2 crea una pi\u00f9 lineare alimentazione ai bassi regimi e un passaggio migliore agli alti regimi. Innovativa \u00e8 la sospensione posteriore, ora con monoammortizzatore di tipo De Carbon posizionato sotto il serbatoio, l'accensione elettronica con anticipo automatico a doppio captatore, e un sistema di sgancio rapido di tutta la fanaleria e strumentazione dell'avantreno per uso off-road.\nXT 600.\nQuesta moto fu prodotta in molti anni in svariate serie e in molte versioni.\nLa prima serie, che va dal 1983 al 1987, fu prodotta in due modelli, una normale (XT600 tipo 43F) ed una in versione \"africana\" denominata XT600Z \"\"T\u00e9n\u00e9r\u00e9\" (tipo 34L e 55W); nel modello normale la moto era identica esteticamente e strutturalmente al modello XT 250 seconda serie e con gli stessi tipi di meccanismi, come il tamburo da 150\u00a0mm al posteriore e il disco da 267\u00a0mm all'anteriore; invece nella versione \"T\u00e9n\u00e9r\u00e9\"\" la moto era improntata per le corse nel deserto e aveva un serbatoio da 30 litri, il tamburo posteriore diventava un 180\u00a0mm, il disco anteriore si riduceva a 260\u00a0mm, come la potenza portata a 40\u00a0CV invece che 45\u00a0CV e un tipo di raffreddamento misto aria olio.\nLa seconda serie della XT 600 denominata \"XT 600 4 valves\" (tipo 2KF/2NF) fu prodotta dal 1987 al 1989.\nCompletamente ridisegnata, introduce molte novit\u00e0: il freno a disco posteriore, serbatoio maggiorato da 11 a 13,5 litri, motore migliorato con valvole di aspirazione maggiorate di 1\u00a0mm (eredit\u00e0 della \"T\u00e9n\u00e9r\u00e9\"), nuova versione del carburatore sdoppiato Teikei da 27\u00a0mm, forcella anteriore di diametro maggiorato e provvista di valvola pneumatica per regolare la pressione interna della stessa a seconda del terreno, forcellone in acciaio invece che di alluminio come sulla precedente, ma mantiene l'avviamento esclusivamente a pedale. A partire dalla met\u00e0 del 1988 fino al 1989 viene introdotta sulle XT600 4 valves (2KF) una versione migliorata del motore riconoscibile dalla colorazione grigio metallizzato del medesimo anzich\u00e9 nera che era dotata di cuscinetti di banco del motore rinforzati e maggiorati e di 5 prigionieri sulla testata anzich\u00e9 4 come sulla versione nera. \u00c8 l'ultimo propulsore montato su una XT600 interamente prodotto in Giappone. Le colorazioni disponibili erano inizialmente (1987) bianca/rossa e nera/rossa, e dal 1988 anche blu e acquamarina.\nLa seconda serie della XT 600 Z \"T\u00e9n\u00e9r\u00e9\" (tipo 1VJ) prodotta dal 1986 al 1987, \u00e8 anch'essa completamente ridisegnata: \u00e8 equipaggiata sostanzialmente con lo stesso motore della 2KF ma ottiene l'avviamento elettrico (pur mantenendo anche quello a pedale), il radiatore olio spostato in prossimit\u00e0 della testata ma mantiene il freno posteriore a tamburo, ed un serbatoio da 23 lt con baricentro abbassato rispetto alla precedente versione. Le colorazioni disponibili erano bianca/rossa e blu/gialla.\nLa terza serie della XT 600 Z \"T\u00e9n\u00e9r\u00e9\" prodotta dal 1988 al 1991 (tipo 3AJ) viene aggiornata nell'estetica con il parafango anteriore di tipo basso (come nelle moto stradali) e la carenatura frontale tipica delle competizioni Dakar dell'epoca che, differenziandosi per la prima volta in modo netto dal modello normale, porta all'abbandono del faro singolo rettangolare per uno nuovo doppio rotondo. Vanta anche un nuovo serbatoio a 26 litri, nuova strumentazione, e viene applicato lo stesso disco freno da 210\u00a0mm della 2KF al posteriore al posto del tamburo mentre l'avviamento diventa elettrico, con la perdita totale di quello a pedale.\nLa terza serie della XT 600 va dal 1990 al 1993, in un'unica versione, mentre la \"T\u00e9n\u00e9r\u00e9\" cresce di cilindrata, diventando la XTZ 660; da questo momento rimarr\u00e0 solo la versione normale, cambiando nome, dalla \"XT 600\" diventa \"XT 600 E\" (3TB), questa moto ha la stessa linea della XT 250 terza serie e l'avviamento sar\u00e0 solo di tipo elettrico (questa \u00e8 la maggiore innovazione che regala la \"E\" nella sigla), mentre il modello quarta serie (4PT) prodotta dal 1994 al 2003, ha la linea lievemente diversa e parti meccaniche differentemente colorate dalla serie precedente, in pi\u00f9 viene tolto il paradisco anteriore.\nXTZ 660.\nProdotta dal 1991 al 1998, monta un innovativo propulsore monocilindrico a 5 valvole (caratteristica diventata poi un \"marchio di fabbrica\" Yamaha), raffreddato a liquido e con avviamento elettrico. La prima serie (3YF, 1991-1993) ha un solo faro rettangolare, mentre la seconda serie (4MY, 1994-1998) ha il doppio faro tondo, molto simile a quello del SuperT\u00e9n\u00e9r\u00e9 XTZ-750. \u00c8 dotata di una estesa carenatura con cupolino trasparente, ma risulta pi\u00f9 pesante e stradale delle precedenti T\u00e9n\u00e9r\u00e9 raffreddate ad aria. Conseguentemente ha un successo commerciale inferiore ad esse, causa anche la concorrenza subita dal modello superiore XTZ 750 SuperT\u00e9n\u00e9r\u00e9.\nXTZ 750.\nProdotta dal 1989 al 1998, nella versione da deserto (Super T\u00e9n\u00e9r\u00e9).\nContrariamente alle XT gi\u00e0 a catalogo sino ad allora, ed alla XTZ 660 T\u00e9n\u00e9r\u00e9, la Super T\u00e9n\u00e9r\u00e9 era dotata di un motore bicilindrico raffreddato a liquido, ispirato a quello della Yamaha FZ, con cilindri inclinati di 45\u00ba e distribuzione bialbero a 5 valvole per cilindro.\nLa moto nasce per l'enduro veloce, sulla scia della BMW R80 GS, della Cagiva Elefant e della Honda Africa Twin. \u00c8 munita di un serbatoio di dimensioni imponenti, il cupolino anteriore \u00e8 rotondeggiante e ospita il doppio faro rotondo, gli indicatori direzionali sono di forma squadrata, il parafango \u00e8 di tipo basso.\nLa sella \u00e8 di tipo monolivello e il passeggero pu\u00f2 usufruire delle maniglie passeggero poste dietro la sella, l'impianto di scarico (a singolo silenziatore laterale) e il motore sono protetti da una protezione inferiore, anche l'impianto frenante anteriore \u00e8 protetto, ma in questo caso da una copertura in plastica.\nXTZ 850.\nProdotta dal 1992 al 1994, nella versione da deserto (Super T\u00e9n\u00e9r\u00e9), ha come peculiarit\u00e0 il parafango anteriore di tipo alto.\nXT 660.\nQuesta moto \u00e8 in produzione dal 2004 al 2016, inizialmente era disponibile in due versioni \"\"R\" e \"X\", poi nel 2008 \u00e8 stata presentata la versione \"Z T\u00e9n\u00e9r\u00e9\", le prime due sono versioni standard, dove la \"R\" \u00e8 l'enduro, mentre la \"X\" \u00e8 la supermotard, questa nuova versione \u00e8 invece si una versione gi\u00e0 presentata in altre cilindrate, ma poco usata dalle varie case.\nLa versione \"Z T\u00e9n\u00e9r\u00e9\"\" \u00e8 simile alle vecchie XT 600 T\u00e9n\u00e9r\u00e9, ma molto diversa al tempo stesso, infatti ha un cupolino decisamente pi\u00f9 alto e i fari sovrapposti, un serbatoio pi\u00f9 allungato verso la sella, la quale \u00e8 pi\u00f9 scavata, un doppio freno a disco anteriore, una strumentazione pi\u00f9 completa, rapportatura del cambio e mappatura della centralina pi\u00f9 orientate alla fluidit\u00e0 dell'erogazione della potenza, le varie protezioni, del motore e via dicendo sono pi\u00f9 bombate. Inoltre possiede un motore raffreddato a liquido ed un telaio rinnovato dove spicca l'ottima forcella posteriore in lega d'alluminio. Le sospensioni sono regolabili sia all'anteriore che nel posteriore.\nXT 1200 Z.\nDal 2010 \u00e8 disponibile una nuova cilindrata, la 1200, disponibile nelle sola versione da deserto (Super T\u00e9n\u00e9r\u00e9), la moto risulta decisamente pi\u00f9 massiccia rispetto alla cilindrata 660, da cui comunque sia riprende lo stile del design.\nNel 2014 \u00e8 stata introdotta la nuova versione ZE. Il design \u00e8 ripreso dalle precedenti moto che parteciparono alle competizioni raid. Dietro la parte frontale \u00e8 posto un serbatoio dalla capacit\u00e0 di 23 litri, e sempre in questa sezione \u00e8 presente un nuovo cupolino regolabile senza l'impiego di chiavi o di altri attrezzi meccanici. Ai lati sono posizionate due alette paracolpi per evitare danni in caso di caduta del mezzo, mentre nella sezione posteriore sono impiantati due nuovi indicatori con tecnologia LED. Il computer di bordo \u00e8 composto da due display LCD. Il propulsore che equipaggia la moto \u00e8 un bicilindrico in linea dotato di un pistone con curvatura migliorata che ospita delle fasce con spessore ridotto. Le camme dell'albero di distribuzione hanno ricevuto un nuovo profilo, mentre la fluidodinamica \u00e8 stata migliorata ridisegnando i flussi di aspirazione e di scarico. Ci\u00f2 fa erogare al motore 112 cv e con 117 Nm di coppia. Il telaio Backcone \u00e8 formato da tubi in acciaio. Le sospensioni possono essere regolate nelle tre configurazioni Soft, Standard e Hard."}
{"id": "1380995", "revid": "124627762", "url": "https://it.wikipedia.org/wiki?curid=1380995", "title": "John McClane", "text": "John McClane (New York, 23 maggio 1955) \u00e8 un personaggio immaginario, protagonista della serie di film \"Die Hard\", interpretato da Bruce Willis. Nel primo film della saga McClane interpreta un semplice agente di Polizia, nel secondo e nel terzo \u00e8 tenente e nel quarto episodio il personaggio \u00e8 divenuto detective.\nIl personaggio di McClane originariamente \u00e8 stato ispirato da quello del detective Joe Leland del romanzo \"Nulla \u00e8 eterno, Joe\" di Roderick Thorp, da cui \u00e8 stata attinta la trama di \"Trappola di cristallo\", ma con il proseguimento della serie ha sviluppato caratteristiche proprie.\nUn'altra delle fonti di ispirazione nella creazione del personaggio \u00e8 stata sicuramente la figura del cow boy dei western di John Ford, da cui ha anche origine una delle \"running gag\" della serie, ovvero il continuo riferirsi a McClane come cow boy o John Wayne da parte dei suoi nemici. Nei combattimenti McClane utilizza essenzialmente la sua pistola d'ordinanza Beretta 92, ma in caso di necessit\u00e0 non esita a servirsi delle armi dei nemici uccisi (solitamente un MP5). Nel quarto capitolo della saga la rimpiazza con la pi\u00f9 moderna Beretta PX4 Storm, mentre nell'ultimo capitolo utilizza solo un MP5.\nCaratteristiche del personaggio.\nCaratteristica del personaggio di McClane \u00e8 quella di essere un agente comune e non un eroe o un incaricato speciale: a differenza di altri personaggi immaginari come James Bond, egli agisce spesso d'istinto, senza avere un piano sofisticato sul quale basarsi, e finisce col pentirsi delle azioni folli da lui compiute. Sono frequenti nella serie \"Die Hard\" scene, alle volte comiche, che vedono McClane urlare frasi come \"Che idea del cazzo!\" quando ormai \u00e8 lanciato a tutta velocit\u00e0 in auto o ha gi\u00e0 innescato un meccanismo che non pu\u00f2 pi\u00f9 essere interrotto.\nMcClane nelle sue avventure indossa vestiti da civile e non da agente di Polizia. Egli inoltre arriva alla fine delle sue avventure con i vestiti sporchi e macchiati di sangue, sia suo che non, e con evidenti ferite sul suo corpo; per continuare il paragone, si crea un'immagine del personaggio che \u00e8 completamente l'opposto di quella alla 007 in smoking e quasi sempre composto.\nAltra caratteristica del personaggio \u00e8 il suo carattere particolarmente irriverente e volgare: egli infatti non ha rispetto per i suoi superiori e fa sempre a modo suo; inoltre enfatizza spesso i concetti che vuole esprimere con l'ausilio di un linguaggio scurrile e offensivo. Questo linguaggio viene usato indifferentemente sia verso i propri alleati (spesso centralinisti della Polizia che non capiscono la gravit\u00e0 della situazione in cui egli si trova) sia verso i nemici (ad esempio quando viene stabilito un contatto telefonico egli assicura loro che andr\u00e0 l\u00ec di persona per \"pigliarli a calci nel culo\").\nAbilit\u00e0.\nNonostante sia solo un semplice poliziotto McClane vanta di uno stile di combattimento di strada che, seppur rozzo e privo di alcuna tecnica, \u00e8 molto efficace e, unito alla sua buona stella e ad un pizzico di improvvisazione, gli permette di affrontare avversari molto pi\u00f9 pericolosi ed addestrati come mercenari, assassini, artisti marziali e membri delle forze speciali. \u00c8 anche molto abile con qualsiasi arma da fuoco ed \u00e8 dotato di un'intelligenza molto spiccata che gli permette di valutare la situazione ed uscire fuori dai guai."}
{"id": "1380997", "revid": "104458", "url": "https://it.wikipedia.org/wiki?curid=1380997", "title": "Georgij Dobrovol'skij", "text": ""}
{"id": "1381006", "revid": "767487", "url": "https://it.wikipedia.org/wiki?curid=1381006", "title": "On Top of Our Game", "text": "On Top of Our Game \u00e8 il secondo album dei Dem Franchize Boyz, pubblicato il 7 febbraio 2006 negli USA.\nIl disco.\nL'album ha debuttato alla posizione n.5 della Billboard 200, vendendo 87000 copie nella prima settimana.\nInclude i singoli \"Oh I Think They Like Me\", \"Lean Wit It, Rock Wit It\" e \"Ridin' Rims\". I featuring pi\u00f9 importanti sono quelli di Bun B, Trey Songz, Three 6 Mafia, DJ Unk, Jim Jones e Jermaine Dupri (che tra l'altro \u00e8 uno degli stessi produttori del disco).\n\"On Top Of Our Game\" \u00e8 uscito anche in un'edizione speciale accompagnata da un DVD, contenente i video dei singoli, i live e le interviste ai membri del gruppo."}
{"id": "1381009", "revid": "237256", "url": "https://it.wikipedia.org/wiki?curid=1381009", "title": "Vladimir Komarov", "text": ""}
{"id": "1381012", "revid": "1543377", "url": "https://it.wikipedia.org/wiki?curid=1381012", "title": "Eric Griffin", "text": "Biografia.\nGriffin \u00e8 un chitarrista e bassista punk rock, prevalentemente noto per la sua militanza nelle band horror punk Murderdolls e Wednesday 13 e nella band street metal Faster Pussycat.\nInizia a suonare a dodici anni influenzato da bands quali Kiss e M\u00f6tley Cr\u00fce e nel 1999 entra a far parte dei Synical insieme al suo amico Ben Graves.\nNel 2002 entra stabilmente nei Murderdolls come bassista e, bench\u00e9 la band avesse appena finito di registrare il suo primo album \"Beyond the Valley of the Murderdolls\" senza la presenza di Griffin, egli compare nell'artwork del disco.\nNel 2004, dopo diversi tour, Joey Jordison membro fondatore dei Murderdolls torna a dedicarsi agli Slipknot, causando un periodo di pausa della band.\nNel frattempo Eric Griffin si dedica ad altri progetti musicali, suonando con: Genitorturers, Faster Pussycat e Wednesday 13.\nNel 2011 in un'intervista con Rock N Roll Experience Magazine Griffin dichiara di non essere stato invitato alla re-union dei Murderdolls per una decisione presa da Joey Jordison e Wednesday 13."}
{"id": "1381013", "revid": "475276", "url": "https://it.wikipedia.org/wiki?curid=1381013", "title": "Materialismo culturale", "text": "La definizione di materialismo culturale \u00e8 utilizzata per definire due differenti scuole di pensiero:\nTuttavia, queste due accezioni sono strettamente correlate, in quanto entrambe prendono le mosse dal materialismo di Karl Marx.\nScienze Etnoantropologiche.\nIl materialismo culturale in antropologia \u00e8 spesso considerato il pensiero secondo cui determinate pratiche sociali sono il risultato dei \"bisogni biologici\" degli individui. \nMarvin Harris, principale esponente di tale modello teorico, individua quattro livelli universali dei sistemi socioculturali (Harris 1979:54):\nL'essenza dell'approccio materialistico \u00e8 l'idea che le condizioni infrastrutturali siano in ogni caso determinanti nell'evoluzione della cultura. Struttura e sovrastrutture non sono per\u00f2 considerate insignificanti epifenomeni riflessi dell'infrastruttura, ma meccanismi regolatori del sistema."}
{"id": "1381015", "revid": "19580", "url": "https://it.wikipedia.org/wiki?curid=1381015", "title": "Commedia dell'Arte", "text": ""}
{"id": "1381017", "revid": "110157", "url": "https://it.wikipedia.org/wiki?curid=1381017", "title": "An\u00e1polis", "text": "An\u00e1polis \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di An\u00e1polis.\nStoria.\nNata agli inizi del XIX secolo col nome di \"Santana de Goi\u00e1s\" si \u00e8 poi sviluppata fino a diventare, oggi, la capitale economica dello Stato del Goi\u00e1s.\nSociet\u00e0.\nReligione.\nLa maggioranza della popolazione \u00e8 di religione cattolica e la citt\u00e0 \u00e8 sede di diocesi, eretta l'11 ottobre 1966.\nEconomia.\nCapitale economica dello Stato del Goi\u00e1s, An\u00e1polis si trova al centro di una pianura molto fertile \u00e8 un importante centro agricolo e un polo per l'industria farmaceutica."}
{"id": "1381018", "revid": "287204", "url": "https://it.wikipedia.org/wiki?curid=1381018", "title": "Anapolis", "text": ""}
{"id": "1381019", "revid": "72396", "url": "https://it.wikipedia.org/wiki?curid=1381019", "title": "Gianfranco Salis", "text": "Biografia.\nNato a Roma nel 1949 da una famiglia di origine sarda, nel 1968 Gianfranco Salis lascia la passione per la musica per dedicarsi alla fotografia.\nPrima assistente di laboratorio, poi fotografo di scena a Cinecitt\u00e0, collabora con Tazio Secchiaroli sui set di \"Amarcord\" e \"I clown\" di Federico Fellini ed \"Il viaggio\" di Vittorio De Sica.\nTra un set e l'altro avvia i propri ritratti a personaggi del mondo dello spettacolo (Claudia Cardinale e Laura Antonelli addirittura ), seguiti poi da quelli alla nobilt\u00e0 romana.\nProfessionalmente ha lavorato per produttori, registi e attori documentando le fasi di lavorazione dei film, e fu particolare la sua consuetudine con il regista Tinto Brass.\nVerso la met\u00e0 degli anni '80 viene incaricato da Giorgio Armani di fotografare Laura Morante, testimonial del suo primo profumo femminile. In seguito \u00e8 stato attratto artisticamente da Moana Pozzi e Ilona Staller, di cui ha eseguito ritratti. Nel 1988 vince, con il ritratto di Marisa Berenson, \"The professional photographer's showcase\" all'Epcot Center di Orlando USA."}
{"id": "1381021", "revid": "104458", "url": "https://it.wikipedia.org/wiki?curid=1381021", "title": "Viktor Pazajev", "text": ""}
{"id": "1381023", "revid": "729019", "url": "https://it.wikipedia.org/wiki?curid=1381023", "title": "Trobriand", "text": "Le Isole Trobriand, oggi ufficialmente note come Isole Kiriwina, sono un arcipelago di atolli corallini con una superficie complessiva di circa 440\u00a0km\u00b2 ubicato al largo della costa orientale della Nuova Guinea. L'arcipelago fa amministrativamente parte della Provincia della Baia Milne della Papua Nuova Guinea.\nLa maggior parte dei circa 12.000 abitanti vivono su Kiriwina, l'isola principale, sulla quale si trova anche Losuia, la sede delle strutture governative.\nStoria.\nIl primo gruppo di visitatori europei a raggiungere le Trobriand fu l'equipaggio della nave francese \"Speranza\" nel 1793; l'esploratore Antoine Bruni d'Entrecasteaux diede loro il nome del suo primo ufficiale Denis de Trobriand. Agli inizi del XX secolo, quando il colonialismo britannico estese la propria influenza sull'area, venne fondato l'insediamento di Losuia, che divenne un importante centro per le forze di polizia, i missionari ed i mercanti.\nAgli inizi della Prima guerra mondiale, l'antropologo Bronis\u0142aw Malinowski si rec\u00f2 nell'arcipelago per studiare in maniera approfondita una cultura non occidentale. Le sue descrizioni del sistema di scambio del \"kula\", dei metodi di coltivazione, delle pratiche magiche e sessuali della popolazione, spinsero molti ricercatori, tra cui lo psicologo Wilhelm Reich, a recarsi nelle isole per studiarne il sistema sociale ed altri aspetti della cultura locale.\nDurante la Seconda guerra mondiale, l'arcipelago divenne una base d'appoggio per una delle pi\u00f9 importanti operazioni alleate nel Pacifico, la cosiddetta \"Operazione Cartwheel\", culminata con l'attacco alla base giapponese di Rabaul."}
{"id": "1381025", "revid": "104458", "url": "https://it.wikipedia.org/wiki?curid=1381025", "title": "Viktor Pacaev", "text": ""}
{"id": "1381026", "revid": "767487", "url": "https://it.wikipedia.org/wiki?curid=1381026", "title": "Vladislav Volkov", "text": ""}
{"id": "1381027", "revid": "3082", "url": "https://it.wikipedia.org/wiki?curid=1381027", "title": "Vitrasio Orfito", "text": ""}
{"id": "1381042", "revid": "226458", "url": "https://it.wikipedia.org/wiki?curid=1381042", "title": "Membri delle commissioni del BIE", "text": "Presentiamo in questa pagina i membri delle commissioni del BIE , \"Bureau International des Expositions\" (BIE) con sede a Parigi, .\nLista dei direttori e dei segretari generali del BIE.\nSono stati nominati direttori del BIE:\nSono stati nominati segretari generali del BIE:"}
{"id": "1381044", "revid": "104458", "url": "https://it.wikipedia.org/wiki?curid=1381044", "title": "Lee Kwan Yew", "text": ""}
{"id": "1381047", "revid": "729019", "url": "https://it.wikipedia.org/wiki?curid=1381047", "title": "Warner Chappell Music Italiana", "text": "Warner Chappell \u00e8 un'azienda operante nel settore editoriale musicale che fa parte, insieme a Warner Music Italia (che si occupa dell'aspetto discografico), del Warner Music Group (WMG), una delle principali etichette discografiche del mercato musicale internazionale.\nLa storia del gruppo inizia nel 1986 quando una delle maggiori compagnie americane, la Warner Bros., acquista Intersong Chappell. Nel 1987, un anno dopo, nasce la Warner Chappell Music Italiana."}
{"id": "1381051", "revid": "92723", "url": "https://it.wikipedia.org/wiki?curid=1381051", "title": "Cipriano Biyehima Kihangire", "text": "Biografia.\nNato a Hoima il 19 marzo 1918, fu ordinato sacerdote il 17 febbraio 1951.\nIl 12 novembre 1962 fu eletto vescovo titolare di Maura ed ausiliare di Gulu.\nIl 20 gennaio 1964 ricevette anche l'ufficio di vicario castrense per l'Uganda, ovvero vescovo della struttura religiosa delle Forze Armate Ugandesi.\nIl 9 agosto 1965 fu eletto primo vescovo di Hoima, sua citt\u00e0 natale.\nTrasferito alla sede vescovile di Gulu il 19 dicembre 1968, si ritir\u00f2 nel 1988. Mor\u00ec due anni dopo, il 1\u00ba novembre 1990.\nIn vita accolse nella sua terra don Vittorio Pastori e con lui collabor\u00f2 per molti anni negli aiuti alle popolazioni affamate e bisognose della regione del Karamoja.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1381053", "revid": "22475", "url": "https://it.wikipedia.org/wiki?curid=1381053", "title": "Mangianastri", "text": ""}
{"id": "1381056", "revid": "287204", "url": "https://it.wikipedia.org/wiki?curid=1381056", "title": "Aerom\u00e9xico", "text": "Aerov\u00edas de M\u00e9xico, S.A. de C.V., stilizzata come AeroM\u00e8xico, \u00e8 la compagnia aerea di bandiera del Messico con sede a Citt\u00e0 del Messico. Il suo hub principale \u00e8 l'Aeroporto Internazionale di Citt\u00e0 del Messico, con hub secondari a Guadalajara, Hermosillo e Monterrey.\nStoria.\nAerom\u00e9xico gestisce una flotta di Boeing 737, sulle rotte a breve e medio raggio, e Boeing 787 nelle versioni 8 e 9 per destinazioni di lungo raggio. Ha diversi ordini per il Boeing 737 Max. La controllata AeroM\u00e9xico Connect gestisce una flotta di Embraer E170 e Embraer E190.\nL'AeroM\u00e9xico Group comprende la mainline AeroM\u00e9xico e la controllata regionale AeroM\u00e9xico Connect, che insieme detengono il 41,7% del mercato messicano, diventando il pi\u00f9 grande gruppo di compagnia aerea nazionale del Messico, e il 79,8% della quota di mercato internazionale dal Messico, ancora una volta al primo posto seguito da Volaris.\nAeroM\u00e9xico e AeroM\u00e9xico Connect insieme gestiscono un totale di 553 voli giornalieri per 78 destinazioni in America, Europa e Asia orientale, con una flotta di 116 aerei.\nIl logo mostra la testa di un guerriero azteco aquila (cu\u0101uhtli).\n2010-presente.\nAlleanza AeroM\u00e9xico/Delta.\nNel 2011, Delta Air Lines e Aerom\u00e9xico hanno firmato un'alleanza commerciale rafforzata, basandosi su un accordo originale del 1994. L'accordo del 2011 prevedeva la condivisione del codice operativo su tutti i voli Messico-Stati Uniti dei vettori; inoltre, la compagnia americana, ha investito 65 milioni di dollari nelle azioni di Aerom\u00e9xico guadagnandosi un posto nel consiglio di amministrazione del vettore messicano.\nAccordi commerciali.\nA ottobre 2019 AeroM\u00e9xico ha accordi di codeshare con le seguenti compagnie:\nFlotta.\nA ottobre 2019 la flotta AeroM\u00e9xico risulta composta dai seguenti aerei:\nFlotta storica.\nNel corso degli anni AeroM\u00e9xico ha operato con i seguenti modelli di aeromobili:"}
{"id": "1381057", "revid": "287204", "url": "https://it.wikipedia.org/wiki?curid=1381057", "title": "Costantino Dragas", "text": ""}
{"id": "1381059", "revid": "767487", "url": "https://it.wikipedia.org/wiki?curid=1381059", "title": "Phyllodocida", "text": "I Phyllodocida sono un sottordine dei Polychaeta."}
{"id": "1381064", "revid": "96582", "url": "https://it.wikipedia.org/wiki?curid=1381064", "title": "Societ\u00e0 Sportiva Lazio 1968-1969", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1968-1969.\nStagione.\nNella stagione 1968-1969, la Lazio disputa il campionato di Serie B, a cui partecipano venti squadre. Lo vince con 50 punti e ritorna in Serie A, insieme al Brescia, secondo con 48 punti, ed al Bari, terzo con 47 punti. Retrocedono in Serie C la Spal, il Lecco ed il Padova.\nLa squadra biancoazzurra, affidata alla coppia Juan Carlos Lorenzo e Roberto Lovati, parte con i favori del pronostico e li rispetta, chiudendo il campionato al primo posto con il miglior attacco, con 55 reti all'attivo. Terza al termine del girone di andata, riesce nel girone discendente a sorpassare il Brescia, che aveva chiuso la prima fase in testa, con 25 punti. Il miglior realizzatore stagionale dei laziali \u00e8 Ghio, autore di undici reti, di cui dieci in campionato ed una in Coppa Italia, ma in questa Lazio segnano quasi tutti i giocatori in rosa, dal momento che in dodici realizzano almeno una rete. In Coppa Italia, la Lazio disputa il sesto girone, vinto dalla Roma.\nOrganigramma societario.\nArea direttiva\nArea tecnica"}
{"id": "1381069", "revid": "729019", "url": "https://it.wikipedia.org/wiki?curid=1381069", "title": "Fumus commissi delicti", "text": "La locuzione latina fumus commissi delicti (in italiano \"probabilit\u00e0 di effettiva consumazione del reato\") \u00e8 una frase utilizzata nel gergo legale.\nNel processo penale \u00e8 necessario valutare le prove; in alcuni casi per\u00f2 non vi sono prove piene, ma semplici indizi. La probabilit\u00e0 che sia stato commesso un illecito varia, e di molto, a seconda che ci sia solo un indizio o molti, e se questi ultimi siano \"gravi, precisi e concordanti\", in tutto o in parte, cos\u00ec come espressamente previsto dall'art. 192, II comma, del Codice di Procedura Penale.\nLa presenza di pi\u00f9 indizi, gravi, precisi e concordanti, costituisce quindi una buona probabilit\u00e0 dell'effettiva consumazione del reato (in latino, appunto, \"fumus commissi delicti\").\nAl fine dunque di poter validamente sostenere un'accusa nei confronti di chicchessia, in giudizio occorre un'attenta e rigorosa valutazione delle prove o degli indizi acquisiti per evitare ogni forma di dubbio che comprometta la parit\u00e0 dei cittadini davanti alla legge."}
{"id": "1381071", "revid": "63727", "url": "https://it.wikipedia.org/wiki?curid=1381071", "title": "BMW 329", "text": "La 329 \u00e8 un'autovettura di fascia alta prodotta dal 1936 al 1937 dalla casa automobilistica tedesca BMW.\nStoria e profilo.\nL'introduzione, nel febbraio 1936, della BMW 326, dotata di una linea molto moderna ed aerodinamica, fece invecchiare di colpo la gamma BMW gi\u00e0 presente in listino. In particolare, la BMW 319, che aveva ambizioni da vettura di fascia alta o medio-alta, sent\u00ec ad un tratto il peso degli anni, anche a causa di un progetto non pi\u00f9 freschissimo visto che il telaio risaliva gi\u00e0 al 1932, mentre la carrozzeria era pressappoco la stessa delle BMW 303. In realt\u00e0 tra quest'ultima e la \"319\" non passarono molti anni, ma l'arrivo della moda delle linee aerodinamiche assest\u00f2 un colpo tremendo al design pressoch\u00e9 squadrato delle vetture europee ancora rimaste a seguire i vecchi canoni stilistici. Era quindi ora di proporre qualcosa di pi\u00f9 in linea con i tempi, anche per colmare il gap di prezzo venutosi a creare fra la \"319\" e la \"326\". Per questo motivo, la casa bavarese ebbe l'idea di realizzare un modello intermedio: innestare la moderna carrozzeria della \"326\" sul gi\u00e0 collaudato telaio della \"319\", ovviamente con le dovute modifiche dovute al fatto che il telaio della 319 aveva un passo decisamente pi\u00f9 corto di quello della \"326\" stessa, ben 47 cm in meno.\nCaratteristiche.\nLa meccanica della \"329\" riprese le stesse identiche soluzioni previste per le \"319\". Fu riproposto quindi lo stesso motore a 6 cilindri in linea da 1911 cm\u00b3 con distribuzione a valvole in testa e con potenza massima di 45 CV a 3750 giri/min. \nAnche la trasmissione era la stessa, con frizione monodisco a secco e cambio a 4 marce. Identico a quello della \"319\" era pure il telaio, con freni a tamburo sulle quattro ruote, avantreno a ruote indipendenti e retrotreno ad assale rigido. \nLa \"329\" fu proposta unicamente in versione cabriolet, nelle due configurazioni a 4 o a 2 posti e fu commercializzata in poco meno di un anno. Nell'estate del 1937 fu infatti tolta di produzione per lasciare il posto alla BMW 320, che and\u00f2 a prendere il posto sia della \"319\" che della \"329\". Le ultime consegne della \"329\" si ebbero alla fine del 1937.\nFu prodotta in 1.179 esemplari.\nTabella dati tecnici.\n "}
{"id": "1381074", "revid": "124916760", "url": "https://it.wikipedia.org/wiki?curid=1381074", "title": "Damascio", "text": "Biografia.\nVissuto tra la seconda met\u00e0 del V secolo e la prima met\u00e0 del VI secolo, le notizie sulla sua vita provengono da una sua opera (\"Vita di Isidoro\", biografia del suo predecessore nel ruolo di scolarca dell'Accademia di Atene) e dalle \"Storie\" di Agazia. \nNacque a Damasco e si trasfer\u00ec da giovane ad Alessandria d'Egitto, dove studi\u00f2 ed insegn\u00f2 prima retorica e poi filosofia. Ad Alessandria fu allievo di Ermia di Alessandria, dei suoi figli Ammonio ed Eliodoro e, appunto, di Isidoro di Alessandria.\nEmigrato ad Atene, dove fu allievo di Marino di Neapoli, Damascio fu posto a capo dell'Accademia di Atene intorno al 520. \nDi fatto, fu l'ultimo scolarca dell'Accademia di Atene ed \u00e8 spesso considerato anche l'ultimo dei filosofi neoplatonici: infatti, quando Giustiniano, nel 529, chiuse l'Accademia, Damascio, con altri sei filosofi, accett\u00f2 l'invito a recarsi alla corte sasanide. \nNel 532 gli fu permesso di tornare e si crede che si sia recato ad Alessandria, anche se non si conosce con precisione l'anno della morte.\nPensiero.\nDamascio si propone di liberare il pensiero platonico dalle incrostazioni mistico-religiose che aveva assunto negli ultimi tempi. Le pratiche magiche e teurgiche avevano oscurato l'aspetto dialettico razionale del platonismo che Damascio vuole riportare all'originale purezza con il \"Trattato sui Primi Principi\" e nello stesso tempo riportare alla luce l'aspetto metadialettico ed irrazionale della filosofia greca attingendo alla tradizione sapienziale orientale. Tutto questo allo scopo di offrire un'alternativa al nuovo messaggio cristiano. Platone viene quindi inserito in una linea d'interpretazione che va da Orfeo a Pitagora e a Platone stesso fondatore di una nuova teologia greca nata dai riti misterici e approdata al logos che l'ha conservata al suo interno. A questo scopo sia Proclo sia Damascio fanno riferimento non solo a Platone, ierofante delle verit\u00e0 filosofiche ma anche ad Aristotele come il creatore degli strumenti logici adatti a penetrare ancora pi\u00f9 sottilmente il pensiero del suo maestro. Ma in questo modo Aristotele viene completamente reinterpretato alla luce delle religioni orientali. Termini puramente aristotelici come ad esempio quelli di atto e potenza, sostanza ed accidente, sono ora riletti in un ambiente mentale completamente cambiato dove la dimensione aristotelica del finito \u00e8 mutata in quella dell'illimitato. \nAllontanandosi dal pensiero del suo maestro Proclo, che ai suoi tempi dominava la scuola neoplatonica, Damascio riprende e sviluppa la precedente posizione di Giamblico. Egli pone anteriormente all'Uno un altro principio totalmente ineffabile e trascendente, del quale non pu\u00f2 dirsi neppure se sia conoscibile o meno. L'ascesa intellettuale, prospettata dal filosofo, si conclude infatti nell'assoluto silenzio dell'ineffabile abisso della divinit\u00e0; alcuni studiosi hanno ravvisato, in questa dottrina, delle affinit\u00e0 con il pensiero indiano.\nOpere.\nDi Damascio sono a noi pervenute, per tradizione diretta, innanzitutto le \u1f08\u03c0\u03bf\u03c1\u03af\u03b1\u03b9 \u03ba\u03b1\u1f76 \u03bb\u03cd\u03c3\u03b5\u03b9\u03c2 \u03c0\u03b5\u03c1\u1f76 \u03c4\u1ff6\u03bd \u03c0\u03c1\u03ce\u03c4\u03c9\u03bd \u1f00\u03c1\u03c7\u1ff6\u03bd (\"Aporie e soluzioni sui primi princip\u00ee\"), opera principale, conservata nei manoscritti greci appartenuti al cardinal Bessarione).\nIn essa, Damascio esamina la natura e gli attributi di Dio e dell'anima umana. Quest'analisi \u00e8 piuttosto divergente dal resto del neoplatonismo, poich\u00e9 mette in evidenza numerose aporie e si risolve in un accentuato misticismo dominato dall'apofatismo; l'opera, inoltre, non presenta alcuna polemica contro il Cristianesimo, alle cui dottrine, infatti, Damascio non allude mai.\nIn questo trattato, Damascio indaga sul primo principio di tutte le cose, che ritiene essere una profondit\u00e0 insondabile ed inesprimibile, un Tutto-in-Uno. Il risultato principale \u00e8 che Dio \u00e8 infinito, e come tale, incomprensibile; che i suoi attributi di bont\u00e0, conoscenza e potenza sono accreditati a lui solo dall'inferenza dai loro effetti; che quest'inferenza \u00e8 logicamente valida e sufficiente. Damascio insiste completamente sull'unit\u00e0 e l'indivisibilit\u00e0 di Dio, in contrasto con Porfirio, che aveva ammesso non solo una Triade, ma anche una Enneade (nove volte tanto la persona).\nQuest'opera \u00e8, inoltre, di grande importanza per la storia della filosofia, a causa del grande numero di citazioni da filosofi precedenti, e, assieme agli scritti di Proclo, risulta fra le pi\u00f9 ricche fonti contenenti frammenti degli Oracoli caldaici.\nCome i suoi predecessori, Damascio si occup\u00f2 anche di alcuni importanti lavori esegetici, quali il \"Commentario sul \"Parmenide\" di Platone\", il \"Commentario sul \"Fedone\" di Platone\" (erroneamente attribuito a Olimpiodoro) e il \"Commentario sul \"Filebo\" di Platone\" (erroneamente attribuito anch'esso a Olimpiodoro).\nAl maestro, Damascio aveva dedicato una \"Vita di Isidoro\", come detto pervenuta frammentariamente, citata da scrittori successivi per le preziose notizie sull'ambiente alessandrino del tardo V secolo.\nSono, invece, perdute opere come il \"Commentario sulla \"Repubblica\" di Platone\", il \"Commentario sul \"Timeo\" di Platone\", il \"Commentario sul \"I Alcibiade\" di Platone\", il \"Commentario sulle \"Leggi\" di Platone\".\nDamascio si dedic\u00f2 anche ad Aristotele, con un \"Commentario sul \"Cielo\" di Aristotele\" e gli scritti (citati da Simplicio) sul tempo, lo spazio e i numeri, che dovrebbero far parte di altri commentar\u00ee aristotelici.\nAl suo interesse mistico risale il perduto \"Commentario sugli \"Oracoli caldaici\"\", cos\u00ec come, forse, i \"Logoi Paradoxoi\" in 4 libri, raccolta paradossografica di cui \u00e8 pervenuto un brevissimo riassunto di Fozio.\nPresunta autorialit\u00e0 di Damascio del \"Corpus Dionysiacum\".\nA partire dal 2006, il filologo bizantinista Carlo Maria Mazzucchi, dell'Universit\u00e0 Cattolica del Sacro Cuore di Milano, ha sostenuto con vigore che Damascio sia stato l'autore del \"Corpus Dionysiacum\" (o \"Areopagiticum\"), ossia quell'insieme di scritti teologici cui per secoli l'attribuzione a Dionigi l'Areopagita ha garantito il successo ma che sono oggi concordemente attribuiti a un autore dell'inizio del VI secolo convenzionalmente denominato pseudo-Dionigi l'Aeropagita. La proposta \u00e8 stata oggetto di discussione nel mondo accademico, con studiosi che si sono schierati a favore o contro di essa, oppure hanno mantenuto una posizione neutrale."}
{"id": "1381079", "revid": "10431", "url": "https://it.wikipedia.org/wiki?curid=1381079", "title": "Kurgan scita", "text": "Il kurgan \u00e8 il tumulo funerario usato dagli Sciti per inumare i feretri della propria aristocrazia. Non solo monumento funebre ma, al tempo stesso, espressione del potere e della ricchezza raggiunti, simbolo distintivo in una societ\u00e0 guerriera fortemente stratificata.\nSimbologia del kurgan scita.\nGli Sciti costituivano una societ\u00e0 semistanziale prevalentemente guerriera, una federazione tribale in movimento che riuniva gruppi antropici con ruoli specializzati che ne definivano lo \"status\" sociale. In cima alla piramide socio-gerarchica stavano gli Sciti Reali, con i sovrani e le aristocrazie principesche; in posizione sottostante si trovavano, via via, gli affiliati dei sovrani e le aristocrazie guerriere delle steppe, queste ultime variamente graduate, le classi mercantili e, per finire, gli Sciti comuni, che non hanno lasciato evidenze storiche materiali. Alla stratificazione apicale corrispondeva una altrettanto stratificata tipologia dei kurgan, diversi per grandezza e per qualit\u00e0 dei corredi funebri, in funzione dell'importanza del personaggio sepolto. I kurgan rappresentavano quindi \u00abla materializzazione del potere del re e del principe. [...] Grazie all'archeologia, \u00e8 oggi possibile leggere nella loro morte il sociale, il politico ed talvolta il religioso, quei simboli [...] che hanno il valore glorificante di diffusione e propagazione proiettate nel futuro delle gesta manageriali, belliche, rituali\u00bb.\nI kurgan dei sovrani sciti raggiungevano un volume di centodiciassettemila metri cubi, un'imponenza impressionante, con corredi quasi esclusivamente aurei e argentei; quelli dei loro familiari quarantamila metri cubi, con presenza limitata di manufatti aurei, ma maggiore di argentei e bronzei. In quelli delle aristocrazie minori prevaleva invece il bronzo seppure con la presenza dell'argento; in questa tipologia il volume del tumulo non superava gli ottomila metri cubi. Gli sciti reali, l'aristocrazia dominante, costituivano l'elemento unificante della variegata societ\u00e0 scita. \u00abFurono costoro a conferire all'insieme scita la fisionomia di gruppo strutturato e coerente per la durata, pressappoco, di cinque secoli\u00bb. Erodoto, il massimo testimone antico dell'epopea scita, colloca gli sciti reali oltre il Gerro e fino al Tanais (il Don).\nKurgan e rito funebre.\nGli Sciti in generale e gli Sciti reali in particolare non lasciarono ai posteri edifici monumentali attraverso cui testimoniare la propria civilt\u00e0 e la propria cultura ma una serie numerosissima di tumuli funerari, i kurgan, le piramidi delle steppe, con cui i sovrani perpetuavano l'idea di un potere assoluto, incondizionato e sacrale che il rito funebre rappresentava materialmente.\nIl kurgan reale costituiva l'atto finale di un rito complesso, fastoso e sanguinario celebrato per non lasciare dubbi sul potere del defunto e, in definitiva, della sua stirpe, di cui era una dichiarazione politica.&lt;br&gt;\nIl re non moriva da solo, n\u00e9 da solo compiva il suo ultimo viaggio: lo accompagnavano alcune delle persone che, in vita, erano state pi\u00f9 vicine a lui. Alla morte di un re venivano uccisi, preferibilmente per strangolamento ma anche per percussione, una delle sue concubine, il coppiere, un cuoco, uno scudiero, un servo, un messaggero e dei cavalli. Dopo un anno venivano strangolati cinquanta servi e altrettanti cavalli che, opportunamente impalati e composti come cavalieri, venivano sistemati attorno al kurgan, custodi e scorte del defunto e della sepoltura. Il corpo del re, cosparso di cera, veniva portato, prima della sepoltura, su un carro in processione tra i popoli soggetti perch\u00e9 rendessero il dovuto omaggio; gli astanti, in segno di lutto, si tagliavano un pezzo di orecchio e, oltre a scarnificarsi diverse parti del viso, si radevano la testa e si trafiggevano la mano sinistra con delle frecce. Terminata questa parte del rito, il corpo del re e quelli dei suoi accompagnatori venivano sepolti in una grande fossa, suddivisa in pi\u00f9 locali, su cui veniva costruita una collina artificiale, enorme nel caso delle sepolture reali.&lt;br&gt;\nAssieme ai feretri venivano sepolti ricchissimi corredi d'oro: armi molto spesso rivestite d'oro; abbigliamenti, con particolare predilezione per quelli di seta il cui valore simbolico, presso alcune trib\u00f9 scitiche dell'Altaj, era maggiore dell'oro; oggetti di uso quotidiano di eccelsa fattura, alimenti esotici, ulteriori simboli della ricchezza del defunto e del suo \"consortium\".\nDi tutto ci\u00f2 Erodoto ha lasciato una minuziosa descrizione la cui veridicit\u00e0 storica \u00e8 stata confermata dalle campagne archeologiche condotte nella seconda met\u00e0 del XX secolo.\nSono emblematici, sotto questo aspetto, gli esiti degli scavi eseguiti dall'archeologo Kuby\u0161ev nel 1990 nel bacino archeologico di Ol'gino e quelli ancora pi\u00f9 straordinari del kurgan Tolstaja Mogila, uno dei complessi funerari sciti pi\u00f9 importanti per quantit\u00e0 e preziosit\u00e0 dei reperti aurei contenuti.\nTolstaja Mogila.\nIl kurgan Tolstaja Mogila fa parte di un grande complesso funerario di venti kurgan risalenti alle et\u00e0 del ferro e del bronzo. Situato vicino a Pokrov (fino al 2016 Ord\u017eonikidze), lungo il corso del Dnepr, fu scavato nel 1971 dall'archeologo Mozolvskij.\nLo splendido corredo aureo contenuto, oltre alla vicinanza nell'area di altri kurgan altrettanto ricchi, ha fatto ritenere che la regione fosse abitata dagli Sciti reali, i discendenti dei mitici Lipossai, Arpossai e Colassai figli di Targitao, il fondatore della nazione scita, secondo la testimonianza di Erodoto.\nIl Tolstaja Mogila, risalente al IV secolo a.C., \u00e8 la tomba costruita per un re, una regina, e un bambino, verosimilmente un figlio della coppia reale.&lt;br&gt;\nIl kurgan, che ha una struttura circolare con un'altezza di oltre otto metri e un diametro di circa settanta metri, contiene due camere e due fosse sepolcrali ipogee.\nNella camera principale era sepolto il re, quella secondaria conteneva i feretri di una donna, forse una moglie, e di un bambino in tenera et\u00e0, probabilmente un figlio. Le due fosse adiacenti alla camera principale contenevano le sepolture di tre soggetti di sesso maschile e di sette cavalli, probabilmente la scorta reale per gli Inferi. Completavano il corteo reale i cadaveri di un'ancella e di tre soggetti maschi, probabile personale di servizio per l'oltretomba, uccisi secondo il rituale scita, per strangolamento e per percussione.&lt;br&gt;\nIl kurgan conteneva un ricchissimo corredo d'oro, di eccezionale e squisita fattura, che ornava non solo i reali ma anche un cavallo e alcuni serventi. Lo splendore dei reperti, sopravvissuti a precedenti saccheggi, testimonia \u00abl'elevatissimo rango del sovrano inumato nella camera della sepoltura centrale\u00bb. Il feretro della principessa, ornato da una collana, da bracciali e da anelli d'oro, era addobbato con un alto copricapo e una lunga tunica, impreziositi da brattee e lamine d'oro.&lt;br&gt;\nLa ricostruzione della sepoltura della principessa rende l'idea non solo della eccezionalit\u00e0 dei reperti sotto l'aspetto storico-archeologico, ma anche della grande perizia tecnico-artistica degli artigiani orafi sciti.\nInfluenze culturali.\nLa cultura dei kurgan influenz\u00f2 i costumi funerari delle aristocrazie dei popoli circostanti, che, in origine, non erano portatori di simili tradizioni. Ci sono esempi di varie sepolture di re traci nell'attuale Bulgaria, e di esponenti aristocratici nel regno di Macedonia In ambito leggendario, anche Re Mida, mitico re della Frigia, ebbe una sepoltura simile nell'antica capitale di Gordion."}
{"id": "1381080", "revid": "254059", "url": "https://it.wikipedia.org/wiki?curid=1381080", "title": "Rifugio Croz dell'Altissimo", "text": "Il rifugio Croz dell'Altissimo \u00e8 un rifugio situato nelle Dolomiti di Brenta, comune di Molveno (Trentino occidentale), a 1.430 metri di altitudine.\nStoria.\n\u00c8 stato costruito nel 1962 dai genitori dell'attuale gestore e proprietario Felice Spellini, che avevano acquistato il terreno dal comune. Partendo da una piccola costruzione di 16 metri quadrati, dopo costanti e progressivi interventi nel corso degli anni, il rifugio si \u00e8 ampliato prendendo la dimensione e l'aspetto odierno.\nCaratteristiche e informazioni.\nIl rifugio si trova ai piedi della parete sud-ovest del Croz dell'Altissimo. Dispone di una piattaforma per elicottero nelle immediate vicinanze.\n\u00c8 dotato di 19 posti letto. \u00c8 aperto dal 1\u00ba giugno al 30 settembre."}
{"id": "1381085", "revid": "115496787", "url": "https://it.wikipedia.org/wiki?curid=1381085", "title": "Uffici tecnici di finanza", "text": "Gli Uffici tecnici di finanza (abbreviato UTF) erano un organismo italiano facente capo all'agenzia delle dogane. Avevano compiti di accertamento, ispezione, controllo ed espletamento delle formalit\u00e0 relative all'imposizione indiretta sulla produzione e sui consumi. Gli UTF svolgevano servizio di accertamento tributario, amministrativo-contabile e tecnico-fiscale stabilito dalle leggi sulle imposte di fabbricazione ed imposte erariali di consumo. Svolgevano, inoltre, funzioni di consulenza professionale richieste da altri organi dello Stato nelle materie di competenza."}
{"id": "1381094", "revid": "1702319", "url": "https://it.wikipedia.org/wiki?curid=1381094", "title": "Chiesa di San Silvestro", "text": ""}
{"id": "1381097", "revid": "198277", "url": "https://it.wikipedia.org/wiki?curid=1381097", "title": "Societ\u00e0 Sportiva Lazio 1986-1987", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1986-1987.\nStagione.\nLa stagione 1986-1987 fu una delle pi\u00f9 difficili della storia della Lazio, che affront\u00f2 il campionato di Serie B 1986-1987 con una penalizzazione di 9 punti in classifica a causa del coinvolgimento del calciatore Claudio Vinazzani nella vicenda del Totonero-bis nell'estate del 1986. La squadra di mister Eugenio Fascetti, che senza penalizzazione avrebbe lottato per la promozione in Serie A, si \u00e8 salvata solo agli spareggi disputati a Napoli al termine del campionato, nel triangolare per la salvezza con Taranto e Campobasso, grazie a un gol di Fabio Poli nel match contro il Campobasso. Emblema della stagione \u00e8 stato per\u00f2 il gol di Giuliano Fiorini nell'ultima giornata della stagione regolare contro il Vicenza, dove il centravanti segn\u00f2 all'82' il prezioso goal del definitivo (1-0) consentendo alla Lazio di agguantare i 33 punti, e prendersi il diritto a disputare gli spareggi, di vincerli con il Taranto, e di evitare la retrocessione in Serie C, ai danni del Campobasso.\nNella Coppa Italia la Lazio disputa prima del campionato, il quinto girone di qualificazione, vinto con 10 punti dal Napoli, con 6 punti la squadra biancoazzurra si piazza in seconda posizione affiancata dal Cesena, ma accedendo agli ottavi di finale della manifestazione, per miglior differenza reti nei confronti dei romagnoli. Poi in primavera negli ottavi di finale incrocia la Juventus, che nel doppio confronto ha la meglio, passando ai quarti di finale.\nMaglie e sponsor.\nIl fornitore tecnico \u00e8 l'azienda italiana TuttoSport: la prima maglia \u00e8 bianca e celeste ma si dota di un'inedita figura di un'aquila stilizzata orizzontale di colore blu sul petto e interrotta al centro dallo sponsor ufficiale. I pantaloncini sono completamente celesti, mentre i calzettoni sono bianchi. La seconda divisa \u00e8 gialla.\nLo sponsor ufficiale \u00e8 Cassa di Risparmio di Roma.\nOrganigramma societario.\nArea direttiva\nArea tecnica"}
{"id": "1381103", "revid": "124066881", "url": "https://it.wikipedia.org/wiki?curid=1381103", "title": "Ken Marino", "text": "Biografia.\nMarino \u00e8 nato a West Islip, su Long Island (nello stato di New York), da una famiglia di origine italiana. Ha studiato al \"Lee Strasberg Institute\" e alla \"Tisch School of the Arts\" della New York University (NYC). \nHa visto i primi successi televisivi nel 1993 come membro della troupe comica, della quale fu anche uno dei membri fondatori, che animava la serie comica \"The State\" su MTV. Ha avuto ruoli ricorrenti nelle serie TV \"Dawson's Creek\" (2001-2002), impersonando il Prof. Wilder, e in \"You Wrote It, You Watch It\" (1992).\nHa recitato in diverse puntate di \"Streghe\" e \"Rock Me Baby\", e ha avuto un ruolo ricorrente nelle tre stagioni della serie TV \"Veronica Mars\" con il personaggio del detective privato Vincent \"Vinnie\" Van Lowe. Nel 2003 ha interpretando il ruolo del Dr. Turner in un episodio \"L'ospedale\" di \"Le cose che amo di te\".\nMarino era stato scelto per recitare nel remake della serie tv \"The Courtship of Eddie's Father\", ma la puntata pilota non \u00e8 mai andata in onda. Invece \u00e8 stato scelto per la serie \"Party Down\", mandata in onda da Starz (un canale PayTv americano). Ha recitato anche, nel ruolo di demone gay, nel serial TV \"Reaper\"(2008).\nInoltre \u00e8 stato guest star in un episodio della terza stagione di \"Will &amp; Grace\" (Nessuno \u00e8 perfetto - There's a Crowd, Six is a Freaky Show) dove ha interpretato il fidanzato a sei dita di Grace, nella prima stagione di \"Angel\", in due episodi della serie \"Reno 911\", nella prima stagione di \"Stella\" e nella seconda stagione di \"Grey's Anatomy\".\nNel 2009, ha avuto un cameo in un episodio della serie \"Californication\" e uno nella serie \"Angel\". Dal 2014 recita nella serie TV Marry Me.\nNel 2004 Marino ha ottenuto una parte nel film \"Love for Rent\". Ha preso parte anche al film cult \"Wet Hot American Summer\" (2001), \"The Ten\", \"Role Models\", e \"The Baxter\" (dove ha un cameo verso la fine del film). Nel 2006 ha recitato nel film della Hallmark Channel (TV via cavo statunitense) \"Colpo di fulmine\".\nMarino \u00e8 anche produttore musicale e board operator nel film che accompagna la Rock 'n' Roller Coaster agli Hollywood Studios della Disney.\nCompare nel 2012 in Burning Love, webserie comica di Yahoo! con Jennifer Aniston e prodotta da Ben Stiller.\nMarino ha scritto la sceneggiatura del film \"Diggers\" (2007), ambientato nella met\u00e0 degli anni '70 a Long Island, sempre nel 2007 \u00e8 interprete e co-sceneggiatore, insieme a David Wain, di \"The Ten\".\nVita privata.\nMarino \u00e8 sposato con l'attrice/scrittrice Erica Oyama, con la quale ha avuto un figlio, Riley Ken'ichi Marino ed una figlia, Ruby.\nDoppiatori italiani.\nNelle versioni italiane dei suoi film, Ken Marino \u00e8 stato doppiato da:\nDa doppiatore \u00e8 sostituito da:"}
{"id": "1381111", "revid": "287204", "url": "https://it.wikipedia.org/wiki?curid=1381111", "title": "Federico Ch\u00e1vez", "text": "\u00c8 stato Presidente del Paraguay in carica dal 10 settembre 1949 al 5 maggio 1954."}
{"id": "1381112", "revid": "547034", "url": "https://it.wikipedia.org/wiki?curid=1381112", "title": "Societ\u00e0 Sportiva Lazio 1987-1988", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1987-1988.\nStagione.\nLa Lazio si \u00e8 classificata al terzo posto nel campionato di Serie B 1987-1988, tornando cos\u00ec in Serie A dopo tre stagioni tra i cadetti, allenata da Eugenio Fascetti. Sale di categoria con Bologna, Lecce ed Atalanta. Con 14 reti il miglior marcatore biancoazzurro di stagione \u00e8 stato Monelli.\nIn Coppa Italia la squadra romana \u00e8 stata eliminata al primo turno nell'ottavo girone di qualificazione che ha promosso Pisa e Juventus. In questa 40\u00aa edizione si sono fatti esperimenti, chi vince ottiene 3 punti, chi pareggia va ai calci di rigore, come \u00e8 accaduto alla Lazio con Pisa e Juventus, chi vince ai rigori si prende 2 punti, chi perde 1 punto.\nMaglie e sponsor.\nIl fornitore di materiale tecnico per la stagione 1987-1988 \u00e8 Kappa, mentre \u00e8 confermato lo sponsor ufficiale Cassa di Risparmio di Roma.\nOrganigramma societario.\nArea direttiva\nArea tecnica"}
{"id": "1381113", "revid": "125229370", "url": "https://it.wikipedia.org/wiki?curid=1381113", "title": "Can't Stand Losing You", "text": "Can't Stand Losing You \u00e8 il secondo singolo estratto da \"Outlandos d'Amour\", primo album del gruppo musicale britannico The Police.\nIl disco.\nIl singolo originale fu bandito dalla BBC a causa della copertina, sulla quale era visibile una persona ripresa di spalle (Stewart Copeland) appesa ad un cappio, in piedi su un grande cubo di ghiaccio in attesa del suo scioglimento. In alcuni paesi fu utilizzata una copertina alternativa.\nSting ebbe occasione di dire in un'intervista al magazine \"Revolver\" nel 2000:\nLa traccia strumentale \"Reggatta de Blanc\" dall'album omonimo fu originata da un assolo di una versione dal vivo di \"Can't Stand Losing You\", e sar\u00e0 poi inclusa nell'album per allungare il tempo totale del disco, altrimenti troppo corto. Quella traccia vincer\u00e0 poi un Grammy Award nel 1981 come \"Miglior performance rock strumentale\".\nIl video ritrae la band che suona in uno spazio abbastanza stretto con luci di colore verde. Sting indossa un paio di occhiali molto grossi, citazione al fatto che quando eseguirono per la prima volta questo brano, Sting ebbe un incidente: gli scoppi\u00f2 una bombola di lacca in faccia, per fortuna riuscirono a sistemargli gli occhi ma durante l'esibizione dovette indossare un enorme paio di occhiali da sole. Summers e Copeland oltre a suonare vengono inquadrati anche mentre cantano i cori del brano.\nIl gruppo ha eseguito questa canzone al Giants Stadium di New York, il 7 luglio 2007, in occasione del Live Earth."}
{"id": "1381116", "revid": "1305772", "url": "https://it.wikipedia.org/wiki?curid=1381116", "title": "Farmington (Nuovo Messico)", "text": "Farmington (in navajo: \"\") \u00e8 una citt\u00e0 della contea di San Juan, nello Stato del Nuovo Messico. Secondo una stima del 2013 da parte dello United States Census Bureau, la citt\u00e0 aveva una popolazione di 45.426 abitanti. Farmington (e la circostante contea di San Juan) costituiscono una delle quattro aree statistiche metropolitane (MSA) del Nuovo Messico. Secondo una stima del 2018 dello U.S. Census Bureau, la popolazione di Farmington era di circa 44.788 abitanti.\nFarmington si trova all'incrocio tra il fiume San Juan, il fiume Animas e il fiume La Plata, ed \u00e8 situata sull'altopiano del Colorado. Farmington \u00e8 la pi\u00f9 grande citt\u00e0 della contea di San Juan, una delle contee geograficamente pi\u00f9 grandi degli Stati Uniti che copre mi\u00b2 ( km\u00b2). Il capoluogo e l'altra citt\u00e0 della contea di San Juan \u00e8 Aztec. Farmington \u00e8 il fulcro commerciale della maggior parte del Nuovo Messico nord-occidentale e della regione dei Four Corners. Farmington si trova all'incrocio di tre importanti autostrade: la U.S. Route 550, la U.S. Route 64 e la New Mexico Highway 371.\nSi trova sul Trail of the Ancients Scenic Byway, uno dei designati New Mexico Scenic Byways.\nLe industrie primarie della contea di San Juan sono la produzione di petrolio, gas naturale e carbone. Le principali miniere di carbone sono le miniere Navajo e San Juan, gestite dalla BHP Billiton da 15 a 19 miglia (da 24 a 31 km) a sud-ovest di Farmington. Il carbone estratto dalle miniere Navajo e San Juan \u00e8 interamente utilizzato come carburante per la vicina Four Corners Generating Station e dal San Juan Power Plant per produrre energia elettrica.\nFarmington \u00e8 conosciuta in tutto il Nuovo Messico e in tutto il sud-ovest per i suoi tornei di baseball, e il Ricketts Park \u00e8 la sede delle Connie Mack World Series. La Farmington High School ha vinto l'AAAA Baseball State Championship per quattro anni di fila, dal 2005 al 2008. La Piedra Vista High School di Farmington ha anche vinto l'AAAA Baseball State Championship nel 2010 e nel 2011.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 45.877 abitanti.\nNel 2018 la popolazione \u00e8 scesa a 44.788 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 62,8% di bianchi, l'1,0% di afroamericani, il 22,2% di nativi americani, lo 0,6% di asiatici, lo 0,1% di oceanici, il 9,2% di altre razze, e il 4,2% di due o pi\u00f9 etnie. Ispanici o latinos di qualunque razza erano il 22,4% della popolazione."}
{"id": "1381117", "revid": "729019", "url": "https://it.wikipedia.org/wiki?curid=1381117", "title": "TVT Records", "text": "La TVT Records \u00e8 stata una casa discografica indipendente statunitense, avente sede a New York, fondata nel 1985 da Steve Gottlieb."}
{"id": "1381118", "revid": "1840141", "url": "https://it.wikipedia.org/wiki?curid=1381118", "title": "Felipe Molas L\u00f3pez", "text": "\u00c8 stato presidente del Paraguay in carica dal 27 febbraio al 10 settembre 1949."}
{"id": "1381120", "revid": "991694", "url": "https://it.wikipedia.org/wiki?curid=1381120", "title": "Presidente del Paraguay", "text": ""}
{"id": "1381121", "revid": "810736", "url": "https://it.wikipedia.org/wiki?curid=1381121", "title": "Broken", "text": ""}
{"id": "1381124", "revid": "1636733", "url": "https://it.wikipedia.org/wiki?curid=1381124", "title": "Trimmed mean", "text": "In statistica la trimmed mean, truncated mean o media sfrondata consiste nell'esclusione di una percentuale a scelta dei valori estremi del collettivo in esame al fine di diminuirne l'effetto.\nPer esempio, la trimmed mean al 50% di un carattere quantitativo consiste nell'escludere il 25% dei valori estremi pi\u00f9 piccoli e il 25% dei valori estremi pi\u00f9 grandi concentrandosi solo sul 50% dei valori pi\u00f9 centrali di un insieme di osservazioni.\nMaggiore sar\u00e0 la percentuale, minore sar\u00e0 il numero di valori estremi da escludere. La percentuale pi\u00f9 adatta \u00e8 da stabilirsi soltanto dopo un'attenta analisi dei dati.\nIn alcuni sport come i tuffi questo \u00e8 l'indicatore usato per valutare una prestazione: in questo caso si eliminano il singolo voto pi\u00f9 alto e il pi\u00f9 basso: per questo motivo tale caso particolare viene detto media olimpica."}
{"id": "1381126", "revid": "729019", "url": "https://it.wikipedia.org/wiki?curid=1381126", "title": "Raimundo Rol\u00f3n", "text": "\u00c8 stato brevemente presidente del Paraguay in carica dal 30 gennaio al 27 febbraio 1949."}
{"id": "1381132", "revid": "767487", "url": "https://it.wikipedia.org/wiki?curid=1381132", "title": "Gebel Archenu", "text": "Il Gebel Archenu \u00e8 una montagna di 1.435\u00a0m. che si trova in Libia, nel sud del deserto libico, presso il confine con l'Egitto. La montagna si trova a circa 25\u00a0km a nordovest del monte Gebel Auenat di cui \u00e8 una copia in piccolo."}
{"id": "1381133", "revid": "287204", "url": "https://it.wikipedia.org/wiki?curid=1381133", "title": "Juan Natalicio Gonz\u00e1lez Paredes", "text": "\u00c8 stato Presidente del Paraguay in carica dal 15 agosto 1948 al 30 gennaio 1949."}
{"id": "1381135", "revid": "78273", "url": "https://it.wikipedia.org/wiki?curid=1381135", "title": "Yamaha 125 xt", "text": ""}
{"id": "1381136", "revid": "290948", "url": "https://it.wikipedia.org/wiki?curid=1381136", "title": "Paradosso idrostatico", "text": "Un paradosso idrostatico \u00e8 un paradosso proprio dell'idrostatica. Esso \u00e8 conseguenza diretta della legge di Stevino, la quale afferma che la pressione causata da una colonna di fluido di altezza \"h\" e con densit\u00e0 \"d\" costante dipende esclusivamente da questi due fattori, secondo una proporzionalit\u00e0 diretta. Cio\u00e8, detti \"p\" la pressione relativa, \"h\" l'altezza della colonna di fluido, \"d\" la densit\u00e0 e \"g\" l'accelerazione di gravit\u00e0, si ha:\n\"p = d g h\"\nEsempio di paradosso idrostatico.\nUn esempio tipico di paradosso idrostatico \u00e8 quello della botte di Pascal : Si consideri una botte riempita d'acqua, la cui pressione sul fondo sia di poco inferiore a quella limite di sopportazione della botte stessa. Se al di sopra della botte (naturalmente chiusa) si pone un tubo sottile e lo si riempie progressivamente d'acqua, raggiunta una quota limite la pressione del fluido provoca la rottura della botte. Ponendo tubi di diametri sempre maggiori e di svariate forme, si noter\u00e0 che la botte non arriver\u00e0 a rompersi se non quando il fluido raggiunge la quota limite precedentemente determinata.\nIl paradosso consiste nel fatto che, nonostante si immettano quantit\u00e0 d'acqua dal peso sempre maggiore, la quota limite di fluido a cui corrisponde la rottura della botte \u00e8 sempre la stessa.\nCoerentemente con la legge di Stevino, cio\u00e8, la pressione esercitata dal fluido sul fondo di un recipiente \u00e8 indipendente dalla quantit\u00e0 di fluido che lo sovrasta, e quindi dal peso della stessa, ma dipende esclusivamente dall'affondamento della superficie del fondo dal pelo libero."}
{"id": "1381137", "revid": "226458", "url": "https://it.wikipedia.org/wiki?curid=1381137", "title": "Juan Frutos", "text": "\u00c8 stato Presidente del Paraguay in carica dal 3 giugno al 15 agosto 1948.\nLaureato in Giurisprudenza e Scienze Sociali (1912), Frutos partecip\u00f2 nel 1906 alla fondazione della Liga de la Juventud Independiente, che chiedeva il compimento della Costituzione del 1870, quindi entr\u00f2 nelle file dell'ANR. Il 12 giugno 1947 fu elevato alla presidenza della Corte Suprema di giustizia, in sostituzione del defunto dottor Juan Le\u00f3n Mallorqu\u00edn.\nPrima di imporre le dimissioni al generale Mor\u00ednigo, all'alba del 3 giugno 1948, l'Assemblea Legislativa si riun\u00ec per designare il nuovo presidente della Repubblica ed elesse all'unanimit\u00e0 Frutos. Frutos govern\u00f2 per circa due mesi fino al 15 agosto 1948, quando entr\u00f2 in carica il presidente regolarmente eletto, Juan Natalicio Gonz\u00e1lez Paredes. Regolament\u00f2 la propriet\u00e0 intellettuale e nazionalizz\u00f2 i servizi di elettricit\u00e0 e tramvie."}
{"id": "1381139", "revid": "135224", "url": "https://it.wikipedia.org/wiki?curid=1381139", "title": "Higinio Mor\u00ednigo Mart\u00ednez", "text": "\u00c8 stato Presidente del Paraguay in carica dal 7 settembre 1940 al 3 giugno 1948, periodo nel quale instaur\u00f2 una dittatura militare nazionalista.\nBiografia.\nArruolatosi nell'esercito paraguaiano nel 1916, Mor\u00ednigo comand\u00f2 diversi fortini nel Chaco e partecip\u00f2 alla guerra contro la Bolivia (1932-1936), raggiungendo il grado di colonnello. Fu ministro dell'Interno col presidente F\u00e9lix Paiva (1939), poi ministro della Guerra e della Marina con Jos\u00e9 F\u00e9lix Estigarribia dal maggio 1940.\nDopo l'improvvisa morte del maresciallo Estigarribia in un incidente aereo, i comandanti militari convocarono il governo affinch\u00e9 scegliessero il nuovo presidente tra i ministri militari: . Mor\u00ednigo fu proclamato cos\u00ec presidente e conferm\u00f2 tutto il gabinetto di Estigarribia, affidando ad \u00c1ntola il Ministero della Guerra e della Marina. Venne cos\u00ec una dura dittatura civico-militare, ribattezzata dallo stesso Mor\u00ednigo come \"rivoluzione paraguaiana nazionalista\", che perseguiva politiche nazionaliste ed anti-liberali. Il regime di Asunci\u00f3n si connot\u00f2 subito per le simpatie fasciste e naziste e per la dura repressione interna. Fu infatti sciolto il Partito Liberale e numerosi oppositori furono incarcerati. Gli scioperi operai furono duramente repressi, mentre i mezzi d'informazione ostili al regime, come il quotidiano liberale \"La Tribuna\", furono chiusi o fatti allineare forzatamente. Accanto a queste misure liberticide furono attuate alcune riforme interne, come la creazione dell'Instituto de Previsi\u00f3n Social, il Banco Central, la Flotta Mercantile dello Stato, la Corporaci\u00f3n Paraguaya de Carnes e l'Instituto Geogr\u00e1fico Militar, fu regolamentato il lavoro femminile e minorile ed infine fu creata la nuova moneta nazionale. Nel novembre 1942 fece acquisire dallo Stato una villa alla periferia della capitale, che divenne la Mburuvicha R\u00f3ga, residenza del Presidente della Repubblica. L'anno seguente Mor\u00ednigo fu nominato presidente costituzionale del Paraguay. Nonostante le simpatie del regime paraguaiano per le potenze dell'Asse e la grande presenza di immigrati tedeschi nel Paese sudamericano, gli Stati Uniti fornirono aiuti militari all'esercito locale. Il 2 febbraio 1945 il Paraguay dichiar\u00f2 guerra alla Germania nazista, senza tuttavia mandare in battaglia un solo soldato.\nDopo la fine della seconda guerra mondiale, su pressione del governo americano, il regime apr\u00ec all'opposizione, siglando nel giugno 1946 un'alleanza di governo con il Partito Colorado ed il Partito Rivoluzionario Febrerista e arrivando a legalizzare il Partito Comunista Paraguaiano. L'anno successivo Mor\u00ednigo realizz\u00f2 un autogolpe che diede il via ad un'insurrezione che ben presto degener\u00f2 in una sanguinosa guerra civile che si protrasse dal marzo all'agosto 1947. Contro il regime si erano sollevati infatti non solo i febreristi, ma anche i liberali, i comunisti e la maggioranza delle forze armate. Tuttavia, nonostante le iniziali difficolt\u00e0, Mor\u00ednigo riusc\u00ec a mantenere il potere e a riprendere il controllo del Paese grazie alla restante parte dell'esercito rimasta a lui fedele, all'appoggio del Partito Colorado e del presidente argentino Juan Domingo Per\u00f3n.\nDopo la vittoria del candidato governativo Juan Natalicio Gonz\u00e1lez Paredes nelle elezioni presidenziali del 1948, Mor\u00ednigo cerc\u00f2 di mantenere il potere mediante un colpo di Stato; tuttavia l'esercito non lo appoggi\u00f2, favorendone la destituzione. La presidenza della Repubblica venne cos\u00ec temporaneamente affidata al presidente della Corte Suprema Juan Frutos.\nEsiliato in Argentina, rientr\u00f2 in patria nel 1954 con la conquista del potere da parte di Alfredo Stroessner."}
{"id": "1381141", "revid": "110157", "url": "https://it.wikipedia.org/wiki?curid=1381141", "title": "Lonza (fiume)", "text": "La Lonza \u00e8 un fiume della Svizzera, affluente del Rodano.\nGeografia.\nHa la sorgente dal Langgletscher, ai piedi dei monti Bietschhorn (3.934\u00a0m), Hockenhorn (3.293\u00a0m), \"Wilerhorn\" (3.307\u00a0m) e \"Petersgrat\" (3.205\u00a0m), e scorre nella L\u00f6tschental, valle laterale del Vallese. Lungo 22\u00a0km dalla sorgente alla confluenza nel Rodano, incontra il Rodano tra gli abitati di Gampel e Steg."}
{"id": "1381143", "revid": "729019", "url": "https://it.wikipedia.org/wiki?curid=1381143", "title": "Jos\u00e9 F\u00e9lix Estigarribia", "text": "Fu uno degli eccezionali ufficiali militari dell'esercito paraguaiano che condusse il suo paese (Paraguay) alla vittoria contro la Bolivia nella Guerra del Chaco, essendo stato un eccellente stratega militare durante la guerra e diventando un eroe di guerra, e che per le sue imprese sarebbe promosso dopo la sua morte al grado di Maresciallo.\nBiografia.\nDiplomato in agronomia, Estigarribia si arruol\u00f2 nell'esercito paraguayano e raggiunse il grado di generale. Entrato nello Stato Maggiore generale, assunse il comando della 1\u00aa Divisione (unit\u00e0 militare) di fanteria e poi del I Corpo d'armata, apprestando le difese nel Chaco per una possibile guerra con la Bolivia. Allo scoppio della guerra del Chaco (1932-1935), assunse il comando dell'esercito, che guid\u00f2 vittoriosamente fino a ottenere il grado di generale d'armata (istituito appositamente per lui) e comandante in capo delle forze armate.\nDestituito ed esiliato a Montevideo dopo il \"golpe\" febrerista guidato dal colonnello Rafael Franco (1936), torn\u00f2 come ministro plenipotenziario negli Stati Uniti dopo la caduta di Franco (1937). Eletto presidente della Repubblica per il Partido Liberal (1939), nell'agosto 1940 promulg\u00f2 una nuova Costituzione che fissava la durata del mandato presidenziale a cinque anni e sostituiva il Senato con un Consiglio di Stato, formato dai membri del governo, da alti dignitari del mondo ecclesiastico, finanziario e universitario e da rappresentanti (nominati dal presidente della Repubblica) delle categorie economiche e professionali. Stipul\u00f2 trattati commerciali con Argentina, Bolivia e Uruguay, ed ottenne un grosso prestito dagli Stati Uniti.\nMor\u00ec assieme alla moglie Julia Miranda Cueto in un incidente aereo il 7 settembre 1940 e fu promosso \"post mortem\" al grado di maresciallo. I suoi resti riposano nel Pante\u00f3n Nacional de los Her\u00f3es di Asunci\u00f3n."}
{"id": "1381144", "revid": "8596", "url": "https://it.wikipedia.org/wiki?curid=1381144", "title": "Jos\u00e9 Estigarribia", "text": ""}
{"id": "1381151", "revid": "648716", "url": "https://it.wikipedia.org/wiki?curid=1381151", "title": "F\u00e9lix Paiva", "text": "\u00c8 stato Presidente del Paraguay in carica dal 15 agosto 1937 al 15 agosto 1939.\nLaureato in Legge e Scienze Sociali (1901), Paiva partecip\u00f2 alla rivoluzione liberale contro il presidente Juan Antonio Escurra dell'agosto del 1904 e, dopo l'iniziale fallimento, fugg\u00ec nel Chaco argentino per raggiungere la citt\u00e0 di Pilar, dove le forze liberale si erano riorganizzate.\nTornato in patria dopo il successo della rivoluzione, fu pi\u00f9 volte rettore e decano della Facolt\u00e0 di Legge dell'Universit\u00e0 di Asunci\u00f3n, cancelliere del governo di Emiliano Gonz\u00e1lez Navero (1912), ministro di Giustizia, Culto e Pubblica Istruzione con Eduardo Schaerer (1912-1916) e membro del Tribunale Superiore di Giustizia.\nIl 16 agosto 1937, dopo la riuscita del golpe militare contro il colonnello Rafael Franco, venne nominato presidente provvisorio con il preciso impegno di restaurare la Costituzione del 1870. L'11 ottobre dello stesso anno il suo mandato venne convertito da provvisorio a costituzionale, concludendosi il 15 agosto 1939. Durante il suo governo fu firmato il trattato di pace con la Bolivia (21 luglio 1938), che pose fine alla guerra del Chaco e riconobbe al Paraguay il possesso della maggior parte del territorio conteso."}
{"id": "1381154", "revid": "180559", "url": "https://it.wikipedia.org/wiki?curid=1381154", "title": "Raymond Villeneuve", "text": "Carriera.\nAll'inizio degli anni sessanta comincia a militare in movimenti indipendentisti di sinistra come Azione Socialista per l'Indipendenza. Assieme ad alcuni suoi compagni lascia le file del R\u00e8seau de Resistance per fondare nel 1963 il FLQ, Fronte di Liberazione del Qu\u00e9bec. Il gruppo terroristico, subito attivo, compie il primo attacco dopo pochi mesi dalla fondazione, lanciando 3 molotov nelle caserme militari di Montr\u00e9al.\nIl 16 aprile dello stesso anno, il FLQ lancia il suo Manifesto di Aprile: Raymond Villeneuve \u00e8 uno dei redattori, assieme a Denis Lamoureux, Pierre Schneider e Jacques Giroux. Anche se nessun media lo diffonde il manifesto riflette gli orientamenti del FLQ in favore dell'indipendenza, ma anche della rivoluzione sociale tanto cara ai primi militanti.\nNel giugno 1963, conosce le patrie galere per aver ucciso un addetto alla sicurezza. Condannato a 12 anni, dopo 4 \u00e8 fuori con la condizionale.\nContinua a lottare per la causa Indipendentista e fonda, assieme al Mouvement Souverainet\u00e9 di Ren\u00e9 L\u00e9vesque, il \"\"Parti qu\u00e9b\u00e9cois\" nell'ottobre 1968. \u00c8 costretto per\u00f2 all'esilio e, dopo 16 anni passati tra Cuba, Algeria e Francia, nel novembre 1984 torna dall'esilio e riprende la sua battaglia, non senza aver prima fatto una sosta di 8 mesi in prigione.\nIl 30 ottobre 1995, ha fondato il MLNQ, Movimento di Liberazione Nazionale del Qu\u00e9bec.\nCitazioni.\n\"Je suis jaloux beaucoup [de ce qui a \u00e9t\u00e9 fait \u00e0 New York]. Ce type d'action-l\u00e0, on ne pourra jamais faire \u00e7a. Mais moi, ce que j'avais pens\u00e9, c'\u00e9tait des camions-citernes. Il semble que m\u00eame Ben Laden y a pens\u00e9. Faire sauter des camions-citernes, c'est plus facile que de d\u00e9tourner des avions. \u00c7a peut \u00eatre \u00e0 Toronto comme \u00e7a peut \u00eatre dans l'ouest de l'\u00eele de Montr\u00e9al o\u00f9 il y a beaucoup de Canadiens\"\n\"Ce qu'on peut constater, c'est que les gens au Qu\u00e9bec, comme au Canada et aux \u00c9tats-Unis, n'ont pas l'exp\u00e9rience de la guerre. Donc ils r\u00e9agissent, l'instinct premier, c'est d'avoir peur. Mais, les peuples, en g\u00e9n\u00e9ral, s'habituent \u00e0 la guerre. Je pense que le peuple qu\u00e9b\u00e9cois s'habituerait \u00e0 une guerre de lib\u00e9ration. S'il y avait beaucoup d'attentats, le monde s'habituerait\"\""}
{"id": "1381155", "revid": "208030", "url": "https://it.wikipedia.org/wiki?curid=1381155", "title": "Giralibri", "text": ""}
{"id": "1381156", "revid": "2162837", "url": "https://it.wikipedia.org/wiki?curid=1381156", "title": "Toad (Marvel Comics)", "text": "Toad, il cui vero nome \u00e8 Mortimer Toynbee, \u00e8 un personaggio immaginario dei fumetti creato da Stan Lee (testi) e Jack Kirby (disegni), pubblicato dalla Marvel Comics. \u00c8 stato un membro fondatore della prima Confraternita dei mutanti malvagi.\nBiografia del personaggio.\nToad nasce a York, nel Regno Unito, dove viene abbandonato dai genitori per via del suo aspetto deforme, e cresce in un orfanotrofio. A causa del suo aspetto e del suo debole carattere viene emarginato per tutta la sua giovinezza sviluppando un forte senso di inferiorit\u00e0, ma anche una propensione a legarsi a chiunque gli mostri un briciolo di considerazione.\nQuesto accade quando incontra Magneto che lo recluta nella sua formazione mutante. Al servizio del signore del magnetismo Toad comincia a comportarsi in maniera estremamente servile e ossequiosa, credendo di meritarsi cos\u00ec il rispetto del suo leader. Anche per questo i suoi rapporti con gli altri membri della confraternita non sono buoni, eccezion fatta per Scarlet, verso la quale manifesta un certo interesse affettivo.\nAd ogni modo condivide tutte le prime esperienze della confraternita scontrandosi numerose volte con gli X-Men e venendo sempre sconfitto. Fu catturato insieme a Magneto dallo Straniero, ma riesce a liberarsi insieme al suo leader mutante. In questo periodo Magneto cominci\u00f2 a comportarsi in maniera sempre pi\u00f9 vessatoria nei confronti di Toad che alla fine lo abbandona nel bel mezzo di una battaglia contro i Vendicatori, causandone apparentemente la morte.\nA questo punto Toad forma una nuova confraternita che include anche Pyro, Blob, Valanga e Sauron, ma anche questa volta viene ripetutamente sconfitto dagli X-Men.\nAnni pi\u00f9 tardi viene a sapere che la sua mutazione fu dovuta agli esperimenti nucleari di Alamogordo e che la sua struttura genetica \u00e8 ancora instabile. Per questo utilizza la grande tecnologia dello Straniero completando finalmente la sua mutazione. Acquisisce cos\u00ec una fisionomia meno repellente ma anche un'estensione dei suoi poteri, diventando di fatto pi\u00f9 potente.\nJean Grey School.\nToad verr\u00e0 assunto come bidello alla Jean Grey School diretta da Wolverine. Qui avr\u00e0 una storia d'amore con Husk, che per\u00f2 cadr\u00e0 quando lei inizier\u00e0 a mostrare segni di schizofrenia.\nPer\u00f2, quando lei si unir\u00e0 alla Hellfire Academy anche lui tradir\u00e0 gli X-Men, ma poi si pentir\u00e0 e sar\u00e0 di grande aiuto nel salvataggio degli studenti. Nonostante ci\u00f2 verr\u00e0 licenziato.\nAllora decide di aiutare Max Frankenstein, un ex membro del Club Infernale, a fuggire dalla scuola, dove era tenuto in custodia.\nVersione Ultimate.\nNell'universo Ultimate Toad era uno dei dirigenti della Confraternita dei Mutanti, ma di recente ha aderito agli X-Men guidati da Ciclope. Ha un aspetto molto diverso da quello dell'universo canonico, ma sostanzialmente gli stessi superpoteri.\nPoteri e abilit\u00e0.\nNelle sue prime apparizioni il potere di Toad si incentrava unicamente sulla sua abilit\u00e0 di compiere balzi di gran lunga superiori a quelli di un comune essere umano e sulla sua agilit\u00e0 e i suoi riflessi supersviluppati. A causa della sua natura mutante, inoltre, sin da piccolo presentava un aspetto ripugnante (che variava di storia in storia, a seconda dell'autore), che lo fece diventare una sorta di emarginato e sociopatico.\nTuttavia da quando, grazie alle apparecchiature dello Straniero, ha completato la sua mutazione ancora non definitiva, ha acquistato una lingua prensile incredibilmente lunga e forte, con la quale pu\u00f2 afferrare anche grandi oggetti e persone, incrementando cos\u00ec il suo potere offensivo. Ha inoltre aumentato ulteriormente le capacit\u00e0 fisiche che gi\u00e0 possedeva, arrivando adesso a poter perfino aderire su muri e pareti verticali. Dopo il potenziamento possiede anche una saliva viscosa, che crea irritazione e che sputa contro gli avversari per negarne la vista.\nAltri media.\nTelevisione.\nCartoni animati.\nCompare nella serie televisiva a cartoni animati:"}
{"id": "1381160", "revid": "1522738", "url": "https://it.wikipedia.org/wiki?curid=1381160", "title": "Rafael Franco", "text": "\u00c8 stato Presidente del Paraguay in carica dal 18 febbraio 1936 al 15 agosto 1937.\nEntrato nella Scuola Militare a quindici anni, Franco raggiunse il grado di colonnello. Fond\u00f2 e comand\u00f2 diversi fortini nel Chaco prima e durante la guerra con la Bolivia, venendo decorato con la Croce del Chaco, poi diresse la Scuola Militare.\nFond\u00f2 il Partido de la Riforma (poi Partido Revolucionario Febrerista, di orientamento riformista) che il 17 febbraio 1936 lo port\u00f2 alla presidenza della Repubblica rovesciando il regime liberale di Eusebio Ayala. Promulg\u00f2 una nuova Costituzione, ma fu deposto da un nuovo colpo di Stato militare il 15 agosto 1937 e dovette tornare in esilio, lasciando il potere a F\u00e9lix Paiva."}
{"id": "1381165", "revid": "767487", "url": "https://it.wikipedia.org/wiki?curid=1381165", "title": "Hoima", "text": "Hoima \u00e8 una citt\u00e0 dell'Uganda, capoluogo del distretto omonimo, nella Regione Occidentale."}
{"id": "1381168", "revid": "107831", "url": "https://it.wikipedia.org/wiki?curid=1381168", "title": "Giochi dei Piccoli Stati d'Europa 2007", "text": ""}
{"id": "1381169", "revid": "6923", "url": "https://it.wikipedia.org/wiki?curid=1381169", "title": "Alamogordo", "text": "Alamogordo () \u00e8 una citt\u00e0 e il capoluogo della contea di Otero nel Nuovo Messico, negli Stati Uniti. Situata nel bacino di Tularosa del deserto di Chihuahua, confina ad est con i Monti Sacramento e ad ovest con l'Holloman Air Force Base. La popolazione era di abitanti al censimento del 2010. Alamogordo \u00e8 conosciuta per essere la localit\u00e0 dove avvenne il test nucleare Trinity nel 1945, il primo test per un'arma nucleare.\nGli esseri umani hanno vissuto nell'area di Alamogordo per almeno anni. L'attuale insediamento, fondato nel 1898 per sostenere la costruzione della El Paso and Northeastern Railroad, \u00e8 stato il primo esempio di comunit\u00e0 pianificata. La citt\u00e0 \u00e8 stata incorporata nel 1912. Il turismo divenne un importante fattore economico con la creazione del parco nazionale delle sabbie bianche nel 1933, che \u00e8 ancora oggi una delle maggiori attrazioni della citt\u00e0. Durante gli anni 1950 e 1960, Alamogordo era un centro non ufficiale per la ricerca sulla sicurezza dei piloti e il programma spaziale degli Stati Uniti in via di sviluppo.\nAlamogordo \u00e8 una \"charter city\" con un consiglio comunale e un sindaco. Il governo della citt\u00e0 offre un gran numero di strutture ricreative e di svago per i suoi cittadini, tra cui un grande parco nel centro della citt\u00e0, molti parchi pi\u00f9 piccoli sparsi per la citt\u00e0, un campo da golf, l'Alameda Park Zoo, una rete di sentieri, l'Alamogordo Public Library e un centro per anziani. Il Gerald Champion Regional Medical Center \u00e8 una struttura militare e civile, senza scopo di lucro, che funge anche da ospedale per la vicina base aerea di Holloman.\nGeografia fisica.\nSecondo l'Ufficio del censimento degli Stati Uniti, ha una superficie totale di .\nStoria.\nIl bacino di Tularosa \u00e8 abitato da almeno anni. Nell'area sono presenti tracce della cultura Clovis, della cultura Folsom, dei popoli del periodo arcaico e del periodo formativo. I Mescalero Apache vivevano gi\u00e0 nel bacino di Tularosa quando gli spagnoli arrivarono nel 1534, e la storia orale dei Mescalero dice che hanno sempre vissuto l\u00ec. Gli spagnoli costruirono una cappella a La Luz (a circa 8,0 km dal futuro sito di Alamogordo) nel 1719, anche se La Luz non venne abitata fino intorno al 1860.\nLa citt\u00e0 di Alamogordo \u00e8 stata fondata nel giugno del 1898, quando la El Paso and Northeastern Railroad, guidata da Charles Bishop Eddy, estese la ferrovia alla citt\u00e0. Eddy influenz\u00f2 il piano urbanistico della comunit\u00e0, che consisteva in grandi strade e alberi collegati ai canali di irrigazione. Il fratello di Charles Eddy, John Arthur Eddy, diede alla nuova citt\u00e0 il nome di Alamogordo (\"pioppo grasso/grosso\" in spagnolo) da un boschetto di grossi pioppi che ricordava dalla zona del fiume Pecos. Quando Alamogordo \u00e8 stata progettata nel 1898, le strade est-ovest ricevettero designazioni numeriche, mentre le strade nord-sud prendevano il nome dagli stati. L'attuale White Sands Boulevard si chiamava allora Pennsylvania Avenue.\nDiversi edifici governativi ad Alamogordo furono costruiti dalla Works Progress Administration, un programma governativo creato nel 1935 in risposta alla grande depressione. Tra questi ci sono l'Otero County Administration Building su 1101 New York Avenue, un edificio in stile Pueblo originariamente costruito come ufficio postale nel 1938. L'edificio \u00e8 elencato nel National Register of Historic Places. Il portico d'ingresso principale presenta affreschi di Peter Hurd completati nel 1942. L'ufficio postale venne spostato nel 1961 e l'edificio fu utilizzato da una serie di agenzie federali ed era conosciuto come Federal Building. L'ultima agenzia federale ad occuparla \u00e8 stata la United States Forest Service che lo ha utilizzato come sede della foresta nazionale di Lincoln fino all'ottobre del 2008, quando l'agenzia si \u00e8 trasferita in un edificio di nuova costruzione. La propriet\u00e0 dell'edificio \u00e8 stata trasferita al governo della contea di Otero e molti uffici governativi sono stati trasferiti dal tribunale al nuovo edificio amministrativo nel febbraio del 2009.\nNel 1983, Atari seppell\u00ec oltre 700 mila cartucce di videogiochi dell'Atari 2600, in particolare di \"E.T. the Extra-Terrestrial\", nella discarica di Alamogordo. Alamogordo divenne brevemente famosa a livello internazionale alla fine del 2001, quando la Christ Community Church, il 30 dicembre, ha bruciato in pubblico dei libri della serie di Harry Potter e di molte altre serie.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti."}
{"id": "1381171", "revid": "287204", "url": "https://it.wikipedia.org/wiki?curid=1381171", "title": "Heaven", "text": "Heaven, termine inglese che significa Paradiso, pu\u00f2 riferirsi a:"}
{"id": "1381172", "revid": "599013", "url": "https://it.wikipedia.org/wiki?curid=1381172", "title": "Remondini (disambigua)", "text": ""}
{"id": "1381173", "revid": "6923", "url": "https://it.wikipedia.org/wiki?curid=1381173", "title": "Las Vegas (Nuovo Messico)", "text": "Las Vegas \u00e8 una citt\u00e0 e capoluogo della contea di San Miguel nel Nuovo Messico, negli Stati Uniti. La popolazione era di abitanti al censimento del 2010.\nLas Vegas si trova a 180\u00a0km a sud di Raton, 105\u00a0km a est di Santa Fe, 196\u00a0km a nord-est di Albuquerque, 414\u00a0km a sud di Colorado Springs e 525\u00a0km a sud di Denver.\nGeografia fisica.\nSecondo lo United States Census Bureau, ha un'area totale di .\nStoria.\nLas Vegas \u00e8 stata fondata nel 1835 dopo che un gruppo di coloni ha ricevuto una concessione terriera dal governo messicano. La citt\u00e0 era strutturata nel tradizionale stile coloniale spagnolo, con una piazza centrale circondata da edifici che potevano fungere da fortificazioni in caso di attacco. Las Vegas pi\u00f9 tardi divenne una fermata del Santa Fe Trail. Durante la guerra messicano-americana del 1846, Stephen W. Kearny nella Plaza di Las Vegas rivendicava che il Nuovo Messico appartenesse agli Stati Uniti. Nel 1847, qui avvenne la battaglia di Las Vegas, uno degli eventi della rivolta di Taos, che vide popoli ispanici e pueblo locali contro le forze di occupazione statunitensi. Nel 1877 il Las Vegas College, il precursore della Regis University, fu fondato a Las Vegas da un gruppo di gesuiti italiani in esilio. Nel 1887, il Las Vegas College si trasfer\u00ec a Denver, assumendo il nome attuale.\nUna ferrovia fu costruita per la citt\u00e0 nel 1880. A causa dei diritti di controllo, la ferrovia decise di costruire la stazione e di fondare un nuovo insediamento a 1,6\u00a0km a est della Plaza, andando a formare la \"citt\u00e0 nuova\". La stessa situazione avvenne ad Albuquerque, per esempio. Durante l'era delle ferrovie, Las Vegas ebbe un boom, diventando rapidamente una delle pi\u00f9 grandi citt\u00e0 del sud-ovest del paese. Agli inizi del secolo, Las Vegas era una citt\u00e0 moderna, con la presenza di una ferrovia elettrica stradale, la \"Duncan Opera House\" all'angolo nord-est della 6th Street e Douglas Avenue, una biblioteca Carnegie, il Casta\u00f1eda Hotel (parte della catena di ristoranti Harvey House) e la New Mexico Normal School (oggi New Mexico Highlands University). Dall'inizio del declino e della ristrutturazione dell'industria ferroviaria negli anni 1950, la popolazione della citt\u00e0 \u00e8 rimasta relativamente costante. Sebbene le due citt\u00e0 siano state unite, sono stati mantenuti distretti scolastici separati (Las Vegas City Schools e West Las Vegas School District).\nL'organizzazione anticolonista Las Gorras Blancas era attiva nell'area negli anni 1890.\nSociet\u00e0.\nEvoluzione demografica.\nSecondo il censimento del 2010, la popolazione era di 13.753 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 64,9% di bianchi, l'1,9% di afroamericani, il 2,1% di nativi americani, lo 0,9% di asiatici, lo 0,2% di oceanici, il 26,3% di altre etnie, e il 3,7% di due o pi\u00f9 etnie. Ispanici o latinos di qualunque etnia erano l'80,5% della popolazione."}
{"id": "1381174", "revid": "6923", "url": "https://it.wikipedia.org/wiki?curid=1381174", "title": "Bedwas Rugby Football Club", "text": "Il Bedwas RFC \u00e8 un club gallese di rugby a 15 della citt\u00e0 di Bedwas. Come molte altre squadre gallesi di rugby, \u00e8 difficile dire con precisione quando sia stato fondato. Ci sono prove che una squadra di rugby era attiva a Bedwas nel 1885, ma comunque, come anno ufficiale di fondazione del Bedwas RFC, \u00e8 stato fissato il 1889.\nIl Bedwas RFC \u00e8 stato uno dei membri fondatori sia della Junior Monmouthshire League, nel 1903, che della Rhymney Valley League, nel 1906. Nel 1910 si \u00e8 unita alla Welsh Rugby Union.\nAttualmente la squadra partecipa al massimo campionato semiprofessionistico del Galles, la Welsh Premier Division.\nIl club fa parte dell'area regionale dei Newport Gwent Dragons, team partecipante alla Celtic League."}
{"id": "1381182", "revid": "827882", "url": "https://it.wikipedia.org/wiki?curid=1381182", "title": "Gin Fizz", "text": "Il Gin Fizz \u00e8 un cocktail, un long drink a base di gin e soda. \u00c8 alcolico generalmente al 15%. \u00c8 un cocktail ufficiale dell'IBA.\nStoria.\nLe origini del Gin Fizz si perdono lontane nei secoli: secondo alcuni la sua ricetta risale addirittura al 1750. Si tratta di una variante del Gin Tonic. Quest'ultimo pare sia stato inventato da alcuni ufficiali della Marina inglese, che nel 1750, dopo le campagne coloniali, presero l'abitudine di utilizzare il gin per combattere la febbre: da qui nacque il grande cocktail Gin tonic. Infatti a quei tempi le navigazioni erano lunghe e in stiva si consumavano prodotti non freschi, soprattutto senza una delle vitamine pi\u00f9 importanti: la C, utile a prevenire lo scorbuto. Da qui l'idea di preparare un elixir dove ci fosse anche il limone. Fu l'ammiraglio Nelson ad avere l'idea di miscelare questi ingredienti (si aggiungeva all'epoca, nella ricetta originale, la pianta della china). In questo modo l'alcool riusciva a conservare la vitamina C. Il successo della bevanda tra le truppe fu totale, soprattutto nella lotta allo scorbuto. Ancora oggi i marinai britannici sono soprannominati Limey (probabilmente derivato da lime juicer (\"succo di lime\") per l'usanza della Royal Navy di distribuire succo di lime per prevenire questa malattia. Al ritorno in patria, i marinai inglesi conservarono l'abitudine di consumare il gin in questo modo, ma modificarono la ricetta aumentando gli ingredienti e aggiungendo la soda water: ecco nato il Gin Fizz.\nPreparazione.\nPrendere un bicchiere di tipo highball e riempirlo di cubetti di ghiaccio. Prendere uno shaker e riempirlo a sua volta di cubetti di ghiaccio. Aggiungere in un bicchiere 1 cl (1/3 oz) di sciroppo semplice, 4,5 cl (1,5 oz) di gin e 3 cl (1\u00a0oz) di succo di limone fresco. Rimuovere l'acqua in eccesso dallo shaker, versarvi gli ingredienti e agitare. Rimuovere il ghiaccio dall'highball e versarvi la soluzione ottenuta. Completare aggiungendo 8 cl di soda. Guarnire con scorza di limone da riporre all'interno dell'highball e con una rondella di limone sul bicchiere. Servire senza cannuccia.\nVariante: Ramos Gin Fizz.\nPrendere un collins, aggiungere 4,5 cl (1,5 oz) di gin, 1,5 cl di succo di limone fresco e 1,5 cl di succo di lime fresco e 3 cl (1\u00a0oz) di sciroppo semplice. Aggiungere quindi tre gocce di acqua di fiori d'arancio, quindi un paio di gocce di estratto di vaniglia. Aggiungere 6 cl (2\u00a0oz) di panna (\"heavy cream\") e l'albume di un uovo. Mettere tutto in uno shaker senza ghiaccio ed agitare per almeno 3 minuti, poi ripetere l'operazione riempiendolo di ghiaccio. In teoria si dovrebbe agitare per un totale di ben 12 minuti. Versare nel bicchiere collins senza ghiaccio. Aggiungere quindi soda sino all'orlo del bicchiere. Servire con cannuccia."}
{"id": "1381185", "revid": "104458", "url": "https://it.wikipedia.org/wiki?curid=1381185", "title": "Pavel Beljajev", "text": ""}
{"id": "1381186", "revid": "104458", "url": "https://it.wikipedia.org/wiki?curid=1381186", "title": "Pavel Beljaev", "text": ""}
{"id": "1381188", "revid": "484362", "url": "https://it.wikipedia.org/wiki?curid=1381188", "title": "BMW 326", "text": "La 326 \u00e8 un'autovettura di fascia alta prodotta dal 1936 al 1941 dalla Casa automobilistica tedesca BMW.\nStoria e profilo.\nIl progetto che stava alla base della realizzazione della 326 cominci\u00f2 gi\u00e0 nel 1934, quando i vertici della BMW decisero di creare una vettura di gamma alta per una clientela sempre pi\u00f9 esigente. In realt\u00e0, la prima BMW ad approdare in tale fascia sarebbe stata la 319, tecnicamente meno raffinata, ma ancora in grado di soddisfare la clientela, grazie soprattutto ai successi in campo sportivo. Ma la vera vettura di fascia alta, tecnicamente e stilisticamente pi\u00f9 moderna, doveva ancora arrivare. La sua presentazione avvenne il 15 febbraio del 1936 in occasione del Salone di Berlino: nacque cos\u00ec la BMW \"326\".\nCaratteristiche.\nL'importanza storica della \"326\" stava nel fatto che fu la prima BMW a lanciare la sfida commerciale alla Mercedes-Benz, fino a quel momento padrona assoluta in Germania per quanto riguardava le vetture tedesche di fascia alta e di lusso. Fu la prima a mettere in discussione tale egemonia commerciale e ad accendere una rivalit\u00e0 commerciale che dura ancor oggi. Per affrontare ad armi pari il marchio della stella, per\u00f2, occorreva attuare qualche piccola rivoluzione. E fu per questo che il corpo vettura venne dotato di quattro porte, per la prima volta nella storia della casa bavarese. Fino a quel momento le berline BMW erano state tutte prodotte con carrozzeria a due porte. Sul piano del design, la vettura si dimostr\u00f2 assai valida, a tal punto da essere utilizzata anche dopo la guerra da alcuni costruttori inglesi (Frazer Nash e Bristol) che acquisirono la licenza di produzione della \"326\". Tale linea seguiva i canoni stilistici in voga a partire dalla met\u00e0 degli anni trenta, e che consistevano in morbide e sinuose linee aerodinamiche e sfuggenti. Il corpo vettura della \"326\", fra l'altro, ben si sposava con il disegno della calandra a doppio rene e funse tra l'altro anche da modello per la realizzazione della carrozzeria delle BMW 329 e 320, con passo ridotto rispettivamente di 47 e 12\u00a0cm. Altra caratteristica stilistica della \"326\" fu costituita dai paraurti suddivisi in due parti, sia davanti che dietro.\nMa a differenza di questi ultimi modelli, la \"326\" fu realizzata a partire da un telaio nuovo, una struttura in scatolati di acciaio in luogo della struttura con longheroni e traverse a sezione ovale usata nei modelli immediatamente precedenti. Il comparto sospensivo prevedeva un avantreno ad assale oscillante a bracci trasversali e a balestra trasversale, oltre ad un retrotreno ad assale rigido con barre di torsione longitudinali. L'impianto frenante era inoltre di tipo idraulico, anche in questo caso una prima assoluta per la BMW, visto che gli impianti frenanti dei precedenti modelli erano tutti azionati a cavo. In ogni caso, anche qui a frenare le ruote pensavano quattro tamburi. Per quanto riguarda il motore, la progettazione fu affidata all'ingegner Rudolph Schleicher, il quale part\u00ec prendendo come base l'unit\u00e0 da 1,9 litri della 319 e procedette ad una leggera rialesatura, sufficiente per raggiungere i 1971 cm3 e quindi la soglia dei 2 litri necessaria per accedere ad una nuova fascia di mercato, quella che poteva permettere l'ingresso della BMW fra i costruttori d'\u00e9lite. Tale propulsore, sempre del tipo ad asse a camme laterale, erogava una potenza massima di 50 CV, sufficienti per spingere un corpo vettura di poco pi\u00f9 di 11 quintali a vuoto ad una velocit\u00e0 di 115\u00a0km/h, non molti in realt\u00e0, appena superiori a quelle della contemporanea \"329\". Il cambio era manuale a 4 marce, con sincronizzazione su terza e quarta marcia.\nCarriera commerciale.\nLa commercializzazione della BMW \"326\" fu avviata pochi mesi dopo la sua presentazione, a maggio. Nello stabilimento di Eisenach venne costruita solo la \"326\" con carrozzeria berlina, ma di fatto il listino si arricch\u00ec ben presto di una variante cabriolet, realizzata per\u00f2 da altre carrozzerie. Il successo per la \"326\" non tard\u00f2 ad arrivare, nonostante le prestazioni non fossero esattamente esaltanti. Ci\u00f2 che attir\u00f2 il pubblico furono in realt\u00e0 le doti di confort e di eleganza, talmente elevate da far passare in secondo piano tutto il resto. Non vi furono aggiornamenti significativi alla gamma, che rimase invariata fino al 1941, anno in cui la vettura venne tolta di produzione. La \"326\" fu prodotta complessivamente in 15.936 esemplari, facendo di questo modello il pi\u00f9 prodotto nella gamma BMW d'anteguerra.\nIl successo della \"326\" spinse la Casa tedesca a proporre nuovi modelli da essa derivati. Nacquero cos\u00ec la 328, artefice di numerose vittorie in campo sportivo, e la 327, versione prestazionalmente brillante della \"326\", ma non disponibile come berlina. Quanto alla \"326\", essa continu\u00f2 ad essere venduta con successo fino al 1941, alcuni esemplari vennero addirittura prodotti nell'immediato dopoguerra, quando lo stabilimento di Eisenach pass\u00f2 sotto il controllo militare sovietico. Storicamente, la \"326\" avrebbe avuto quindi due eredi: la EMW 340, prodotta e commercializzata oltrecortina, e la BMW 501, prodotta invece a Monaco di Baviera.\nLa \"326\" nel dopoguerra.\nFra il 1945 ed il 1946, la Germania venne ripartita fra le potenze vincitrici: la citt\u00e0 di Eisenach, dove aveva sede lo stabilimento BMW destinato alla produzione automobilistica, venne assegnato all'Unione Sovietica assieme a tutta la Turingia e alle regioni orientali della Germania orientale. Lo stabilimento venne presidiato dalle autorit\u00e0 sovietiche che ne requisirono i progetti facendoli propri in maniera abusiva e dando inizio ad una produzione illegale della \"326\", che venne denominata \"326/2\". La casa bavarese naturalmente intent\u00f2 una causa legale alle autorit\u00e0 sovietiche, vincendola e costringendo la direzione dello stabilimento di Eisenach a cessare la produzione abusiva della \"326\", oltre che della \"321\" (ridenominata \"321/2\"). I dati relativi alla produzione della \"326/2\" sono incerti, ma sicuramente la produzione ammont\u00f2 a pochissimi esemplari, circa una ventina, prima di dover interrompere la produzione stessa. Meccanicamente la \"326/2\" era identica alla \"326\" d'anteguerra."}
{"id": "1381191", "revid": "122226295", "url": "https://it.wikipedia.org/wiki?curid=1381191", "title": "Kir (cocktail)", "text": "Il kir \u00e8 un cocktail di tipo aperitivo, a base di vino bianco, generalmente alcolico al 16%. \u00c8 un cocktail certificato dall'IBA. \nStoria.\nQuesto cocktail ha origini francesi e la leggenda narra che fu l'abate Kir di Digione a proporre questo cocktail agli ospiti, naturalmente usando del vino francese, un Aligot\u00e8 di Borgogna. L'altro ingrediente \u00e8 la Cr\u00e8me de cassis (chiamata anche Crema di cassis o Cassis de Dijon o Cr\u00e8me de cassis de Dijon), un liquore francese ottenuto dalla macerazione del ribes nero in alcol con l'aggiunta di sciroppo di zucchero.\nHa ottenuto l'A.O.C. (ovvero Appellation d\u2019Origine Contr\u00f4l\u00e9e) \u201cCr\u00e8me de Cassis de Bourgogne\u201d. Deve avere una gradazione minima di 15\u00b0 ed un contenuto di almeno 400 g di zucchero per litro. La produzione di questo liquore \u00e8 consentita solo a Digione con ribes (la variet\u00e0 migliore \u00e8 il Nero di Borgogna) raccolti nella C\u00f4te-d'Or. Il ribes viene macerato in alcol per almeno tre mesi, con numerosi rimontaggi. Poi dalla spillatura si ottiene il \"jus vierge\". Successivamente la massa del ribes viene ricoperta di alcol e acqua, spillando si ottiene il secondo succo detto recharge.\nSi ripete l'operazione un'altra volta e si spilla un terzo succo detto lavasse. Ognuno di questi passaggi estrae una serie diversa di sostanze. Alla fine il ribes \u00e8 pressato e distillato, l'alcol che si ricava servir\u00e0 per macerare altro ribes. Il cassis di Dijon \u00e8 ottenuto dalla miscela dei tre differenti succhi con aggiunta di acqua, zucchero e alcol puro. Il Cassis di Dijon si usa soprattutto negli aperitivi per il Kir ed il Kir Royal. Tuttavia pu\u00f2 essere usato come digestivo con un terzo di cognac o grappa.\nPreparazione.\nSi prepara direttamente nella fl\u00fbte, versando prima la Cr\u00e8me de Cassis e colmando con vino ben freddo. In alternativa si pu\u00f2 usare un bicchiere a calice per vino."}
{"id": "1381193", "revid": "1573940", "url": "https://it.wikipedia.org/wiki?curid=1381193", "title": "Mola (zoologia)", "text": "Mola \u00e8 un genere di pesci della famiglia Molidae.\nTassonomia.\nComprende tre specie:"}
{"id": "1381194", "revid": "38120", "url": "https://it.wikipedia.org/wiki?curid=1381194", "title": "Dome (montagna)", "text": "Il Dome (o Qaqqaq Kershaw) \u00e8 un monte della Groenlandia di 3682\u00a0m. Appartiene al comune di Sermersooq. L'altezza della montagna, inferiore a quella riportata sulla carta GGU 1995 1:100.000 (m. 3.700) \u00e8 stata rilevata con un sistema GPS da una spedizione francese nel 1996. \u00c8 la seconda montagna pi\u00f9 alta della Groenlandia e la seconda pi\u00f9 alta a nord del Circolo Polare Artico.\nLa prima scalata avvenne nel 1988 da parte di una spedizione internazionale di Olsson e Jenkins; la seconda scalata avvenne nel 1990 da parte della spedizione inglese capeggiata da Jim Lowther. La prima scalata italiana avvenne nel maggio 2007, da parte della spedizione capeggiata da Paolo Gardino e Luisa Sanna."}
{"id": "1381196", "revid": "1543377", "url": "https://it.wikipedia.org/wiki?curid=1381196", "title": "Csesznek", "text": "Csesznek (tedesco: Ze\u00dfnegg, croato: \u010cesneg e slovacco: \u010cesnek) \u00e8 un comune nella provincia di Veszpr\u00e9m, Ungheria. Il villaggio \u00e8 molto conosciuto perch\u00e9 ospita, sul suo territorio, il castello medioevale di Csesznek.\nIl castello medioevale di Csesznek fu costruito all'incirca nel 1263 dal barone Jakab Cseszneky che era lo scudiero del re B\u00e9la IV. Il barone e i suoi discendenti presero il nome dal castello. Tra il 1326 e il 1392 fu un castello reale, fin quando il re Sigismondo lo offr\u00ec alla famiglia Garai in cambio del Banato di Macs\u00f3.\nNel 1482 la discendenza maschile dei Garais si estinse e il re Mattia Corvino don\u00f2 il castello alla famiglia Szapolyai. Nel 1527 il barone B\u00e1lint T\u00f6r\u00f6k lo occup\u00f2. Durante il sedicesimo secolo le famiglie Cs\u00e1bi, Szelestey e Wathay ebbero il possesso di Csesznek. Nel 1561 L\u0151rinc Wathay respinse con successo l'assedio dei Turchi. Tuttavia, nel 1594 il castello fu occupato dalle truppe turche, ma gi\u00e0 nel 1598 gli ungheresi lo recuperarono.\nNel 1635 D\u00e1niel Esterh\u00e1zy acquist\u00f2 il castello ed il villaggio ed a partire da quel tempo Csesznek rimase propriet\u00e0 della famiglia Esterh\u00e1zy fino al 1945.\nOggi il castello \u00e8 in fase di recupero e ristrutturazione, ma comunque accessibile ai turisti. Dalle sue mura si ha un'ottima vista di una vasta parte della Selva Baconia."}
{"id": "1381197", "revid": "968255", "url": "https://it.wikipedia.org/wiki?curid=1381197", "title": "Sessilit\u00e0", "text": "In biologia la parola sessilit\u00e0 pu\u00f2 avere due distinti significati, uno riguardante la botanica e l'altro la zoologia. In botanica \u00e8 sessile un organo privo di stelo. In zoologia invece \u00e8 sessile un organismo che vive ancorato al substrato e che non \u00e8 capace di muoversi, e il termine \u00e8 il contrario di vagile.\nUn terzo significato \u00e8 applicabile a livello cellulare, descrivendo come sessili tipologie cellulari associate a strutture (non facendone parte) come ad esempio alcune popolazioni cellulari dendritiche associate ai linfonodi, in contrapposizione ad altre dendritiche con alta capacit\u00e0 migratoria come le cellule dendritiche plasmacitoidi. \nBotanica.\nNelle piante, sono sessili i fiori e i frutti privi di peduncolo e le foglie prive di picciolo. Gli organi crescono direttamente attaccati allo stelo principale.\nInoltre, nell'anatomia del fiore, \u00e8 sessile lo stimma privo di stilo e che quindi si attacca direttamente all'ovario.\nIn micologia sono sessili i funghi privi di gambo, una struttura che sostiene il cappello.\nZoologia.\nIn zoologia sono sessili gli animali, generalmente acquatici, incapaci di movimento e che vivono ancorati ad un qualche tipo di substrato solido come per esempio rocce, scafi di imbarcazioni, piante, alghe o altri animali.\nTra gli organismi sessili pi\u00f9 importanti vi sono le spugne, i coralli, capaci di autocostruirsi il proprio substrato, i briozoi, i crostacei balanidi e ctamalidi, gli ascidiacei.\nGeneralmente tutti questi organismi allo stadio larvale sono in grado di muoversi, per potere colonizzare nuovi ambienti. \nAl contrario, molte meduse nei primi stadi della loro vita crescono come polipi sessili. Dai polipi, con un processo detto strobilazione, nasceranno le meduse.\nMolti organismi sessili, come per esempio le spugne, sono in grado di formare colonie.\nIn alcuni casi, anche in zoologia la parola pu\u00f2 assumere lo stesso significato della botanica, come per esempio nel caso dell'addome degli imenotteri, che pu\u00f2 essere o no attaccato al torace per mezzo di un peduncolo. Nel secondo caso l'addome \u00e8 sessile."}
{"id": "1381198", "revid": "26751", "url": "https://it.wikipedia.org/wiki?curid=1381198", "title": "Sessile", "text": ""}
{"id": "1381208", "revid": "287204", "url": "https://it.wikipedia.org/wiki?curid=1381208", "title": "Broken (singolo)", "text": ""}
{"id": "1381212", "revid": "287204", "url": "https://it.wikipedia.org/wiki?curid=1381212", "title": "The Dope Show", "text": "The Dope Show \u00e8 una canzone di Marilyn Manson, il singolo di lancio dell'album \"Mechanical Animals\" del 1998. Il testo della canzone \u00e8 di Marilyn Manson, mentre la melodia \u00e8 di Twiggy Ramirez.\nLa canzone.\n\"The Dope Show\" arriva in un momento della storia di Marilyn Manson in cui il gruppo decide di abbandonare le atmosfere cupe e i suoni sporchi del precedente album \"Antichrist Superstar\", che ne decret\u00f2 il successo.\nIl singolo, una canzone hard rock in puro stile anni settanta, che ricorda le sonorit\u00e0 di artisti come T. Rex e David Bowie, \u00e8 il simbolo della svolta musicale della band.\nIn linea con il tema principale dell'album da cui proviene, il narcisismo ed il consumismo, il testo della canzone vuole essere un ammonimento contro il mondo patinato fatto di soldi, successo e droga, in cui vivono molte rockstar e le persone che arrivano nello \"show business\". Ulteriori riferimenti vanno all'evidente attrazione da parte della gente per il mondo della fama, pieno di droga, e alla vacuit\u00e0 ed assurdit\u00e0 di tale mondo. Citando Andy Warhol, che sosteneva che un giorno \"\"tutti saranno famosi per 15 minuti\", Manson rimprovera la societ\u00e0 che ha preso troppo alla lettera questa tanto patinata quanto sinistra utopia, dicendo che \"siamo tutti stelle, nello show della droga\"\".\n\"The Dope Show\" ha ricevuto una nomination ai Grammy Award del 1999 come Miglior Performance Hard Rock.\nUn estratto della canzone \u00e8 stato incluso nel medley \"Polka Power\" di \"Weird Al\" Yankovic, del 1999.\nIl videoclip.\nIl singolo di \"The Dope Show\" \u00e8 stato accompagnato da un surreale videoclip diretto da Paul Hunter, girato a fine luglio 1998 e trasmesso in tv per la prima volta il 20 agosto dello stesso anno. Nelle scene del video, ispirate a L'Uomo Che Cadde Sulla Terra, Manson appare \u2014 coi capelli rossi ed il corpo, completo di finti seni di gomma, interamente coperto di lattice bianco \u2014 come un extraterrestre androgino che vaga per le colline di Hollywood. Viene catturato, studiato in laboratorio e trasportato in limousine su un palco, dove, insieme agli altri membri dell'immaginaria band \"\"Omega and the Mechanical Animals\" (Omega e gli Animali Meccanici), canter\u00e0 la canzone in concerto, prima che fan isterici oltrepassino le barriere di sicurezza, creando confusione.\nL'attore Billy Zane ha un cameo nella sequenza in limousine, in cui interpreta un dirigente musicale. La sequenza vuole essere una parodia delle riviste americane \"SPIN\" (\"Spun\" nel video) e \"The National Enquirer\".\nNel videoclip \u00e8 incluso anche un omaggio a \"La montagna sacra\", del regista cileno Alejandro Jodorowsky, precisamente nella sequenza in cui il personaggio principale distrugge i manichini in gesso a lui somiglianti. Sono stati inoltre ricreate sculture dell'artista tedesca Rebecca Horn: \"Overflowing Blood Machine\" per il macchinario a cui Manson \u00e8 legato da lunghi fili rossi in cui scorre sangue e \"Cornucopia\"\", nella sequenza della limousine, per lo strano oggetto che sembra unire i seni alla bocca, in una sorta di \"auto-allattamento\".\nNel 1999 il videoclip ha vinto un MTV Video Music Award come miglior videoclip e uno per la miglior qualit\u00e0 del filmato. Quest'ultimo fu realizzato utilizzando una Kodak 35\u00a0mm; contrasto, saturazione e colore furono poi alterati per ottenere il suo caratteristico stile vintage. Due settimane servirono per realizzarlo \u2014 un periodo lunghissimo, considerando lo standard industriale di due giorni per un videoclip. La Interscope Records detiene i diritti, mentre il video fu prodotto e filmato dalla HSI Production e codiretto da Manson stesso. Le riprese iniziarono l'8 agosto 1998.\nLe scene in cui Manson cammina tra le colline di Hollywood sono state in realt\u00e0 girate nella citt\u00e0 di Simi Valley, in California. L'edificio sullo sfondo \u00e8 la \"House of the Book\" del Brandeis-Bardin Institute e comparve precedentemente in tv nel programma per bambini Mighty Morphin Power Rangers.\nLa sequenza in cui la band canta dal vivo \u00e8 stata girata davanti al Los Angeles Municipal Traffic Court Building di South Hill Street by architect William Allen. La particolare architettura non permette un'adeguata angolatura per filmare; \u00e8 stato quindi necessario posizionare la band sopra un tir da 18 ruote e le telecamere su braccia meccaniche dall'altra parte della strada. Le scene del concerto sono intervallate da performance delle Goddess Bunny, che danzano in vestiti gialli e pieni di lustrini, simili a quello indossato da Twiggy Ramirez nello stesso videoclip. I costumi utilizzati nel filmato (inclusi i vestiti e gli stivali rossi di Manson, con tanto di zeppe alte 6 dita) sono stati disegnati dallo stesso Manson e da Terri King, mentre le vestaglie delle Goddess Bunny, indossate, tra l'altro, anche durante l'esibizione agli MTV Music Awards, sono state disegnate e cucite a mano da Kris Hendrickson.\nIl video \u00e8 disponibile in digitale sul DVD incluso in alcune edizioni del best \"Lest We Forget\" uscito nel 2004, e nella raccolta su VHS \"God Is in the TV\", che include anche un extra non censurato, in cui Twiggy Ramirez, Madonna Wayne Gacy e Goddess Bunny si spogliano nel retro di una limousine.\nIl video \u00e8 arrivato alla posizione numero 16 nella classifica dei 50 videoclip pi\u00f9 controversi secondo MuchMusic, per l'aspetto spaventoso di Manson.\nEsiste anche un secondo video per la canzone, fatto solo di primi piani su Manson, che venne pubblicato sull'allora sito ufficiale della band, MarilynManson.net prima dell'uscita del video ufficiale. Parti di questo video sono state poi incluse in quello finale.\nVariazioni nel testo.\nDurante le esibizioni dal vivo, Manson cambia spesso le parole della canzone. In \"The Last Tour on Earth\", \"\"Cops and Queers\" viene cambiata in \"pigs and fags\". Allo stesso modo, \"the drugs, they say, are made in California\" diventa \"the drugs, they say, are made right here in \"(nome citt\u00e0)\". Inoltre, il verso \"\"We love your face, we'd really like to sell you\" viene spesso cambiato dal vivo in \"We love your face, I'd really like to cum on it\"\".\nLa formazione.\nMusicisti:\nProduzione:"}
{"id": "1381214", "revid": "174925", "url": "https://it.wikipedia.org/wiki?curid=1381214", "title": "Zona neritica", "text": ""}
{"id": "1381218", "revid": "56818", "url": "https://it.wikipedia.org/wiki?curid=1381218", "title": "Ponte del Varolio", "text": ""}
{"id": "1381219", "revid": "2030671", "url": "https://it.wikipedia.org/wiki?curid=1381219", "title": "Zanzariera", "text": "La zanzariera \u00e8 un dispositivo che offre protezione contro le zanzare, mosche ed altri insetti, quindi anche contro eventuali malattie di cui i suddetti possano essere portatori (vedi es. malaria).\nLa maglia della rete di cui \u00e8 composta permette una relativa indennit\u00e0 dal contatto con tali animali e grazie alla messa a fuoco dell'occhio umano al di l\u00e0 della rete stessa, risulta quasi trasparente alla vista; l'afflusso dell'aria per contro viene parzialmente indebolito ma non eccessivamente bloccato.\nLe zanzariere a tenda sono spesso utilizzate in localit\u00e0 dove sono comuni la malaria o altre malattie contraibili a causa degli insetti; tale tipo di tenda ha una struttura che inizia da un unico punto in alto ben sigillato e scende sino alla base intorno al letto. Poich\u00e9 gli insetti possono mordere attraverso la rete, quest'ultima non deve poggiare direttamente sulla pelle.\nLe zanzariere trattate con gli insetticidi - conosciuti come reti trattate da insetticida (acronimo inglese: \"ITN\") - sono state sviluppate negli anni ottanta per la prevenzione dalla malaria. Queste reti, impregnate di un insetticida piretroide come il deltametrina o il permetrina, uccidono e respingono le zanzare. Le reti di questo tipo, per\u00f2, devono essere sostituite o ritrattate con l'insetticida dopo sei lavaggi rendendo tale soluzione poco conveniente sul lato economico oltre al fatto che non pu\u00f2 essere considerata come soluzione di lunga durata per i problemi connessi alla malaria.\nL'industria biochimica ha allora sviluppato un particolare insetticida molto pi\u00f9 resistente ai lavaggi e quindi ha reso pi\u00f9 duraturo nel tempo allungando la vita media di tali zanzariere (acronimo inglese: \"LLIN\") per oltre 3 anni permettendo il lavaggio delle reti per almeno 20 volte.\nOltre al tipo a tenda c'\u00e8 poi la classica zanzariera integrata con gli infissi: a soffietto, a cerniera, fisse, scorrevoli, magnetiche, con rete metallica, con rete in materiale plastico.\nVersione elettrica.\nLa zanzariera elettrica \u00e8 un apparecchio elettrico composto da una lampada fluorescente, da una griglia metallica elettrificata e a seconda del modello, anche da una o pi\u00f9 ventole con effetto aspirante."}
{"id": "1381220", "revid": "1305772", "url": "https://it.wikipedia.org/wiki?curid=1381220", "title": "Vl\u0103deni (Boto\u0219ani)", "text": "Vl\u0103deni \u00e8 un comune della Romania di 5.018 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 5 villaggi: Brehuie\u0219ti, Hri\u0219cani, Hu\u021bani, M\u00e2ndre\u0219ti, Vl\u0103deni."}
{"id": "1381223", "revid": "11548548", "url": "https://it.wikipedia.org/wiki?curid=1381223", "title": "McDonnell Douglas MD-83", "text": ""}
{"id": "1381224", "revid": "11548560", "url": "https://it.wikipedia.org/wiki?curid=1381224", "title": "McDonnell Douglas MD-88", "text": ""}
{"id": "1381226", "revid": "107831", "url": "https://it.wikipedia.org/wiki?curid=1381226", "title": "Giochi dei Piccoli Stati d'Europa 1985", "text": ""}
{"id": "1381229", "revid": "38120", "url": "https://it.wikipedia.org/wiki?curid=1381229", "title": "Cone (Groenlandia)", "text": "Il Cone (o Qaqqaq Johnson) \u00e8 un monte della Groenlandia di 3669\u00a0m. Appartiene al comune di Sermersooq. L'altezza della montagna, inferiore a quella riportata sulla carta GGU 1995 1:100.000 (m. 3.685) \u00e8 stata rilevata con un sistema GPS da una spedizione francese nel 1996. \u00c8 la terza montagna pi\u00f9 alta della Groenlandia e la terza pi\u00f9 alta a nord del Circolo Polare Artico.\nLa prima scalata avvenne nel 1988 da parte di una spedizione internazionale di Olsson e Jenkins; la seconda scalata avvenne nel 1990 da parte della spedizione inglese capeggiata da Jim Lowther. La prima scalata italiana avvenne nel maggio 2007 da parte della spedizione capeggiata da Paolo Gardino e Luisa Sanna."}
{"id": "1381230", "revid": "287204", "url": "https://it.wikipedia.org/wiki?curid=1381230", "title": "Ulama", "text": "Ulama \u00e8 uno sport sferistico derivato dal tlachtli e praticato in alcune comunit\u00e0 del Messico: precisamente negli stati di Nayarit e Sinaloa; in occasione di feste religiose, tuttavia, non di rado viene praticato con grande gioia degli abitanti.\nLe regole codificate di oggi sono semplici: "}
{"id": "1381233", "revid": "1946381", "url": "https://it.wikipedia.org/wiki?curid=1381233", "title": "Giovanni De Angelis", "text": "Biografia.\nDecide fin da bambino di intraprendere la carriera artistica.\nA Milano, a soli undici anni riceve il \"Premio del fanciullo artista\", nel 1950 incontra lo scultore svizzero H. Haller dove trascorre un periodo di lavoro presso il suo studio a Zurigo e presso lo scultore Zschokke a Basilea.\nNel 1954 incontra e frequenta ad Ischia il poeta Eugenio Montale modellandone un ritratto.\nNel 1958 si diploma all'Istituto d'arte di Napoli e nel 1961 riceve dal governo di Bonn una borsa di studio per l'Accademia di Monaco di Baviera.\nSoggiorna cinque anni (dal 1962 al 1967) a Moltrasio e continua a frequentare a Milano E. Montale, F. Russoli, Enzo Fabiani, Gryzko Mascioni, Dino Buzzati, P. Chiara, A. Sala, R. Sanesi ed molti altri ancora.\nNel 1973 nella sua Ischia inizia a frequentare Renato Guttuso e Libero de Libero, infine nel 1994 decide di ritornare ad Ischia dove attualmente vive e lavora.\nLe sue mostre sono state ammirate in tutto il mondo, da segnalare, in particolare le mostre di Los Angeles, Milano, Locarno, Monaco di Baviera, Basilea, Bolzano, Colonia, Bruxelles, Parma, Parlamento europeo di Strasburgo e di Berlino.\nNegli anni, ha allestito svariate mostre anche nella sua isola natale, Ischia.\nRiceve nel 2018 una onorificenza dal sindaco di Ischia Enzo ferrandino per il significativo contributo alla crescita artistico-culturale del Comune di Ischia."}
{"id": "1381234", "revid": "287204", "url": "https://it.wikipedia.org/wiki?curid=1381234", "title": "Andronico V Paleologo", "text": "Biografia.\nAndronico V Paleologo fu l'unico figlio riconosciuto dell'imperatore bizantino Giovanni VII Paleologo e di Eugenia Gattilusio (poi rinominata Irene), figlia di Francesco II Gattilusio. Quando Andronico V nacque, Giovanni VII era reggente dell'impero Bizantino per conto dello zio Manuele II Paleologo, che era partito per un viaggio in Europa occidentale, in ricerca d'aiuto contro gli ottomani, che stavano assediando Costantinopoli. In data incerta, molto probabilmente successiva a quella della nomina del padre Giovanni VII a despota di Tessalonica (intorno al 1403 o 1404), Andronico V fu proclamato dal prozio Manuele II, co-imperatore.\nNonostante ci\u00f2, mor\u00ec ancora bambino, ancor prima del genitore, probabilmente nel 1407. \u00c8 da evidenziare che la carica imperiale di entrambi (Giovanni VII e Andronico V) era meramente simbolica e non potevano mai essere giudicabili come \"co-imperatori\" (ad ogni modo Giovanni VII regn\u00f2 come imperatore di Bisanzio per cinque mesi del 1390, e poi come reggente di Costantinopoli dal 1399 fino al 1403)."}
{"id": "1381241", "revid": "287204", "url": "https://it.wikipedia.org/wiki?curid=1381241", "title": "Dolby E", "text": "Il Dolby E \u00e8 un sistema di codifica audio concepito e ottimizzato per la distribuzione di segnali audio in ambienti professionali. L'audio surround e multicanale viene convogliato tramite un canale PCM convenzionale, semplificando il cablaggio all'interno delle infrastrutture di produzione.\nPermette di combinare fino a 8 canali audio in uno solo canale AES/EBU. \nInsieme all'audio vengono inviati anche i metadata, dati che permettono al decoder di stabilire i parametri di ascolto del segnale ricevuto. Tra i pi\u00f9 importanti troviamo il formato (multicanale, surround, stereo, mono, ecc.), il volume di ascolto (dialogue level), i livelli di downmix, le dinamiche e il timecode. Si trovano anche dei dati \"ausiliari\", ossia il tipo di regia, il volume di mix e dei messaggi, ecc. I dati pi\u00f9 importanti sono quelli che, una volta codificati in Dolby Digital, permettono ad esempio al sintoamplificatore a casa di commutare automaticamente sul tipo di ascolto utilizzare. Si pu\u00f2 affermare che la vera rivoluzione non \u00e8 tanto l'invio di un massimo di 8 canali audio su un canale AES, quanto l'informazione stessa integrata nel segnale audio trasportato.\nIl Dolby E permette anche la registrazione dell'audio multicanale su videoregistratori e video server, usando un canale audio digitale di tipo convenzionale, e ne permette la distribuzione tramite matrici, distributori e collegamenti satellitari e via ponte radio.\n\u00c8 molto importante non inviare ai monitor audio il flusso Dolby E senza prima decodificarlo, poich\u00e9 verrebbe \nriprodotto come rumore digitale ad alto volume, potenzialmente in grado di rovinare i tweeter. Di \nconseguenza, le registrazioni con canali in questo formato dovrebbero essere sempre etichettate con cura."}
{"id": "1381251", "revid": "12290", "url": "https://it.wikipedia.org/wiki?curid=1381251", "title": "Dottor Clive", "text": ""}
{"id": "1381252", "revid": "256896", "url": "https://it.wikipedia.org/wiki?curid=1381252", "title": "East African Community", "text": ""}
{"id": "1381254", "revid": "125715619", "url": "https://it.wikipedia.org/wiki?curid=1381254", "title": "Ultimate Capitan America", "text": "Ultimate Capitan America, il cui vero nome \u00e8 Steve Rogers, \u00e8 un personaggio creato da Mark Millar e Bryan Hitch, pubblicato dalla Marvel Comics.\n\u00c8 la versione Ultimate di Capitan America, il famoso supereroe.\nRispetto alla versione classica del personaggio, pi\u00f9 nobile e altruista, capace di andare anche contro il proprio governo in difesa dei propri principi (come in \"Civil War\"), questo Cap ha un'impostazione nazionalista di stampo militare, non discute gli ordini ma li esegue, pur non essendo sprovvisto di aspetti molto umani come il rimpianto per la sua epoca e gli amici dei tempi passati.\nBiografia del personaggio.\nUltimates 1.\nDurante la seconda guerra mondiale Steve Rogers, desideroso di servire la patria, accett\u00f2 di farsi iniettare il siero del supersoldato, acquisendo cos\u00ec capacit\u00e0 fisiche sovrumane.\nRogers divenne Capitan America, simbolo del sogno americano e combatt\u00e9 il nazismo nel cuore dell'Europa o nel Pacifico, accompagnato da Bucky, un amico d'infanzia che divenne il suo fotografo ufficiale durante le sue missioni.\nVerso la fine della guerra, fu messo al comando di una missione in Germania il cui intento era quello di impedire il lancio di un missile su Washington. Nel disinnescare il razzo, Cap cadde nell'oceano Atlantico, e tutti lo considerarono morto.\nIn realt\u00e0 rimase congelato per decenni finch\u00e9 non venne ritrovato da un'\u00e9quipe dell'esercito.\nRisvegliatosi ai giorni nostri, Cap per prima cosa fece visita alla sua ex-spalla, ormai divenuto nonno. Scopr\u00ec che Bucky era andato da Gail, l'ex ragazza di Cap, per informarla della sua morte e, in seguito, i due si son sposati e han messo su famiglia.\nSuccessivamente fu invitato a unirsi agli Ultimates da Nick Fury, dei quali divenne il capo data la sua vasta esperienza sul campo durante le missioni.\nIl loro primo compito fu quello di fermare Hulk scatenato, mentre in seguito dovettero scontrarsi con Magneto.\nLa guida di Cap fu determinante per sconfiggere i Chitauri, alieni mutaforma che s'infiltrarono nella societ\u00e0 umana gi\u00e0 dagli anni quaranta, alleandosi con i nazisti.\nCapitan America si scontr\u00f2 con il loro leader gi\u00e0 allora, non sapendo per\u00f2 che si trattava di un alieno ma considerandolo un semplice gerarca nazista.\nIn seguito instaur\u00f2 una relazione con Wasp quando questa lasci\u00f2 il marito Hank Pym Giant-Man, colpevole di averla picchiata. Steve lo rintracci\u00f2 e gli provoc\u00f2 diverse fratture per punirlo della sua violenza su Janet.\nI Sei.\nTutti i nemici sconfitti da Peter Parker erano rinchiusi al Triskelion, la base degli Ultimates e prigione di superumani.\nIl Dottor Octopus si fece credere pentito delle sue azioni per poter usare di nuovo le sue braccia per poi poter liberare gli altri e scappare.\nData l'emergenza Fury chiam\u00f2 Parker al Triskelion e fece nascondere tutti coloro che erano collegati a Peter.\nIl Triskelion venne per\u00f2 attaccato dai sei che rapirono Parker; in seguito Osborn, la mente del gruppo, ricatt\u00f2 il ragazzo allo scopo di ottenere il suo aiuto per sconfiggere gli Ultimates, minacciandolo di uccidere sua zia May in caso di rifiuto.\nCos\u00ec i sei arrivarono alla casa Bianca per uccidere il Presidente; l\u00e0 furono contrastati dagli Ultimates, Osborn lanci\u00f2 Peter contro Cap, ma il Capitano tranquillizz\u00f2 Peter dicendogli che sua Zia May era al sicuro.\nIl ragno quindi aiut\u00f2 gli Ultimates; ad un certo punto il figlio di Osborn, Harry comparve sulla scena per fermare il padre, ma Stark colp\u00ec il criminale proprio quando stava tornando umano: cos\u00ec Fury (che era invisibile e si trovava dietro il ragazzo) utilizz\u00f2 tutti suoi mitra per finire Osborn.\nFinita la battaglia, Peter tent\u00f2 di parlare ad Harry che disse: \"Vi uccider\u00f2 tutti\".\nPeter venne riaccompagnato dov'era sua zia e tornarono a casa, mentre Cap cap\u00ec che Fury non aveva appositamente ucciso i criminali allo scopo di studiare i loro geni in caso di una futura guerra genetica.\nFury tuttavia si giustific\u00f2 spiegando a Cap che queste ricerche erano indirettamente collegate ai successi che Cap aveva ottenuto durante la II Guerra Mondiale, paragonandolo ad una bomba atomica: alla fine del conflitto, ogni nazione della terra voleva il proprio esercito di supersoldati, cos\u00ec erano iniziate numerose ricerche sia per la replica del siero del supersoldato (cosa di cui si occuparono a loro tempo anche Bruce Banner, Henry Pym e Norman Osborn), sia nuovi studi sull'ingegneria genetica (cosa che porter\u00e0 alle conseguenze narrate in \"Ultimates 2\").\nCap si dichiar\u00f2 scioccato e deluso, in quanto non erano stati questi i motivi che lo avevano spinto ad arruolarsi e a sottoporsi all'esperimento con il siero del supersoldato.\nUltimates 2.\nUn anno dopo Thor viene accusato di aver divulgato informazioni top secret, tra cui la vera identit\u00e0 di Banner/Hulk; Thor si dichiara vittima di un complotto eseguito da Loki, ma ormai tutti lo ritengono uno squilibrato in possesso di un martello ipertecnologico e non un dio nordico. Gli Ultimates vengono incaricati di arrestarlo e, al termine di una furiosa battaglia, Thor venne imprigionato.\nIn seguito all'omicidio di Occhio di Falco e della sua famiglia, Fury capisce che c'\u00e8 una spia tra gli Ultimates, e i suoi sospetti ricadono su Capitan America, che viene catturato mentre si trova nel cimitero di Arlington con Bucky.\nQuando gli Stati Uniti d'America vengono invasi e messi in ginocchio dai Liberatori, un gruppo di superumani creati dal governo Iraniano in collaborazione con Cina e Russia, si scopre che la traditrice era in realt\u00e0 la Vedova nera e che era stata lei ad incastrare Cap e Thor e ad aver ucciso la famiglia di Occhio di Falco; solo grazie all'intervento di Iron man il suo doppiogioco viene scoperto.\nSteve Rogers si libera grazie a Wasp e dopo aver ucciso molti criminali i due trovano Occhio di Falco, creduto morto con la sua famiglia; insieme i tre liberano il presidente e i suoi familiari.\nCap affronta Abdul Al-Raham, il supersoldato dei Liberatori, unico altro uomo al mondo in cui il siero del supersoldato ha avuto effetto, il quale possiede una spada laser simile a quella di Darth Maul; durante lo scontro Cap viene immobilizzato da centinaia di copie di Madrox e, proprio mentre sta per essere decapitato da Abdul, Hulk, in quel momento controllato da Banner, lancia il suo scudo amputando le mani ad Abdul.\nIl Capitano si libera per poi uccidere a sangue freddo Abdul, dopodich\u00e9 Loki appare sulla scena, rivelando cos\u00ec fondata la teoria di Thor.\nMentre gli Ultimates combattono contro i Liberatori, Thor richiama al suo fianco i guerrieri di Asgard per affrontare Loki e suoi alleati, e insieme riescono a sconfiggerli.\nNew Ultimates.\nRecentemente Cap ha scoperto di aver avuto un figlio con l'ex fidanzata Gail Richards: costui \u00e8 in realt\u00e0 il Teschio Rosso, un criminale apparso pubblicamente subito dopo l'inondazione di New York vista in Ultimatum. Per scoprirne di pi\u00f9, Cap ha disertato e si \u00e8 messo alla ricerca di informazioni. Allora, Nick Fury decide di formare una nuova squadra di Vendicatori per rintracciare Cap.\nFrank Simpson: Nuke.\nFrank Simpson \u00e8 un altro fallito esperimento del governo statunitense di ricreare un supersoldato al pari di Captain America durante il suo periodo di scomparsa. Tuttavia, a differenza di Cap, questo superumano \u00e8 disturbato mentalmente e dopo anni passati a seguire gli ordini dei superiori, ha disertato, facendo perdere le sue tracce. Fino a che il Capitano non trova un segno evidente della sua presenza nelle giungle Cambogiane, andandogli dunque a dare la caccia... sennonch\u00e9 Simpson, noto anche col nome di Nuke, ha iniettato il siero del supersoldato a tutti gli abitanti del piccolo villaggio, rendendogli possibile catturare il Capitano e imprigionarlo. in seguito, Cap riuscir\u00e0 a liberarsi e sconfigger\u00e0 Nuke in combattimento. Alla fine, gli abitanti del villaggio si arrenderanno a lui e Cap si ritrover\u00e0 a leggere a Nuke dei brani della Bibbia, per 'ricambiargli il favore'.\nTeschio Rosso.\nNell'universo Ultimate, il Teschio Rosso, \u00e8 il figlio biologico di Captain America e Gail Richards, concepito prima della scomparsa dell'eroe e ceduto in seguito dalla madre alle cure del Governo degli Stati Uniti. Avendo il siero del supersoldato nel sangue, si dimostrer\u00e0 eccellente in tutte le prove fisiche ed anche un ottimo stratega ma mostrer\u00e0 la sua vera personalit\u00e0 soltanto a 17 anni, quando, da solo, uccider\u00e0 tutti gli uomini della base in cui \u00e8 cresciuto e si strapper\u00e0 la faccia con un coltello per liberarsi di ogni somiglianza che aveva con il proprio padre. Passer\u00e0 gli anni seguenti a lavorare come assassino fino ad arruolarsi nell'AIM ed a ricongiungersi finalmente con il proprio padre per disputarsi il Tesseract. Captain America, poi, per impedire che il proprio figlio compia altri danni lo trafigger\u00e0 con la punta di un aereo che stava pilotando, contro una montagna. Il Teschio Rosso verr\u00e0 ucciso da Petra Laskov con un colpo di pistola dopo aver spiegato le proprie vere intenzioni: di utilizzare il Tesseract per tornare indietro nel tempo, impedire la scomparsa del proprio padre e crescere un'infanzia normale, lontano dal mondo militare e da cos\u00ec grandi aspettative. Verr\u00e0 poi rivelato che dietro questi avvenimenti vi fosse lo zampino di Nick Fury, per il quale la morte del Teschio Rosso era fondamentale per il proprio ritorno nello SHIELD.\nPoteri e abilit\u00e0.\nCapitan America nasce durante la Seconda Guerra Mondiale, quando il giovane Steve Rogers, desideroso di combattere per il suo paese ma respinto dall'esercito a causa del suo corpo minuto e delle sue capacit\u00e0 fisiche scarse (in contrasto con un'intelligenza notevole), si fa iniettare il siero del supersoldato creato dal Dottor Erskine, divenendo l'arma pi\u00f9 potente e importante al servizio degli Alleati. Il corpo di Rogers \u00e8 cresciuto, sviluppando una stazza possente, un fisico scultoreo e forza, resistenza, velocit\u00e0, agilit\u00e0 e riflessi sovrumani. Il supersoldato dispone anche di una totale immunit\u00e0 all'alcool, alle droghe e a molte altre tossine, oltre che di un'efficace guarigione accelerata, la quale gli permette di guarire dalle ferite pi\u00f9 gravi (anche da quelle mortali) in meno di 24 ore. Essendo stato addestrato come un vero e proprio soldato, \u00e8 esperto in molte tecniche di combattimento corpo a corpo, nell'uso di molte armi e nella guida di molti veicoli. \u00c8 un grande genio della tattica e della strategia, in grado di pensare e agire molto pi\u00f9 velocemente di un essere umano grazie ai processi mentali potenziati. In combattimento fa sempre uso di uno speciale scudo circolare e dai bordi taglienti, realizzato in vibranio e quindi virtualmente indistruttibile; \u00e8 divenuto esperto nel suo utilizzo sia come strumento offensivo (arrivando ad utilizzarlo persino come arma da lancio) che difensivo."}
{"id": "1381262", "revid": "1935652", "url": "https://it.wikipedia.org/wiki?curid=1381262", "title": "Enrico Manfredini", "text": "Biografia.\nNasce a Suzzara, in provincia e diocesi di Mantova, il 20 gennaio 1922; viene battezzato con il nome di Ruben Enrico. Nel 1930 si trasferisce con la famiglia a Milano.\nFormazione e ministero sacerdotale.\nNel 1934 entra nei seminari arcivescovili milanesi, prima a Seveso, poi a Venegono, allora sede della Facolt\u00e0 teologica. Durante questo periodo, conosce e diventa amico di Luigi Giussani, futuro compagno di ordinazione e fondatore di Comunione e Liberazione.\nIl 26 maggio 1945 \u00e8 ordinato presbitero, nella cattedrale di Milano, dal cardinale Alfredo Ildefonso Schuster.\nDopo l'ordinazione \u00e8 vicario parrocchiale a Monza, fino al 1950, e poi a Lambrate.\nNel 1951 si laurea in filosofia e lettere presso l'Universit\u00e0 Cattolica del Sacro Cuore, dal 1950 al 1956 insegna filosofia nei collegi dell'arcidiocesi. Nel 1956 diventa assistente diocesano degli uomini di Azione Cattolica; nel 1958 diventa delegato arcivescovile di tutta l'Azione Cattolica arcidiocesana.\nNel 1963 \u00e8 nominato prevosto della basilica di San Vittore a Varese dal cardinale Giovanni Battista Montini, che, eletto papa con il nome di Paolo VI, lo sceglie come parroco uditore al Concilio Vaticano II.\nMinistero episcopale.\nIl 4 ottobre 1969 papa Paolo VI lo nomina vescovo di Piacenza; succede all'arcivescovo Umberto Malchiodi, dimessosi il giorno precedente per raggiunti limiti di et\u00e0. Il 4 novembre successivo riceve l'ordinazione episcopale, nel palazzetto dello sport di Varese, dal cardinale Giovanni Colombo, co-consacranti gli arcivescovi Umberto Malchiodi e Giuseppe Schiavini. L'8 dicembre prende possesso della diocesi, nella cattedrale di Piacenza. In segno di umilt\u00e0 rifiuta di farsi confezionare uno stemma episcopale proprio.\nIl 18 marzo 1983 papa Giovanni Paolo II lo nomina arcivescovo metropolita di Bologna; succede al cardinale Antonio Poma, dimessosi per motivi di salute. Il 30 aprile prende possesso dell'arcidiocesi, mentre il 29 giugno riceve il pallio, nella basilica di San Pietro in Vaticano, dal papa. Il 9 luglio \u00e8 eletto presidente della conferenza episcopale dell'Emilia-Romagna.\n\u00c8 vescovo delegato per la famiglia, dal 1970 al 1977 e dal 1982 al 1983, e delegato per i problemi caritativi ed assistenziali, dal 1977 al 1982, presso la conferenza episcopale dell'Emilia-Romagna. \u00c8 inoltre segretario, dal 1973 al 1975, e poi presidente, dal 1982 al 1983, della commissione episcopale per la famiglia; dal 1975 al 1978 \u00e8 presidente del comitato episcopale per l'Universit\u00e0 Cattolica.\nNella notte tra il 15 e il 16 dicembre 1983 muore improvvisamente a Bologna a causa di un attacco cardiaco, senza aver potuto ricevere la berretta cardinalizia che tradizionalmente si accompagnava a quella carica arcivescovile. \u00c8 sepolto nella cattedrale di San Pietro.\nGenealogia episcopale.\nLa genealogia episcopale \u00e8:"}
{"id": "1381264", "revid": "114147350", "url": "https://it.wikipedia.org/wiki?curid=1381264", "title": "L\u00e9on Charles Th\u00e9venin", "text": "Biografia.\nDiplomatosi all'\u00c9cole polytechnique nel 1876 ed all'\u00c9cole sup\u00e9rieure de t\u00e9l\u00e9graphie nel 1879, inizi\u00f2 a lavorare nel 1880 all'interno dell'amministrazione delle poste e telegrafi francesi. Nel frattempo tenne anche corsi di matematica, focalizzando le proprie ricerche sull'elettricit\u00e0.\nNel 1883 pubblic\u00f2 una formula di semplificazione degli schemi elettrici, che da lui prese il nome di teorema di Th\u00e9venin, a partire dalle leggi di Kirchhoff, a sua volta derivanti dalla legge di Ohm.\nInoltre Th\u00e9venin fu sostenitore del decreto del 1895 che confer\u00ec agli ingegneri telegrafici francesi la supervisione delle installazioni elettriche industriali.\nNel 1888 l'ingegnere fu incaricato di insegnare la matematica e l'elettrotecnica all'\u00c9cole sup\u00e9rieure de t\u00e9l\u00e9graphie; successivamente, nel 1896, venne nominato direttore dell'istituto scolastico. Da allora condusse ulteriori studi che influenzarono il metodo di costruzione delle reti elettriche e chiese che venisse potenziato il laboratorio dell'istituto per poter effettuare ricerche pi\u00f9 ambiziose, ma tale richiesta fu accettata solo nel 1916, molto tempo dopo le sue dimissioni, avvenute nel 1901, quando fu sostituito da \u00c9douard Estauni\u00e9.\nIn seguito Th\u00e9venin divent\u00f2 direttore degli \"atelier\" del boulevard Brune, dove si occup\u00f2 dei macchinari che stampavano i francobolli.\nQuasi ignorato negli ultimi anni di vita a causa dell'attrazione che aveva verso la ricerca, mor\u00ec a Parigi nel 1926, dopo essere stato trasferito l\u00ec per essere curato. Per sua volont\u00e0, prima di morire chiese che dovesse essere accompagnato al cimitero esclusivamente dalla sua famiglia e che nessun oggetto dovesse essere lasciato sulla sua tomba, ad eccezione di una rosa sul suo giardino. Le sue spoglie furono traslate e seppellite nella sua citt\u00e0 natale, Meaux."}
{"id": "1381265", "revid": "31789", "url": "https://it.wikipedia.org/wiki?curid=1381265", "title": "Lettering", "text": "Il lettering (in italiano anche letterizzazione) \u00e8 un termine ombrello generalmente utilizzato nello studio delle forme della scrittura per indicare, a differenza della semplice scrittura manuale, un insieme di lettere disegnate. Quello che colloca il lettering in ambito differente sia dalla scrittura manuale (artistica o utilitaria che sia) che dalla tipografia o dal disegno di caratteri tipografici, \u00e8 l\u2019attenzione riservata individualmente alle singole lettere e al loro ruolo nell\u2019ambito di una composizione.\nDescrizione.\nIl lettering include i caratteri utilizzati per progetti \"blueprint\" (un disegno tecnico creato utilizzando un processo di stampa a contatto su fogli sensibili alla luce) e fumetti, nonch\u00e9 caratteri decorativi per la grafica personalizzata. Ad esempio su manifesti, per una carta intestata o un marchio aziendale, scritte in pietra, scritte per annunci pubblicitari, scritte su pneumatici, fileteado, graffiti, o su lavagne.\nLe lettere possono essere disegnate, incise, applicate utilizzando stencil, o utilizzando un supporto digitale con un programma vettoriale come Adobe Illustrator o Inkscape. Le lettere che non sono state create utilizzando strumenti digitali sono comunemente chiamate \"hand-written\" (scritte a mano).\nIn passato, quasi tutte le scritte decorative diverse da quelle su carta venivano create come scritte personalizzate o dipinte a mano. L'uso di font \u00e8 aumentato grazie a nuovi metodi di stampa, fotocomposizione e composizione digitale, che consentono di stampare i caratteri in qualsiasi dimensione desiderata. Il lettering \u00e8 stato particolarmente importante nell'arte islamica, a causa della pratica islamica di evitare raffigurazioni di esseri senzienti in generale e di Maometto in particolare, e invece di utilizzare rappresentazioni sotto forma di calligrafia islamica, compreso lo \"hilyes\", o forme d'arte basate su descrizioni scritte di Maometto.\nC'\u00e8 stato poi un afflusso di aspiranti artisti che tentano di scrivere a mano con supporti digitali. Alcuni stili popolari sono sans serif, serif, corsivo/script, vintage, calligrafia blackletter (o \"gothic\"), graffiti e lettering creativo.\nForme d'arte.\nLa calligrafia si basa sulla scrittura a mano; \u00e8 essenzialmente \"scrivere lettere\". Il lettering, invece, si basa sul \"disegno\", cio\u00e8 sul \"disegno di lettere\".\n\"Joseph Alessio\"Il lettering pu\u00f2 essere confuso con termini simili, come calligrafia o tipografia.\nLa calligrafia \u00e8 conosciuta come un processo pi\u00f9 rigido, che richiede l'apprendimento delle forme formali delle lettere e spesso combinando spesse pennellate con sottili ascendenti. Questo stile di scrittura \u00e8 generalmente creato con pennini e inchiostri. Alcuni calligrafi e scrittori a mano affermano che la calligrafia creata con \"fudepen\" (un pennello con serbatoio di inchiostro incorporato) diventa lettering o \"Faux Calligraphy\", ma altri credono che l'approccio utilizzato per creare le lettere sia pi\u00f9 importante degli strumenti utilizzati per farlo.\nLa tipografia \u00e8 definita come l'uso del carattere in un sistema ripetuto, in cui ogni istanza della stessa lettera ha lo stesso aspetto.\nParte del motivo per cui questi malintesi sono comuni \u00e8 che alcuni venditori di font classificano i loro font come \"scritti a mano\", \"illustrati\" o \"calligrafici\". Tali caratteri possono iniziare con un alfabeto scritto a mano che viene poi digitalizzato e trasformato in un sistema ripetibile. Questo li identifica come tipografia e non lettering.\n\"Hand Lettering for Beginners\" definisce i tre termini come segue: il lettering \u00e8 l'arte di disegnare lettere, la calligrafia \u00e8 l'arte di scrivere lettere e la tipografia \u00e8 l'arte di usare le lettere.\nGraffiti e writing.\nUn campo in cui il lettering assume sin dagli esordi un\u2019importanza centrale \u00e8 quello del graffitismo o writing, ambito nel quale la lettera assume un carattere marcatamente espressivo ed illustrativo, spesso arricchita da elementi come frecce o punte e che in alcuni casi (il cosiddetto wild style) pu\u00f2 arrivare a forme intricate di non facile lettura.\nNel writing il lettering \u00e8 alla base di ogni scritta sia che si parli di un graffito vero e proprio sia che si tratti semplicemente di una tag, ovviamente se il graffito in questione \u00e8 una scritta. Anche altri elementi decorativi possono entrare a far parte del lettering. Uno degli obiettivi del graffiti writer \u00e8 in genere proprio la creazione di un lettering personalizzato e spesso sofisticato.\nFumetto.\nIn ambito fumettistico il termine ha significato specifico ed indica l\u2019operazione di scrittura dei testi contenuti nelle nuvolette e nelle didascalie. Nel caso specifico delle onomatopee, queste sono spesso elaborate in modo maggiormente stilizzato e graficamente di impatto."}
{"id": "1381268", "revid": "11959", "url": "https://it.wikipedia.org/wiki?curid=1381268", "title": "Valle della Bekaa", "text": ""}
{"id": "1381270", "revid": "18323", "url": "https://it.wikipedia.org/wiki?curid=1381270", "title": "Host based intrusion detection system", "text": ""}
{"id": "1381275", "revid": "287204", "url": "https://it.wikipedia.org/wiki?curid=1381275", "title": "Achille Adriani", "text": "Biografia.\nAllievo di Giulio Emanuele Rizzo, con il quale si laure\u00f2 a Roma discutendo una tesi di argomento pompeiano, ha operato in Italia (Veio, Minturno, Himera), in Grecia (Lemno), ma soprattutto in Egitto ed \u00e8 considerato uno dei maggiori esperti di arte alessandrina a livello internazionale.\nDirettore del Museo greco-romano di Alessandria d'Egitto, dal 1932 al 1940 e poi dal 1948 al 1952, continu\u00f2 e vivific\u00f2 in Egitto la tradizione della scienza archeologica italiana, che aveva avuto in Giuseppe Botti ed Evaristo Breccia due esponenti di spicco. Campo privilegiato della sua indagine e delle sue pubblicazioni fu la citt\u00e0 di Alessandria, in particolare la topografia, l'urbanistica e la storia dell'architettura e della scultura della citt\u00e0 in et\u00e0 greco-romana. Promotore dell\"Annuaire du Mus\u00e9e Gr\u00e9co-Romain d'Alexandrie\" (4 voll. 1932-1950), e pi\u00f9 tardi (dal 1961) del Repertorio d'arte dell'Egitto greco-romano, aperto a collaborazione internazionale e tuttora in corso di pubblicazione, il nome dell'Adriani rimane legato anche al tema appassionante e tuttora oggetto di discussione, della \"tomba di Alessandro\".\n\"La tomba di Alessandro: realt\u00e0 ipotesi fantasie\", \u00e8 infatti, il titolo di una sua monografia uscita postuma nel 2000, a cura di Nicola Bonacasa e Patrizia Min\u00e0. Secondo l'autore, che segue scrupolosamente le fonti antiche, soprattutto Strabone, Zenobio e Achille Tazio, la tomba del re macedone si pu\u00f2 quasi certamente identificare in una stanza d'alabastro (il cui restauro fu curato nel 1939 dall'Adriani stesso), che si trova nel Cimitero latino di Alessandria, in una zona che corrisponderebbe all'angolo sud-est della reggia dei Tolomei.\nSocio nazionale dell'Accademia dei Lincei dal 1977, ha ricoperto la cattedra di Archeologia classica presso la facolt\u00e0 di Lettere nelle Universit\u00e0 di Palermo (1950-1966), Napoli (1966-1970), Roma (1970-1975).\nTra i suoi allievi, Eugenio La Rocca."}
{"id": "1381279", "revid": "2091899", "url": "https://it.wikipedia.org/wiki?curid=1381279", "title": "AM General", "text": "La AM General \u00e8 un produttore statunitense di veicoli a trazione integrale, autocarri e bus con sede a South Bend nello Stato dell'Indiana. \u00c8 conosciuta soprattutto per la produzione del famoso mezzo da ricognizione dell'esercito americano, il High Mobility Multipurpose Wheeled Vehicle o \"Humvee\", assemblato negli stabilimenti di Mishawaka sempre in Indiana.\nDell'Humvee sono state prodotte anche delle versioni civili, vendute con il marchio Hummer.\nStoria.\nLe radici della AM General (e la sua sede di South Bend) sono legate alla \"General Products Division\" della Studebaker che, per aver sempre avuto grossi contratti con la Difesa Americana, \u00e8 stata acquisita dalla Kaiser Industries nel 1964, dopo che la Studebaker lasci\u00f2 l'industria dell'auto.\nLa Kaiser possedeva dal 1953 anche la Willys (produttrice della famosa Jeep): cos\u00ec, quando la American Motors Corporation (AMC) divenne proprietaria della Jeep Corporation dalla Kaiser nel 1970, ebbe anche la \"General Products Division\" della vecchia Studebaker.\nNel 1971, la AMC fece diventare la \u201cGeneral Products Division\u201d (dato che produceva veicoli non destinati al mercato) una parte separata della Jeep, rinominandola AM General Corporation.\nTra la fine degli anni settanta e l'inizio degli anni ottanta la AM General Corporation si interess\u00f2 della progettazione del nuovo veicolo da ricognizione per l'esercito americano: l'Humvee, che tuttora produce.\nLa AMC cess\u00f2 di essere indipendente nel 1982, quando venne acquistata dalla Renault. Le leggi del Governo Federale vietavano per\u00f2 alla Difesa l'uso di mezzi prodotti da aziende controllate da altri governi (la Renault era infatti parzialmente controllata dal governo francese). Cos\u00ec, nel 1983, la AM General fu venduta dalla AMC alla LTV Corporation, diventando una divisione della LTV Aerospace and Defense Company.\nNel 1992 The Renco Group, Inc. di New York acquist\u00f2 la AM General Corporation dalla LTV."}
{"id": "1381280", "revid": "2176720", "url": "https://it.wikipedia.org/wiki?curid=1381280", "title": "Crocifissione di sant'Andrea (Caravaggio)", "text": "La Crocifissione di Sant'Andrea \u00e8 un dipinto a olio su tela (202,5x152,7\u00a0cm) del 1607 del pittore Caravaggio.\nL'opera \u00e8 conservata presso il Museo d'arte di Cleveland.\nStoria.\nIl quadro \u00e8 stato realizzato da Caravaggio nella prima met\u00e0 del 1607, quando il pittore si trovava ancora nella citt\u00e0 partenopea, del tutto verosimilmente commissionato da don Juan Pimentel y Herrera, conte di Benavente, vicer\u00e9 di Napoli dal 1603 al 1610.\nIl conte, tornando in Spagna, porter\u00e0 con s\u00e9 l'opera, esponendola nel proprio palazzo di Valladolid, dove la stessa rimarr\u00e0 a lungo, come risulta da due inventari del 1653. In epoca sconosciuta l'opera verr\u00e0 trasferita in un convento di clausura di Castiglia, da qui, verosimilmente negli anni '70 del Novecento, nella raccolta Arnaiz a Madrid, dove \u00e8 stata reperita da Xavier de Salas e quindi riconosciuta come originale (per motivi storici, tecnici ed esecutivi), per poi essere acquistata, nel 1976, dal museo di Cleveland, dove si trova tuttora.\nSono noti altri tre esemplari di quest'opera. Uno gi\u00e0 nella collezione Back-Vega di Vienna, attualmente in collezione Spier, Londra, dalle dimensioni 198x147.5, attribuito a Caravaggio nel periodo 1954 \u2013 1973 da alcuni storici dell'arte fra i quali Giuseppe Fiocco, Hermann Voss ed Antonio Morassi, ritenuto copia (eseguita da Louis Finson) da altri, soprattutto a partire dal 1974, quando \u00e8 stato reso di pubblico dominio il ritrovamento della versione ora a Cleveland. Dal 2011 l'esemplare ex. Back-Vega viene nuovamente attribuito a Caravaggio, quale seconda versione. Gli altri due esemplari sono indiscusse copie: l'uno conservato al Museo Provincial de Santa Cruz, Toledo (Spagna), delle dimensioni 232.5x160, scoperto da Roberto Longhi gi\u00e0 nel 1920, \u00e8 stato molto rovinato durante la Guerra Civile Spagnola ed il suo autore \u00e8 incerto; l'altro conservato al Mus\u00e9e des Beaux-Arts di Digione (Francia), delle dimensioni 209x151.5, \u00e8 stato a lungo attribuito ad Abraham Vinck e dal 2011 a Louis Finson.\nDescrizione.\nLa scena, ricavata dalla \"Legenda Aurea\", raffigura il Santo appena legato alla croce, mentre il Proconsole Egeas, ai suoi piedi, gli offre di scegliere se abiurare la fede cristiana, o subire il martirio.\nIl Santo sceglie ovviamente la morte ed \u00e8 raffigurato dimagrito come un cero, provato dagli stenti, nell'attimo della morte mentre sbarra gli occhi, spalanca la bocca e le mani gli si contraggono.\nLa croce a cui \u00e8 legato l'apostolo non ha la forma decussata (a X), comunemente conosciuta con il nome di \"Croce di Sant'Andrea\", ma la consueta forma latina, a causa del fatto che quest'iconografia della crocifissione di sant'Andrea divenne comune solamente nel corso del XVII secolo.\nNumerose le reminiscenze pittorico-scultoree presenti nell'opera, a cominciare dal carnefice di michelangiolesca fattura, oppure la vecchia rugosa in basso a sinistra, molto simile alla scultura del I secolo della \"Vecchia ubriaca\". La figura del Proconsole Egeas sulla destra rimanda invece alla \"Incoronazione di spine\" di Vienna di Caravaggio stesso, eseguita poco tempo prima."}
{"id": "1381281", "revid": "88882", "url": "https://it.wikipedia.org/wiki?curid=1381281", "title": "Battaglia di H\u00f6chst\u00e4dt (1704)", "text": ""}
{"id": "1381291", "revid": "729019", "url": "https://it.wikipedia.org/wiki?curid=1381291", "title": "XI Giochi dei piccoli stati d'Europa", "text": "Gli XI Giochi dei piccoli stati d'Europa si svolsero nel principato di Andorra dal 30 maggio al 4 giugno 2005.\nProgramma.\nLogo.\nIl logotipo dei Giochi andorrani 2005 \u00e8 stato disegnato da Marta Sol\u00e0. Rappresenta sia Andorra che i Giochi. Il Paese organizzatore, diviso tra forti tradizioni e modernit\u00e0, \u00e8 rappresentato da elementi tipografici classici mescolati ad altri pi\u00f9 moderni, come anche dalle forme dell'atleta, molto moderne ma allo stesso tempo che richiamano il lavoro tipici andorrani del taglialegna e del fabbro. I Giochi invece sono ovviamente rappresentati dallo stesso atleta e dalla fiamma che tiene in mano.\nMascotte.\n\"Bagaleu\" \u00e8 un gufo disegnato da una studentessa quindicenne, selezionato come mascotte dei Giochi andorrani, presentato il 20 ottobre 2004.\nI Giochi.\nCerimonie.\nLa cerimonia d'apertura si \u00e8 svolta al campo del \"Consell\" (\"Consiglio\" in catalano) di fronte a 5.000 spettatori e alla presenza del Presidente del CIO Jacques Rogge e del Presidente Onorario Joan Antoni Samaranch. Il Capo dello Stato e co-principe di Andorra Joan Enric Vives i Sic\u00edlia ha dichiarato aperti gli XI Giochi dei Piccoli Stati d'Europa con una cerimonia a cui hanno partecipato 180 comparse e 270 bambini della durata di due ore. Il tema della cerimonia era il sogno di una ragazza che vuole partecipare ai Giochi. Fuochi d'artificio hanno concluso la cerimonia.\nI portabandiera sono stati:\nLa cerimonia di chiusura dei GPSE con la maggior partecipazione di atleti, ha visto la partecipazione del Capo di Governo Albert Pintat, che ha posto l'accento sul contributo dei 1'400 volontari che hanno reso possibile lo svolgimento dei Giochi. Il testimone \u00e8 passato a Monaco, organizzatore dei XII Giochi dei piccoli stati d'Europa.\nSport.\nI Giochi maltesi coinvolsero discipline sportive nei seguenti 12 sport:"}
{"id": "1381299", "revid": "729019", "url": "https://it.wikipedia.org/wiki?curid=1381299", "title": "Acusma", "text": "Secondo la definizione del critico cinematografico e musicista concreto Michel Chion, l'acusma \u00e8 un \u00abfantasma sensoriale\u00bb costituito da un suono la cui vera fonte d'emissione \u00e8 invisibile.\nAl cinema si danno due casi principali di acusma:\nSecondo Chion l'acusma perfetto \u00e8 rappresentato dal personaggio di Griffin, L'uomo invisibile nella pellicola di James Whale (a partire dal momento in cui si spoglia dei suoi abiti visibili ed \u00e8 percepito solo attraverso la voce dell'attore Claude Rains)."}
{"id": "1381300", "revid": "14480", "url": "https://it.wikipedia.org/wiki?curid=1381300", "title": "Valium", "text": ""}
{"id": "1381304", "revid": "124274610", "url": "https://it.wikipedia.org/wiki?curid=1381304", "title": "Piacere Raiuno", "text": "Piacere Raiuno \u00e8 stato un programma televisivo italiano, trasmesso su Rai 1. In totale sono andate in onda tre edizioni del programma; la prima puntata \u00e8 andata in onda il 18 dicembre 1989, l'ultima il 10 aprile 1992.\nStoria.\nI conduttori delle prime due edizioni del programma sono stati Piero Badaloni, che curava lo spazio giornalistico, Toto Cutugno e Simona Marchini a cui invece era affidata la parte dell'intrattenimento. Il 26 dicembre del 1990 viene realizzato in diretta da Rieti uno speciale in prima serata dal titolo \"Tombola!!!\", nel quale i conduttori giocano a tombola in compagnia del pubblico e di numerosi ospiti vip.\nNella terza stagione la conduzione viene affidata a Gigi Sabani e Danila Bonito, che per\u00f2 il 3 gennaio 1992 lasci\u00f2 il programma e venne sostituita dal 6 gennaio da Elisabetta Gardini. Nel corso della stagione, i cui ascolti furono nettamente inferiori rispetto alle due edizioni precedenti, il 2 dicembre 1991 rientr\u00f2 inoltre in trasmissione Cutugno.\nContenuto.\nAndava in onda dal luned\u00ec al venerd\u00ec dalle 12:05 alle 13:30, durante le prime due edizioni, mentre nella terza venne aggiunto un segmento anche dopo il Tg1 dalle 14:00 alle 14:30. Il programma fu ideato da Brando Giordani per la regia di Mimma Nocelli in sostituzione del precedente talk show \"Via Teulada 66\" condotto da Loretta Goggi. Ogni puntata era trasmessa da una citt\u00e0 diversa ogni settimana, per mettere in luce le varie realt\u00e0 locali italiane.\nNel corso del programma c'erano giochi telefonici (in linea con i talk show meridiani degli anni passati), balletti, esibizioni canore e le interviste agli ospiti famosi; oltre a questo era per\u00f2 presente anche uno spazio dedicato all'informazione ed all'approfondimento, con molta attenzione data anche alle problematiche delle citt\u00e0 che di volta in volta ospitavano la trasmissione.\nLe edizioni.\nPrima e seconda edizione.\nConduttori del programma: Piero Badaloni per lo spazio giornalistico, Simona Marchini e Toto Cutugno per lo spazio musicale ed i giochi telefonici.\nStacchetti e balletti avevano le coreografie di Luciana Verdeggiante ed erano eseguiti dalle \"Tate di Toto\": Beba Bernaudo, Donatella Palma, Daniela Bellini (dal 1989 al 1992), Laura Brett Fuino, Federica Osthaus (dal 1989 al 1990) e \"Le Gemelline\" Lorenza e Graziana Petriconi (dal 1990 al 1992).\nTerza edizione.\nConduttori del programma: Gigi Sabani, Toto Cutugno (rientrato il 2 dicembre 1991) e per lo spazio giornalistico Danila Bonito, che lascia il programma il 3 gennaio 1992 e viene sostituita dal 6 gennaio da Elisabetta Gardini. Partecipano al programma anche Demo Mura e Simona Tagli.\nAl programma partecipano ancora \"le Tate di Toto\" a cui si aggiungono le \"Gige di Gigi\", tra queste ultime vi erano anche le allora sconosciute Lorena Bianchetti e Terry Schiavo, Clio' Luciani (vincitrice di Castrocaro) e Ettore Bassi. (Prima formula la scolaresca in gita poi con il rientro di Toto Cutugno con le Tate sono nate le Gigie di Gigi). In quest'ultima edizione iniziava la sua carriera un giovanissimo fotografo Paolo Siccardi.\nLa sigla.\nLa sigla delle prime due edizioni si intitolava \"Piacere Raiuno\", scritta dallo stesso Toto Cutugno.\nNella terza edizione la sigla era \"C'\u00e8 la Rai\", sempre scritta da Cutugno e cantata con il Coro degli Alpini di Montecalvo e gli altri coristi della sigla delle edizioni precedenti."}
{"id": "1381305", "revid": "107980529", "url": "https://it.wikipedia.org/wiki?curid=1381305", "title": "Fregola", "text": "La fregola, in ittiologia, \u00e8 il periodo in cui avviene la deposizione delle uova nell'acqua da parte delle femmine di una specie. Questo termine \u00e8 riferito principalmente ai pesci d'acqua dolce. Il nome deriva dal fatto che molti Cyprinidae usano strofinarsi alle pietre del fondo del fiume durante il corteggiamento."}
{"id": "1381307", "revid": "536103", "url": "https://it.wikipedia.org/wiki?curid=1381307", "title": "Tra cielo e terra (Dhamm)", "text": "Tra cielo e terra \u00e8 il secondo album dei Dhamm, pubblicato nel 1996 dall'etichetta discografica EMI.\nRiscosse successo principalmente per l'uso della \"title track\" come sigla di testa dell'anime \"Street Fighter II V\" e, nella versione home video della stessa serie c'era anche il brano \"E pace sar\u00e0\" come sigla di coda. Il canale che trasmetteva il cartone, JTV, ha inoltre utilizzato la parte strumentale della canzone \"Signore padrone\" come musica per il trailer con cui promuoveva i cartoni animati che mandava in onda, mentre la Dynamic Italia se ne serv\u00ec come musica per il trailer introduttivo all'inizio di alcune videocassette pubblicate dalla stessa, negli anni novanta. Quest'album, a differenza del precedente, ha un arrangiamento molto scarno; se si escludono i pochi brani registrati con una vera orchestra il resto del cd \u00e8 stato registrato con basso, chitarra, batteria ed un organo Hammond com Leslie."}
{"id": "1381308", "revid": "12290", "url": "https://it.wikipedia.org/wiki?curid=1381308", "title": "Vincente Segrelles", "text": ""}
{"id": "1381315", "revid": "125239043", "url": "https://it.wikipedia.org/wiki?curid=1381315", "title": "Carboncino", "text": "Il carboncino \u00e8 un materiale molto tenero che si prepara carbonizzando pezzi di legno (essenzialmente fusaggine, ma anche vite, salice ed altri legni). L'uso di questa tecnica era in atto gi\u00e0 nella preistoria , come ad esempio nella Grotta di Altamira. Attualmente il carboncino ha varie forme, dalla matita ai gessetti ed ai bastoncini.\nUso artistico.\nL'impiego del carboncino \u00e8 rinvenibile fin dalle prime pitture rupestri, dove ai graffiti realizzati con selce si aggiungevano tracce di strofinamento di tizzoni carbonizzati. Le prime documentazioni storiche risalgono invece alla fine del I millennio dopo Cristo, quando la tecnica dell'affresco si diffuse in Europa, e con essa la pratica di utilizzare in alcuni casi il carboncino per realizzare l'abbozzo, in alternativa alla sinopia. Solo in seguito il carboncino assunse una dignit\u00e0 artistica autonoma, grazie a una materia povera che permetteva comunque di riprodurre una buona variet\u00e0 di gamme nere e grigie, morbide e sgranate. I lavori eseguiti con questa tecnica necessitano un fissaggio finale; a tale scopo si usano soluzioni acquose di gomma arabica o alcoliche, stese mediante apparecchi a spruzzo, mai a pennello.\nTipologie di carboncino.\nCarboncino naturale.\nI diversi gradi di durezza del carboncino sono dovuti alla durata complessiva della carbonizzazione. Il carboncino naturale lascia un tratto grigio-nero e si trova in commercio in diversi tagli. Sono usati dagli artisti per disegni di grandi dimensioni e sono preferibili perch\u00e9 non lasciano un tratto sottile che inviterebbe l'artista a dedicarsi prima del dovuto ai particolari. Il carboncino viene anche usato nella tecnica dello spolvero.\nCarboncino compresso.\nComposto da antracite e colla di farina modellate sotto pressione fino ad ottenere un bastoncino lungo mediamente 12 cm, il carboncino compresso \u00e8 molto fragile. Lascia un segno nero, molto profondo e regolare, ma a differenza del carboncino naturale non offre una cos\u00ec ampia gamma di sfumature. Esso \u00e8 usato soprattutto per i disegni grafici, molto tecnici e regolari."}
{"id": "1381321", "revid": "339392", "url": "https://it.wikipedia.org/wiki?curid=1381321", "title": "Sergei Bykov", "text": ""}
{"id": "1381323", "revid": "580", "url": "https://it.wikipedia.org/wiki?curid=1381323", "title": "Strade provinciali della provincia di Treviso", "text": "Questo \u00e8 l'elenco delle strade provinciali presenti sul territorio della provincia di Treviso. Le strade con sfondo della tabella giallo sono le ex strade provinciali mentre quelle blu son le ex statali diventate provinciali e gestite da Veneto Strade:"}
{"id": "1381328", "revid": "1516566", "url": "https://it.wikipedia.org/wiki?curid=1381328", "title": "Spolvero", "text": "Lo spolvero \u00e8 una tecnica pittorica che permette di riportare un disegno su varie superfici.\nNello \u201cspolvero\u201d si disegna dapprima a grandezza naturale la rappresentazione su un cartone preparatorio e con un ago o un'altra punta si perforano fittamente i contorni del disegno. Successivamente si appoggia il cartone forato alla superficie da disegnare e si tamponano le parti perforate con un sacchetto di tela riempito con carboncino, grafite o sanguigna.\nTolto il cartone, si riporta quindi una traccia a puntini che, se insufficientemente dettagliata, si provvede a ricalcare congiungendo i vari punti e completando il disegno o tramite un carboncino o tramite un pennellino bagnato per stemperare i puntini. Se per il ricalco si utilizza un foglio trasparente o un lucido la riproduzione di un'immagine risulta abbastanza precisa.\nTecnica antica, usata nella decorazione muraria e dai grandi artisti rinascimentali per evitare dei ripensamenti sull'affresco. Era applicata in molti campi, anche per la decorazione della ceramica e della porcellana per la produzione \"in serie\" o per facilitare chi non sa disegnare.\nI disegni dei cartoni d'arazzo, debitamente ricalcati, venivano riportati sui fili d'ordito di un telaio ad alto liccio in questo modo.\nOggi con l'introduzione delle \"carte da ricalco\" e le novit\u00e0 tecnologiche come diapositive, riproduzioni fotografiche o fotostatiche, l'uso di questa tecnica \u00e8 meno praticato."}
{"id": "1381333", "revid": "729019", "url": "https://it.wikipedia.org/wiki?curid=1381333", "title": "Aeroporto Internazionale di Shannon", "text": "L'Aeroporto Internazionale di Shannon (in inglese \"Shannon International Airport\", in irlandese \"Aerfort na Sionainne\") \u00e8 uno dei tre maggiori aeroporti d'Irlanda.\nSi trova a 1 km dal centro della citt\u00e0 irlandese di Shannon.\nTratte.\n\u00c8 collegato alle citt\u00e0 di Shannon, Limerick ed Ennis.\nServizi.\nL'aeroporto offre l'accesso a internet gratuito tramite WI-FI ed ospita \"Shannon VOLMET\", una stazione radio VOLMET irlandese che trasmette bollettini meteorologici di tipo METAR e TAF. La trasmissione avviene in lingua inglese in onde corte (HF) sulle frequenze di 3413, 5505, 8957 e 13264\u00a0kHz e con tipo di modulazione \"USB\" (Upper Side Band)."}
{"id": "1381340", "revid": "827882", "url": "https://it.wikipedia.org/wiki?curid=1381340", "title": "Michel Chion", "text": "Biografia.\nMichel Chion \u00e8 nato nel 1947 a Creil in Francia. Dopo studi letterari all'universit\u00e0 di Paris-Nanterre e musicali al Conservatoires de Versailles et Paris, inizia a lavorare nel 1970 accanto a Pierre Schaeffer all'ORTF (organizzazione francese della televisione e della radio). In questo periodo mette a punto una personale e creativa tecnica di utilizzo del registratore (\"impeded scroll\", \"pencil\") che, sia collegato che non con un computer, resta il suo strumento preferito. Dal '71 al '76, \u00e8 membro del Groupe de recherches musicales del Service de la Recherche, ed \u00e8 responsabile dei programmi radio e delle pubblicazioni del Gruppo. Dal 1981 al 1986 fa parte della redazione dei Cahiers du cin\u00e9ma. A partire dal 1993 \u00e8 professore associato all'universit\u00e0 Paris III. Nel 2012 ha iniziato una nuova serie di opere musicali e film (tra cui una fiction di lungometraggi) destinati ad unirsi ai suoi lavori precedenti in modo da formare un'unica opera chiamata Boustroph\u00e9don, che dovrebbe avere una durata totale di 24 ore ed essere pronta intorno al 2020. La vita umana sar\u00e0 celebrata nella sua dimensione terrena di gesta non eroiche e apparentemente contraddittorie, nel flusso e riflusso della sua dinamicit\u00e0 e dei suoi scoppi, una \"non-discontinuit\u00e0\" fatta di rovinose cadute e decolli imperiosi.\nTeorico del cinema.\nHa scritto circa 25 saggi, la met\u00e0 dei quali dedicati al suono (sia in ambito musicale che in quello cinematografico/multimediale). Nel 1995 il \"Syndicat fran\u00e7ais de la Critique\" ha premiato il saggio \"La Musique au Cin\u00e9ma\" come \"Miglior Libro di Cinema\" dell'anno. In vari saggi pubblicati tra il 1981 e il 1994, Chion ha coniato diversi neologismi (acusma, suono on the air, supercampo) sono presto diventati d'uso comune negli studi sul cinema.\nChion ha inoltre dedicato importanti saggi a registi particolarmente attenti alla dimensione \"audiovisuale\" del cinema: David Lynch, Stanley Kubrick, Jacques Tati).\nIl punto di partenza della teoria di Chion \u00e8 il concetto di oggetto sonoro, elaborato originariamente dal suo maestro Pierre Schaeffer. Questa particolare concezione del suono lo spinge a preferire il rumore quale elemento di partenza della sua analisi: da qui il suo interesse per registi come Jacques Tati e David Lynch.\nCompositore.\nChion \u00e8 un importante esponente della musica concreta. Ha composto un numero considerevole di suite concrete, opere musicali e colonne sonore:\nLionel Marchetti ha pubblicato un saggio sulla sua opera musicale \"La musique concr\u00e8te de Michel Chion\" (\u00e9d. Metamkine, 1997)."}
{"id": "1381348", "revid": "125650116", "url": "https://it.wikipedia.org/wiki?curid=1381348", "title": "Republic Records", "text": "La Republic Records \u00e8 un'etichetta discografica americana di propriet\u00e0 di Universal Music Group (UMG). Fondata da Avery Lipman e Monte Lipman come etichetta indipendente nel 1995, \u00e8 stata acquisita da UMG nel 2000. Republic \u00e8 stata inizialmente un'impronta del gruppo Universal / Motown Records, ed \u00e8 stata ribattezzata Universal Republic Records dopo una riorganizzazione nel 2006 prima di tornare al suo nome originale nel 2012.\nGli artisti firmati alla Republic Records includono Stray Kids, Ariana Grande, Nicki Minaj, Drake, Lil Wayne, Amy Winehouse, Nav, The Weeknd, Jessie J, Greta Van Fleet, Taylor Swift, Black Veil Brides, Andy Black, Lorde, Mika, Christina Grimmie, Florence and the Machine, Post Malone, Hailee Steinfeld, Julia Michaels, Austin Mahone, 3 Doors Down and DNCE. \u00c8 la filiale della musica country che la Repubblica Nashville ha firmato Florida Georgia Line, The Band Perry, e Eli Young Band.\nStoria.\nSecondo Avery Lipman, lui e suo fratello Monte hanno concepito Republic Records al tavolo della cucina nel loro appartamento:\nIo e mio fratello lavoravamo in case discografiche. Era nel mezzo di un lavoro e abbiamo iniziato a pubblicare dischi per hobby. Avevamo un approccio di base sul business. Il primo disco che abbiamo pubblicato and\u00f2 molto bene. Era \"Bloodhound Gang\".\nLa Republic Records venne costituita nel 1995 come sussidiaria della Geffe Records di MCA, ma poco dopo la distribuzione pass\u00f2 alla nuova Universal Records. I fratelli Lipman accettarono un'offerta da Universal nel 2008 e si dimisero dalla UMG nel 2011.\nUniversal Records: 1999\u20132005.\nUniversal Music Group ha acquisito la Repubblica Records dei fratelli Lipman come una sussidiaria interamente controllata nel 1999. Monte Lipman \u00e8 stato nominato presidente della neonata etichetta Universal Records e Avery Lipman \u00e8 stato nominato il suo chief operating officer. Hanno riferito a Doug Morris (presidente di Universal Music Group) e Mel Lewinter, presidente di Universal Records Group.\nUniversal Republic Records: 2006-2012.\nA partire dal 2006, Universal Republic Records ha adottato una strategia di crescita basata sul partenariato A&amp;R. Le transizioni dell'industria musicale si sono dimostrate efficaci, e la Universal Republic Records ha continuato a crescere negli anni fino del declino del settore. Nell'estate del 2011, sono state apportate modifiche alla casa discografica Motown Republic Group, Motown Records \u00e8 stata separata dalla Universal Motown Records (facendola dismettere e trasferendo gli artisti di entrambe a Motown Records o Universal Republic Records) e il marchio fu fuso con The Island Def Jam Music Group, rendendo Republic Universal Records un'unica etichetta discografica.\nRinascita della Republic Records: 2012-presente.\nNell'ottobre 2012, la Universal Republic Records si \u00e8 nuovamente ribattezzata come Republic Records per segnare l'arrivo del produttore Rick Rubin. Tutti gli artisti del roster della Universal Republic Records furono trasferiti alla Republic Records. L'etichetta ha pubblicato album di Lil Wayne, Kid Cudi e Tyga; secondo il vice presidente esecutivo Charlie Walk, la nuova Republic Records era l'etichetta numero uno della colonna sonora. Il 31 marzo 2014 \u00e8 stato annunciato che Big Machine e Republic Records avevano ripreso Dot Records e Chris Stacey avrebbe diretto l'etichetta. Dot era la terza etichetta (dopo Valory e Republic Nashville) introdotta come parte del Big Machine Label Group.\nIl 20 giugno 2014 \u00e8 stato annunciato che la Repubblica si era unita al VH1 per una campagna \"Make a Band Famous\", che avrebbe scelto un artista per le apparizioni in rete e l'elenco della Repubblica. VH1 and Republic used social media for the campaign. Republic Records had songs in six of the top-10 spots on the Mediabase Top 40 Chart in 2015, tying a 2013 record."}
{"id": "1381352", "revid": "1776051", "url": "https://it.wikipedia.org/wiki?curid=1381352", "title": "And Thou Shalt Trust... The Seer", "text": "And Thou Shalt Trust... The Seer (tradotto \"E tu ti fiderai... del profeta\") \u00e8 il primo album della band Haggard. Pubblicato nel 1997 da Drakkar Entertainment. Il tema principale tratta dell'inquisizione in Europa durante il medioevo."}
{"id": "1381355", "revid": "1155", "url": "https://it.wikipedia.org/wiki?curid=1381355", "title": "Teredini", "text": ""}
{"id": "1381356", "revid": "1543377", "url": "https://it.wikipedia.org/wiki?curid=1381356", "title": "Terremoto di Skopje del 1963", "text": "Il terremoto di Skopje (in macedone: \"\u0421\u043a\u043e\u043f\u0441\u043a\u0438 \u0437\u0435\u043c\u0458\u043e\u0442\u0440\u0435\u0441\", \"Skopski zemjotres\") fu un terremoto avvenuto a Skopje, nella Repubblica Socialista di Macedonia (l'odierna Macedonia del Nord) allora parte della Repubblica Socialista Federale di Jugoslavia, il 26 luglio 1963. Provoc\u00f2 migliaia di vittime.\nEventi.\nIl terremoto raggiunse magnitudine 6,1 sulla scala Richter ed avvenne il 26 luglio del 1963 alle 5:17, orario locale (4:17 UTC) a Skopje, capitale dell'allora Repubblica Socialista di Macedonia. Il terremoto dur\u00f2 20 secondi e venne percepito in tutta la valle del fiume Vardar.\nDopo la catastrofe.\nAlcuni giorni dopo che ci fu il terremoto, 35 nazioni richiesero che l'Assemblea generale delle Nazioni Unite mettesse nella sua agenda le operazioni di soccorso per Skopje. Soccorsi in forma monetaria, medica, team di ingegneri e architetti e rifornimenti furono offerti da 78 paesi. L'artista Pablo Picasso don\u00f2 il suo dipinto \"Testa di donna\" (1963) alla citt\u00e0, che lo esib\u00ec nel ricostruito \"Museo dell'Arte Contemporanea\"\nCitazioni.\nDopo il terremoto, Josip Broz Tito, l'allora presidente della Jugoslavia, mand\u00f2 un messaggio di condoglianze alla Repubblica Socialista di Macedonia:\nAlberto Moravia, uno dei maggiori romanzieri italiani:\nJean-Paul Sartre, una delle figure leader della filosofia e letteratura francese:"}
{"id": "1381359", "revid": "1318658", "url": "https://it.wikipedia.org/wiki?curid=1381359", "title": "Soulja Boy", "text": "\u00c8 diventato famoso nel settembre del 2007, quando il suo singolo di esordio \"Crank That\" raggiunse la prima posizione della \"Billboard Hot 100\". Il singolo inizialmente fu autopubblicato su Internet e in seguito divenne la hit numero uno negli Stati Uniti per sette settimane consecutive. Nel 2010, Soulja Boy \u00e8 stato classificato dalla rivista statunitense \"Forbes\" al 18\u00ba posto nella lista dei rapper pi\u00f9 ricchi del pianeta. In quell'anno, Soulja Boy guadagn\u00f2 7 milioni di dollari.\nSoulja Boy \u00e8 noto per essere stato il primo a vendere oltre 3 milioni di copie digitali negli Stati Uniti con il suo singolo \"Crank That\" e per essere stato il primo a raccogliere popolarit\u00e0 grazie ai social media. Soulja Boy, infatti, \u00e8 noto per aver rivoluzionato il modo in cui gli artisti e le etichette discografiche promuovono la loro musica attraverso l'uso dei social media, grazie al suo marketing digitale creatosi a inizio carriera. Proprio per questo motivo, Soulja Boy viene riconosciuto come il rapper pi\u00f9 rivoluzionario, creativo ed influente di sempre, nonch\u00e9 il primo in ordine cronologico.\nSoulja Boy attualmente ha pubblicato tre album in studio e nove album indipendenti. Il suo album di esordio \"Souljaboytellem.com\" (2007) \u00e8 stato certificato disco di platino dalla RIAA; tuttavia, i suoi due album successivi, \"iSouljaBoyTellem \"(2008) e \"The DeAndre Way\" (2010), non hanno ottenuto lo stesso successo commerciale del suo album d'esordio, nonostante il successo, invece, di diversi singoli su entrambi gli album, come \"Kiss Me Thru The Phone\", \"Turn My Swag On\" e \"Pretty Boy Swag\".\nBiografia.\nSoulja Boy \u00e8 nato a Chicago, ma si \u00e8 trasferito ad Atlanta all'et\u00e0 di 6 anni, dove si \u00e8 interessato alla musica rap. All'et\u00e0 di 14 anni, si \u00e8 trasferito a Batesville nel Mississippi, con il padre, che gli ha fornito uno studio di registrazione per esplorare le sue ambizioni musicali. Nel novembre 2005, ha pubblicato le sue prime canzoni sul sito SoundClick. Seguendo le recensioni positive sul sito, ha poi creato le proprie pagine web su YouTube e Myspace. Nel marzo del 2007, ha registrato Crank That e ha pubblicato il suo primo album indipendente \"\", seguito da un video low-budget che dimostra il ballo di \"Crank That.\" Entro la fine di maggio 2007, \"Crank That\" ha ricevuto il suo primo airplay e Soulja Boy ha incontrato il produttore Mr. Collipark per firmare un contratto con la Interscope Records.\nCarriera.\n2007-08: \"Souljaboytellem.com\".\nL'album di esordio \"Souljaboytellem.com\", registrato usando solo la versione demo di FL Studio, \u00e8 stato pubblicato negli Stati Uniti il 2 ottobre 2007, piazzandosi alla quarta posizione della Billboard 200 e Top R&amp;B/Hip-Hop Albums e vendendo 117\u00a0000 copie soltanto nella prima settimana. Per la 50\u00aa edizione dei Grammy Awards, Soulja Boy \u00e8 stato nominato per un Grammy Award per \"Miglior canzone rap\" con \"Crank That,\" ma ha perso contro \"Good Life\" di Kanye West e T-Pain. \"Souljaboytellem.com\" ha ricevuto una recensione favorevole da AllMusic, ma ha ricevuto anche recensioni negative, soprattutto da altre fonti, come Entertainment Weekly. Il suo primo singolo, \"Crank That\", ha raggiunto la prima posizione della US \"Billboard\" Hot 100, rimanendo in testa per sette settimane consecutive e la prima posizione anche della US Hot Rap Songs. Il secondo singolo, \"Soulja Girl\", in collaborazione con il gruppo R&amp;B I-15, \u00e8 stato pubblicato il 1\u00ba ottobre 2007. La canzone ha raggiunto la posizione numero 32 della US Billboard Hot 100, la posizione numero 13 della Hot R&amp;B/Hip-Hop Songs e la posizione numero 6 della Hot Rap Songs. Il terzo singolo a essere stato rilasciato, \"Yahhh!\", in collaborazione con Arab, \u00e8 uscito il 31 dicembre 2007 e ha raggiunto la posizione numero 48 della US Billboard Hot 100, la posizione numero 34 della Hot R&amp;B/Hip-Hop Songs e la posizione numero 14 della Hot Rap Songs. Il 4 maggio 2008, \u00e8 uscito il suo quarto singolo dell'album, intitolato \"Donk\". La canzone ha raggiunto la posizione numero 37 della Hot R&amp;B/Hip-Hop Songs e la posizione numero 22 della Hot Rap Songs. Di quest'ultima canzone, \u00e8 stato fatto anche il remix insieme a Yung Joc. Per l'album, \u00e8 stato rilasciato, inoltre, un singolo promozionale, chiamato \"Let Me Get 'Em,\" che ha raggiunto la posizione numero 15 della Bubbling Under R&amp;B/Hip-Hop Singles.\n2008-09: \"iSouljaBoyTellem\".\n\"iSouljaBoyTellem\" \u00e8 il secondo album in studio di Soulja Boy, pubblicato il 16 dicembre 2008. L'album \u00e8 stato prodotto quasi interamente dallo stesso Soulja Boy e da altri produttori importanti della scena hip-hop come Drumma Boy, Zaytoven, Polow Da Don e ovviamente Mr. Collipark. Nell'album sono presenti anche le collaborazioni con Sammie, Gucci Mane, Yo Gotti, Shawty Lo e Sean Kingston. \"ISouljaBoyTellem\" ha esordito alla posizione numero 43 della \"Billboard 200\" negli Stati Uniti, vendendo 46\u00a0000 copie solo nella prima settimana. L'album ha ricevuto per\u00f2 molte critiche, essendo stato definito \"una brutta copia dell'album precedente\". Il primo singolo, \"iDance\", \u00e8 stato rilasciato online nel 2008. Poco dopo per\u00f2, la traccia \u00e8 stata eliminata dall'album senza una reale motivazione e cos\u00ec, il primo singolo ufficiale a uscire \u00e8 stato \"Bird Walk\" il 23 ottobre 2008. La canzone ha raggiunto la posizione numero 2 della Bubbling Under Hot 100 ed \u00e8 stata eseguita live per la prima volta su YouTube Live, introdotta da MC Hammer. Il singolo dell'album con pi\u00f9 successo per\u00f2, \u00e8 \"Kiss Me thru the Phone\" in collaborazione con Sammie, pubblicato il 28 novembre 2008. La canzone ha raggiunto la posizione numero 3 della \"Billboard\" Hot 100. Il terzo singolo estratto dall'album, \"Turn My Swag On\", \u00e8 stato pubblicato il 26 gennaio 2009. La canzone ha raggiunto la posizione numero 19 della \"Billboard\" Hot 100. Poco dopo, \u00e8 uscito anche il remix della canzone insieme a Lil Wayne. Altri singoli a essere stati estratti dall'album sono \"Soulja Boy Tell' Em\" il 9 gennaio 2009 e \"Gucci Bandanna\" con Gucci Mane e Shawty Lo il 23 aprile 2009.\n2010: \"The DeAndre Way\".\nDopo aver rilasciato diversi mixtape, tra cui uno in collaborazione con Lil B e dopo aver collaborato con Gucci Mane e Birdman nella traccia \"Swag Flu\" e con il cantante pop canadese Justin Bieber su \"Rich Girl\", il 30 novembre 2010 esce il disco pi\u00f9 atteso di Soulja Boy: \"The DeAndre Way\", rilasciato per la sua etichetta SODMG, con la distribuzione di Interscope Records. Soulja Boy, prima dell'uscita del disco, in varie interviste, ha rivelato che \"The DeAndre Way\" sarebbe stato il suo album migliore e che ci sarebbero state molte collaborazioni con vari artisti importanti della scena hip hop, come Kanye West, Drake, Chris Brown, Snoop Dogg, Lil Wayne, 50 Cent, Busta Rhymes, Nicki Minaj, Jamie Foxx, Ray J e Trey Songz. Alla fine, fra questi, soltanto 50 Cent e Trey Songz sono figurati nell'album, oltre che Ester Dean, Lil B e Arab. Qualche mese dopo l'uscita dell'album, durante un'intervista con \"Complex,\" Soulja Boy ha dichiarato che, essendoci stati dei dissensi interni con l'Interscope Records e con Mr. Collipark, l'album, purtroppo, non ha avuto il successo sperato. \"The DeAndre Way\" infatti ha venduto solo 13\u00a0360 copie nella prima settimana. L'album ha esordito alla posizione numero 90 della \"Billboard\" 200, nella posizione numero 8 della \"Billboard Top Rap Albums\" e nella posizione numero 18 della \"Billboard Top R&amp;B/Hip-Hop Albums\". Le 56\u00a0000 copie vendute negli Stati Uniti, lo rendono, a oggi, l'album in studio meno venduto di Soulja Boy. Il primo singolo a essere stato rilasciato, \"Pretty Boy Swag\", \u00e8 uscito l'8 giugno 2010. La canzone, ha raggiunto la posizione numero 34 della \"Billboard Hot 100\", la posizione numero 6 della \"Billboard Hot R&amp;B/Hip-Hop Songs\" e la posizione numero 5 della \"Billboard Hot Rap Songs\". Il singolo, a oggi, ha venduto pi\u00f9 di 1\u00a0000\u00a0000 di copie. Il 31 agosto, Soulja Boy ha fatto uscire il suo secondo singolo \"Blowing Me Kisses\", brano prodotto da Maejor Ali. Il terzo singolo a essere stato rilasciato, \"Mean Mug\", con la collaborazione di 50 Cent, \u00e8 uscito il 23 settembre 2010, mentre il quarto e ultimo singolo a essere estratto dall'album \u00e8 stato \"Speakers Going Hammer,\" il 19 ottobre 2010.\n2011-2020: Mixtapes, EP's &amp; Albums Indipendenti.\nIl 22 gennaio 2011, Soulja Boy pubblica il suo primo mixtape dell'anno, chiamato S\"mooky.\" Poi, il 17 marzo 2011, rilascia il mixtape \"1UP\". Il 20 aprile 2011, pubblica il mixtape \"Juice.\" Il 14 giugno 2011, escono due nuove tracce di Soulja Boy; \"Love Money\", in collaborazione con Big Sean, e \"I Love You\", insieme a Nicki Minaj e Bobby V. Il 15 luglio 2011, pubblica l'EP intitolato \"Bernaurd Arnault.\" Il 1\u00ba agosto 2011, rilascia un altro EP, intitolato \"21: EP.\" Il 17 agosto 2011, Soulja Boy \u00e8 presente come comparsa insieme a Sean Kingston nel nuovo video ufficiale del singolo \"Pretty Girls\", di Iyaz e Travie McCoy. Il 31 agosto 2011, rilascia il mixtape \"The Last Crown.\" Sempre nel mese di agosto, collabora con French Montana e 2 Chainz al pezzo \"Whip\". Nel settembre 2011, Soulja Boy conferma che sta lavorando a un nuovo album, chiamato \"Promise\" in arrivo nel mese di ottobre. Soulja Boy rilascia anche la copertina e il titolo del suo secondo album indipendente attraverso Twitter, dal titolo \"Skate Boy,\" e che, a suo dire, sarebbe stato disponibile nei negozi da novembre. Il 19 settembre 2011, rilascia il mixtape \"Supreme.\" Il 30 ottobre 2011, \"Skate Boy\" \u00e8 stato rilasciato come un mixtape e non pi\u00f9 come un album. Il 30 dicembre 2011, Soulja Boy rilascia l'ultimo mixtape dell'anno, intitolato \"Gold On Deck.\"\nIl 9 gennaio 2012, Soulja Boy pubblica un altro mixtape per l'anno nuovo, dal titolo \"50/13.\" Il 24 gennaio 2012, pubblica un mixtape in collaborazione con Young L, dal titolo \"Mario &amp; Domo vs The World.\" Il 23 marzo 2012, pubblica un mixtape intitolato \"OBEY,\" sponsorizzato dal singolo \"Too Faded\", in collaborazione con The Game. L'11 giugno 2012, rilascia un altro mixtape in collaborazione con il rapper Vinny Chase, dal titolo \"Double Cup City\". Il 4 settembre 2012, pubblica il mixtape \"Juice\" \"II.\" Il 6 novembre 2012, esce il mixtape \"Young &amp; Flexin'.\" Il mixtape, viene sponsorizzato da \"Foreign Cars\", traccia in collaborazione con Chief Keef e riscuote un discreto successo su YouTube. Il 25 dicembre 2012, pubblica il suo mixtape \"LOUD,\" il quale, per la prima volta, ha anche distribuito su iTunes.\nIl 22 febbraio 2013, Soulja Boy pubblica il suo primo mixtape dell'anno, intitolato \"Foreign.\" Il 22 marzo 2013, Soulja Boy \u00e8 presente nel nuovo album di Lil Wayne \"I Am Not a Human Being II\", nella traccia \"Trigger Finger\". Il 25 marzo 2013, dopo aver pubblicato l'EP \"All Black\" il 24 aprile 2013, pubblica il mixtape \"Foreign 2\". Tre giorni dopo, rilascia la copertina del suo prossimo mixtape, intitolato \"King Soulja,\" rilasciato poi il 5 maggio 2013. Il 26 maggio 2013, pubblica l'EP \"Cuban link.\" Il 30 giugno 2013, Soulja Boy rilascia il mixtape \"Life After Fame.\" Il 24 settembre 2013, pubblica il suo nuovo mixtape, dal titolo \"23.\" Il 30 novembre 2013, pubblica il mixtape \"The King.\" Il 28 dicembre 2013, Soulja Boy collabora con Drake nella traccia \"We Made It\".\nIl 18 marzo 2014, Soulja Boy pubblica il suo primo mixtape dell'anno, intitolato \"King\" \"Soulja 2.\" Il 20 aprile 2014, pubblica il suo primo album digitale \"Super Dope,\" dove figurano Rich The Kid e Busta Rhymes\".\" Il 19 maggio 2014, collabora con Nicki Minaj al singolo promozionale \"Yasss Bish,\" prodotto da lui stesso. Il 29 giugno 2014, esce \"King\" \"Soulja 3\"\",\" il suo secondo album digitale, tramite iTunes. Il 22 settembre 2014, Soulja Boy collabora con il rapper brasiliano MC Guime nella traccia \"Brazil We Flexing\". Il 14 ottobre 2014, Soulja Boy \u00e8 presente nel nuovo album di The Game, \"Year Of The Wolf\" nel pezzo \"Really\", in collaborazione con Yo Gotti, 2 Chainz e T.I. Il 31 ottobre 2014, pubblica il suo mixtape \"Young Milionarie\". Il 17 novembre 2014, Soulja Boy annuncia tramite il suo profilo Instagram, di aver firmato un nuovo contratto con Universal Music Group e ha anche rivelato titolo, copertina e data di uscita del suo quarto album in studio \"Loyalty\". L'album \u00e8 uscito il 3 febbraio 2015.\nIl 27 febbraio 2015, Soulja Boy rilascia il primo singolo del suo quarto album digitale \"King\" \"Soulja 4\"\",\" intitolato \"Whippin' My Wrist,\" che ha raggiunto la posizione numero 48 della \"Billboard\" \"Trending 140\". Il 16 maggio 2015, pubblica il suo mixtape \"Swag The Mixtape.\" Il 26 maggio 2015, Soulja Boy e Rich The Kid collaborano insieme nella traccia \"Get Rich\". Il 30 giugno 2015, Soulja Boy pubblica un mixtape intitolato \"25 The Movie.\" Il 17 luglio 2015, pubblica un nuovo singolo, intitolato \"Actavis\" con la collaborazione dei Migos. Il 23 luglio 2015, pubblica il suo nuovo mixtape, intitolato \"Money &amp; Music.\" Il 1\u00ba settembre 2015, Soulja Boy pubblica un nuovo singolo, intitolato \"Diddy Bop\". Il 24 settembre 2015, pubblica il singolo \"Gratata\". Il 28 settembre 2015, pubblica un mixtape, intitolato \"Plug Talk.\" L'8 ottobre 2015, Soulja Boy pubblica il remix di \"Jumpman\", traccia di Drake e Future\".\" Il 9 novembre 2015, esce il suo singolo \"Make It Rain.\" Il 24 novembre 2015, Soulja Boy pubblica un nuovo mixtape, intitolato \"S.Beezy.\" In quell'anno, Soulja Boy partecipa all'evento organizzato da BET chiamato Sprite Celeb Basketball Game. All'evento, presenti tanti artisti della musica e no, come Chris Brown, Justin Bieber, Omarion, Snoop Dogg, The Game, French Montana, Tyga, Meek Mill, Rae Sremmurd e Lil Dicky, oltre al pugile Floyd Mayweather.\nIl 14 gennaio 2016, Soulja Boy pubblica un nuovo singolo intitolato \"Drop The Top.\" Il 24 gennaio 2016, pubblica il singolo \"Stephen Curry\" dedicato proprio al giocatore della NBA. ll 10 febbraio 2016, rilascia un altro mixtape, intitolato \"Finesse.\" Il 14 febbraio 2016, pubblica un mixtape, intitolato \"King\" \"Soulja 5.\" Il 15 marzo 2016, rilascia il suo quinto album digitale, intitolato \"Stacks\" \"On Deck\"\".\" Il 23 aprile 2016, Soulja Boy riceve un credito musicale nel nuovo album di Beyonc\u00e9, \"Lemonade,\" nel brano \"Hold Up.\" Il 12 maggio 2016, Soulja Boy pubblica un nuovo singolo, intitolato \"Day One.\" Il 9 giugno 2016, rilascia il suo sesto album digitale, intitolato \"Better Late Than Never.\" Il 23 luglio 2016, pubblica un nuovo singolo, intitolato \"Rockstar\", prodotto da London On Da Track. Il 31 luglio 2016, pubblica un nuovo mixtape, chiamato proprio \"Rockstar.\" Il 23 agosto 2016, pubblica un altro mixtape, intitolato \"S.\" \"Beezy 2.\" Il 14 settembre 2016, pubblica un nuovo singolo intitolato \"Max Payne\". Il 24 settembre 2016, pubblica un nuovo singolo, intitolato \"Hit Them Folks\". Il 29 settembre 2016, Soulja Boy pubblica un mixtape intitolato \"King\" \"Soulja 6.\" Nel mixtape, tra le varie collaborazioni, spiccano quelle con Chief Keef e Lil Boosie. Per promuovere il mixtape, sono stati realizzati i video musicali di \"New Designer\" e \"Paper Cut\". Il 21 ottobre 2016, Soulja Boy collabora con i Far East Movement, gruppo musicale electro hop, nel brano \"Double Dib\", presente nel nuovo album di quest'ultimi, chiamato \"Identity\". Il 23 ottobre 2016, Soulja Boy e Famous Dex collaborano insieme al brano \"I Put Your Girl On A Molly\". Il 24 ottobre 2016, a sorpresa, Soulja Boy e Bow Wow pubblicano \"Ignorant Shit\", un mixtape di 11 tracce. Per promuovere il mixtape, esce il video musicale di \"Fucking Up A Check\". Il 13 novembre 2016, Soulja Boy pubblica il remix di \"Fake Love\", brano di Drake. Il 18 novembre 2016, pubblica il suo nuovo album \"Real Soulja 4 Life\". Il 25 dicembre 2016, pubblica l'ultimo mixtape dell'anno intitolato \"King Soulja 7\".\nIl 3 gennaio 2017, pubblica il singolo \"I Got That Sauce\" sul proprio canale YouTube. Il 21 febbraio 2017, pubblica il mixtape \"Big Soulja,\" dal quale vengono realizzati i video ufficiali delle tracce \"Trappin N Cappin, Flame\" e \"Million Dollar Trips.\" Il 17 agosto 2017, pubblica il suo nuovo singolo \"Karate.\"\nDopo quasi un anno di totale inattivit\u00e0, il 18 gennaio 2018, Soulja Boy pubblica il suo nuovo mixtape \"King Soulja 8\". Il 14 febbraio 2018, Soulja Boy pubblica l'EP \"SouljaYayo\" in collaborazione con Go Yayo. Il 23 marzo 2018, Soulja Boy pubblica il suo nuovo singolo \"New Chains\" prodotto da Ronny J. Il 6 luglio 2018, Soulja Boy pubblica il suo nuovo album indipendente \"Best To Ever Do It\". Poco dopo, il 29 luglio 2018, pubblica l'EP \"No Sleep,\" dal quale viene estratto il singolo \"HML\" che riscuote un discreto successo sul web e in radio. Il 22 settembre 2018, pubblica il suo nuovo singolo \"Drip On Me\". Il 4 ottobre 2018, pubblica il suo nuovo album chiamato \"Young Drako\". L'11 ottobre 2018, pubblica il mixtape \"King\". Nel mixtape, figurano le collaborazioni con Chief Keef, Sean Kingston e 24hrs. Sempre nel mese di ottobre, collabora con Chief Keef in \"Back From The Dead 3\", mixtape di quest'ultimo, nel pezzo \"Gated\". Il 27 dicembre 2018, Soulja Boy pubblica l'ultimo mixtape dell'anno chiamato \"Swag2\".\nIl 2019 inizia bene per Soulja Boy, che firma un nuovo contratto discografico con la Warner Music Group/Chappell Music. Il 10 gennaio 2019, pubblica il mixtape \"Fuego\", dal quale viene estratto il singolo \"New Drip\", che riscuote un discreto successo su Youtube, raggiungendo quasi 10 milioni di visualizzazioni in nemmeno tre settimane. Nel mixtape, \u00e8 presente il rapper Lil Mosey. Nello stesso mese, Soulja Boy collabora con Lil Yachty e Rich The Kid sulla traccia \"We Goin' Up\" e con Asian Doll e ASAP Ferg su \"In My Pocket\". Il 17 gennaio 2019, si esibisce live allo Yams Day, insieme a tanti altri artisti della scena hip hop americana quali Meek Mill, ASAP Rocky, ASAP Ferg e Ski Mask The Slum God. Il 24 gennaio 2019, pubblica il suo nuovo singolo \"Cut Dat Check\". Nel mese di gennaio si rende protagonista di diverse interviste esilaranti, diventate poi virali, come quella al \"The Breakfast Club\" nel quale manda frecciatine, seppur ironiche, a Tyga, Drake e Kanye West. Nello stesso mese, \u00e8 ospite di Nick Cannon al programma comico Wild 'n Out in onda su MTV. Il 31 gennaio 2019, pubblica \"Intro\", singolo che anticipa l'uscita del suo quarto album in studio, \"How Can You Blame Me?\" prevista per il 28 luglio 2019. Il 5 febbraio 2019, rilascia su YouTube il video ufficiale del suo nuovo singolo \"Trappin Out Da Mansion\". Il 10 febbraio 2019, Soulja Boy si aggiudica un Grammy per la prima edizione del \"Kid Super Awards\". Il 21 febbraio 2019, Soulja Boy e Ray J collaborano insieme sulla traccia \"Rich 'N Whippin\"'. Il 23 febbraio 2019, Soulja Boy pubblica il video ufficiale del suo nuovo singolo \"Ball Like I'm Kobe\" in collaborazione con Smooky MarGielaa. Il 3 marzo 2019, Soulja Boy partecipa ai \"BET Social Awards\" e si aggiudica il premio \"Social Verified Award\". Il 6 marzo 2019, pubblica su YouTube il videoclip della traccia \"Killswitch\". Il 16 marzo 2019, Soulja Boy si esibisce live allo Staples Center durante il primo tempo del match di basket tra i LA Clippers e i Chicago Bulls. Il 17 marzo 2019, Soulja Boy rilascia il suo nuovo singolo \"Tha Block Is Hot\". Il 19 marzo 2019, pubblica \"Jeopardy\", in collaborazione con Hammon e Rarri. Il 24 marzo 2019, Soulja Boy pubblica l'EP \"Tell Ya\". Dopo diversi mesi passati in carcere, Soulja Boy nel giorno della sua scarcerazione anticipata, ha rivelato che si sarebbe assentato per un breve periodo dai social e che presto sarebbe uscito il suo nuovo album \"\"How Can You Blame Me\"?\".\nSul finire del 2019, dopo un periodo di redenzione, Soulja Boy partecipa al \"Millennium Tour\", un evento musicale ideato dal gruppo RnB B2K. L'evento, a cui prendono parte anche Bow Wow, Sammie, Ashanti, Pretty Ricky, Lloyd, Ying Yang Twins, Bobby V, Mario Winans e Chingy riscuote un ottimo successo, tanto da arrivare a incassare pi\u00f9 di 30 milioni di dollari. Purtroppo per\u00f2, nel marzo del 2020, causa COVID-19, il tour \u00e8 stato costretto a interrompersi e a essere posticipato a data da destinarsi.\nDurante la pandemia, Soulja Boy pubblica i mixtape \"King Soulja 9\", \"Swag 3\" e \"Soulja World\". In pi\u00f9, si rende protagonista di diversi freestyle in delle live su Twitch e Clubhouse.\n2021: il grande ritorno di Soulja Boy con \"She Make It Clap\".\nIl 12 marzo del 2021, Soulja Boy pubblica il suo nuovo singolo \"She Make It Clap\". Il brano, diventa sin da subito virale sul web, soprattutto su TikTok dove raggiunge la prima posizione in classifica, grazie soprattutto al balletto che presenta il brano, che ricorda vagamente il primo successo assoluto di Soulja, ovvero \"Crank That\". Un mese dopo, ad aprile, Soulja Boy firma un nuovo contratto discografico con la Virgin Records. \"She Make It Clap\" ha raggiunto la posizione numero 1 anche della \"Top Triller U.S. (Billboard)\" e la posizione numero 4 della \"Top Triller Global (Billboard)\". Il 30 aprile 2021, \u00e8 uscito su YouTube il video ufficiale di \"She Make It Clap\". Al videoclip, hanno partecipato come comparse anche Chief Keef e Desiigner.\nInfluenze musicali.\nNel 2009, in un'intervista per MTV, Soulja Boy ha dichiarato di essere stato influenzato maggiormente da Micheal Jackson, tanto che nei propri show ha provato spesso a imitare i suoi passi di danza.\nPer molti artisti hip hop della nuova generazione invece, quali Lil Pump, Yung Lean, Lil Yachty, Blueface, Juice WRLD, Trippie Redd, Bladee e Tay-K tra gli altri, Soulja Boy viene riconosciuto come uno dei rapper pi\u00f9 influenti di sempre essendo stata la prima rap star a diventare popolare grazie all'uso dei social media e quindi ad aver aperto le porte a tanti artisti che sono diventati, poi, famosi attraverso il web.\nStile musicale.\nSoulja Boy \u00e8 meglio conosciuto per i suoi versi lirici superficiali, argomenti nei testi vacui e insipidi, schemi di rime contorti e per incarnare il classico stile musicale dell'hip-hop meridionale (Southern Hip Hop). Soulja Boy \u00e8 anche noto per il suo stile di produzione rudimentale e ripetitivo, con melodie orecchiabili nelle sue canzoni.\nCarriera stilistica.\nIl 5 marzo 2008, Soulja Boy ha pubblicato la sua prima linea di abbigliamento ufficiale chiamata \"SOD\". Sempre nel 2008, ha pubblicato anche la sua nuova linea di scarpe, chiamata \"Yums\". Nel 2009, il cantautore e rapper britannico Iyaz, veste \"Yums\" nel video ufficiale del suo singolo di esordio \"Replay\". Il 14 febbraio 2012, Soulja Boy, insieme allo stilista D. Young, ha creato la linea di abbigliamento \"Ocean Gang\". Sempre nello stesso anno, Soulja Boy ha rilasciato un'altra linea di abbigliamento chiamata \"BLVD\" con il negozio di fornitura che si trova a Los Angeles, in California. Il 9 ottobre 2015, Soulja Boy ha pubblicato la sua nuova linea di scarpe, \"Sbeezy Lights\". Il 29 ottobre 2016, Soulja boy ha pubblicato la sua nuova linea di cappelli, chiamata \"Chosen Dream\".\nSouljaGame.\nNel dicembre del 2018, Soulja Boy rilascia una console per videogiochi, chiamata \"SouljaGame\", che trae molte critiche per essere un emulatore dei giochi portatili Nintendo e Sega. Il 15 dicembre 2018, annuncia l'uscita di altre due console: il \"Retro SouljaBoy Mini\", che sembra essere una copia del GameBoy di Nintendo, e il \"SouljaGame Fuze\", che assomiglia alle console Xbox One e PlayStation 4. Il 30 dicembre 2018, Soulja Boy ritira dal commercio la console \"SouljaGame\", per una querela fatta da parte di Nintendo. Il 12 gennaio 2019, Soulja Boy rilascia un altro palmare sul proprio sito web \"SouljaWatch\", chiamato \"SouljaGame Handheld;\" questa console risulta avere un aspetto molto simile alla PlayStation Vita di Sony. Il 24 febbraio 2019, Soulja Boy pubblica il suo nuovo singolo \"Zelda\" che riprende il campione del tema principale di The Legend of Zelda e propone una copertina con evidenti richiami al gioco Nintendo.\nSODMG.\nNel 2004, Soulja Boy ha fondato la sua etichetta discografica Stacks On Deck Money Gang (SODMG).\nVita privata.\nIl 9 dicembre 2007, Soulja Boy \u00e8 stato citato in giudizio da William Lyons, che cre\u00f2 il nome d'arte \"Soulja Boy\" gi\u00e0 nel lontano 1996.\nIl 30 dicembre 2008, Soulja Boy \u00e8 stato derubato nella propria abitazione da tre uomini mascherati. I ladri possedevano delle AK-47 e pistole.\nIl 22 marzo 2011, muore il fratello minore di Soulja Boy, Way Deion Jenkins, vittima di un incidente d'auto.\nIl 18 ottobre 2011, Soulja Boy \u00e8 stato arrestato in Georgia, in quanto gli \u00e8 stata trovata della marijuana dentro la macchina. Soulja Boy \u00e8 stato rilasciato, su cauzione, lo stesso giorno.\nIl febbraio 2014, Soulja Boy ha dichiarato attraverso il proprio profilo Twitter che sarebbe dovuto andare in carcere per qualche giorno, anche se non ha spiegato il motivo. Tutto ha fatto pensare, per\u00f2, a una pistola trovata carica, da parte della polizia, nella macchina di Soulja Boy un mese prima.\nDal 2014 al 2016, Soulja Boy ha avuto una relazione sentimentale con la modella statunitense Nia Riley.\nIl 15 dicembre 2016, Soulja Boy \u00e8 stato arrestato dalla polizia per possesso di arma da fuoco mentre era in libert\u00e0 vigilata.\nIl 16 marzo 2019, Soulja Boy \u00e8 stato arrestato per violazione della libert\u00e0 vigilata. Il rapper, \u00e8 stato rilasciato qualche ora dopo.\nControversie.\nLa faida con Ice-T.\nNel giugno 2008, Ice-T critic\u00f2 Soulja Boy definendolo \"colui che ha ucciso l'hip-hop\" e aggiunse che \"Crank That\", rispetto a opere passate di artisti hip-hop come Rakim, Ice Cube, Das EFX e Big Daddy Kane, fosse solo \"spazzatura\". Successivamente Soulja Boy e Ice-T si presero di mira attraverso dei video postati sui social. Kanye West, prese le difese di Soulja Boy sostenendo che quest'ultimo sia stato \"l'artista pi\u00f9 giovane a creare una nuova opera originale per l'hip-hop, mantenendo cos\u00ec il significato autentico della musica.\" La faida fu anche parodiata in un episodio della serie animata \"The Boondocks\" nel 2010.\nLa faida con Bow Wow.\nIl 2 febbraio 2009, Soulja Boy e Bow Wow si sfidarono in una gara di Lamborghini. Poco dopo, Soulja Boy dichiar\u00f2 che la Lamborghini di Bow Wow non apparteneva a lui, ma che era stata presa a noleggio. Bow Wow rispose dicendo che la Lamborghini era invece di sua propriet\u00e0 e cos\u00ec i due si scagliarono l'uno contro l'altro attraverso dei dissing. Qualche giorno dopo, durante una conversazione telefonica, Soulja Boy e Bow Wow chiarirono le loro divergenze e tornarono amici come prima. Nel 2016, hanno anche pubblicato un mixtape dal titolo \"Ignorant Shit\".\nLa faida con Hopsin.\nIl 25 agosto 2012, sui social, Soulja Boy dichiar\u00f2 che stava andando in studio a registrare un dissing per Hopsin. Il motivo di ci\u00f2, fu causato dal brano di Hopsin \"Sag My Pants\" nel quale si possono notare delle chiare frecciatine rivolte proprio a Soulja Boy, oltre che ad altri rapper come Lil Wayne e Rick Ross. Il 28 agosto 2012, su Tinychat, Soulja Boy e Hopsin ebbero modo di chiarirsi ma i due rimasero della loro idea. Il 3 settembre 2012, Soulja Boy rilasci\u00f2 un ulteriore dissing contro Hopsin, ma quest'ultimo non rispose.\nLa faida con Chief Keef e Ballout.\nIl 19 aprile 2013, Soulja Boy minacci\u00f2 di morte Chief Keef tramite Facebook. Le minacce furono provocate da una collana rubata a Soulja Boy, da parte di Ballout, amico di Chief Keef. Ballout se ne vant\u00f2 anche su Twitter e la faida dur\u00f2 per un anno. Il 1\u00ba giugno 2014, Soulja Boy rivel\u00f2 attraverso Instagram di aver risolto ogni tipo di problema con Chief Keef. Qualche anno pi\u00f9 tardi, Soulja Boy ebbe modo anche con Ballout di chiarire le proprie divergenze.\nLa faida con Chris Brown.\nIl 3 gennaio 2017, Soulja Boy, su Instagram, comment\u00f2 con degli emoji una foto di Karrueche Tran, attrice e modella statunitense ed ex fidanzata di Chris Brown. Successivamente, Soulja disse che Brown lo aveva chiamato su FaceTime minacciandolo per quel commento, e Brown, dopo aver rilasciato su YouTube un dissing dedicato a Soulja, intitolato \"500 Wayz\", afferm\u00f2 sui social che Soulja Boy sarebbe solamente \"un fallito in cerca di attenzioni\". Successivamente, il pugile Floyd Mayweather, schieratosi dalla parte di Soulja, decise di organizzare un incontro di boxe fissato per il 28 gennaio, per far combattere proprio Soulja Boy e Chris Brown. Dalla parte di quest'ultimo, si schier\u00f2 invece Mike Tyson, che allen\u00f2 Chris Brown fino al giorno dell'incontro. Questa faida cre\u00f2 molto scompiglio nel mondo dell'hip-hop americano e diversi rapper si schierarono soprattutto dalla parte di Chris Brown. 50 Cent, anche lui in qualche modo finito al centro di questa faida, scommise 100\u00a0000 dollari su Chris Brown. Alla fine Brown decise di annullare l'incontro per evitare di promuovere la violenza. Poco dopo, Soulja Boy si scus\u00f2 attraverso i social con Chris Brown, affermando che gli sarebbe piaciuto poter tornare a collaborare insieme a lui in futuro.\nLa faida con Tyga.\nNel gennaio del 2019, Soulja Boy ha attirato l'attenzione su di s\u00e9 per aver affermato di aver avuto il pi\u00f9 grande ritorno del 2018 rispetto a Tyga. I due, hanno iniziato a mandarsi frecciatine sul web e l'intervista di Soulja Boy rilasciata al \"The Breakfast Club\" dove quest'ultimo ha attaccato in maniera esilarante Tyga, oltre che Drake e Kanye West, \u00e8 diventata subito virale. La faida, prosegu\u00ec con dei dissing da entrambe le parti sulla strumentale di \"Thotiana\", canzone di Blueface.\nLa faida con Jake Paul.\nNel febbraio del 2019, lo youtuber Jake Paul ha pubblicato un tweet diretto a Soulja Boy, dicendo che avrebbe voluto sfidarlo in un incontro di boxe, dopo che i due si erano attaccati pesantemente durante una diretta su Instagram qualche giorno prima. I due, si affrontarono di persona quando Paul and\u00f2 direttamente a casa di Soulja per confermare la sua volont\u00e0 nell'organizzare il match. Inoltre, disse che su quest'evento ci avrebbe puntato venti milioni di dollari e che Floyd Mayweather lo avrebbe aiutato a promuovere il match. L'incontro per\u00f2 salt\u00f2 quando Soulja Boy venne arrestato, per altre vicende, nel mese di aprile. Nel settembre del 2019, dopo la scarcerazione anticipata, il manager di Soulja Boy, Miami Mike, ha confermato che la partita di boxe era stata messa solo in stand-by, ma che presto si sarebbe svolta."}
{"id": "1381360", "revid": "767487", "url": "https://it.wikipedia.org/wiki?curid=1381360", "title": "Heaven (film 2002)", "text": "Heaven \u00e8 un film del 2002 diretto da Tom Tykwer.\nIl film \u00e8 basato su una sceneggiatura che Krzysztof Kie\u015blowski scrisse prima di morire, e che fa parte di una ideale trilogia dedicata a Paradiso, Purgatorio ed Inferno.\nTrama.\nPhilippa \u00e8 un'insegnante di inglese che lavora a Torino e che finisce in carcere per aver ucciso quattro innocenti con una bomba. Questa in realt\u00e0 era stata piazzata per un trafficante di droga, responsabile della morte del marito. In prigione, creduta una terrorista, viene messa a dura prova dai carabinieri, tra cui c'\u00e8 Filippo, un giovane sottotenente che si invaghisce di lei, e che l'aiuta a fuggire dal carcere durante una falsa evasione messa in piedi da alcuni suoi colleghi complici del trafficante, con il solo scopo di uccidere Philippa. Cos\u00ec Philippa, con l'aiuto di Filippo, uccide il trafficante ed evade dal carcere. I due si rifugiano in Toscana dove pensano di poter vivere tranquillamente il loro amore, ma i carabinieri continuano a dar loro la caccia.\nProduzione.\nIl film \u00e8 stato girato a Torino e Montepulciano. Le prime scene sono invece girate al Centro Direzionale di Napoli.\nAltre riprese sono state realizzate a Bottrop (Germania).\nDistribuzione.\nPresentato in anteprima al Festival Internazionale del Cinema di Berlino il 6 febbraio 2002, \u00e8 stato distribuito nelle sale cinematografiche italiane e quelle statunitensi il 4 ottobre dello stesso anno."}
{"id": "1381369", "revid": "339392", "url": "https://it.wikipedia.org/wiki?curid=1381369", "title": "Sancho Ramirez di Aragona", "text": ""}
{"id": "1381371", "revid": "439868", "url": "https://it.wikipedia.org/wiki?curid=1381371", "title": "Herbert Kroemer", "text": "\u00c8 professore all'Universit\u00e0 della California di Santa Barbara. Ha conseguito il PhD all'Universit\u00e0 di Gottinga in fisica teorica nel 1952. \nNel 2000 ha ricevuto il Premio Nobel per la fisica assieme a Zhores Alferov per i loro studi per lo sviluppo delle eterostrutture dei semiconduttori usate nell'elettronica ad alta velocit\u00e0 e nell'optoelettronica."}
{"id": "1381372", "revid": "118879677", "url": "https://it.wikipedia.org/wiki?curid=1381372", "title": "Set (Bibbia)", "text": "Set (: \u05e9\u05b5\u05c1\u05ea\u05bf \u0160et, ; Shith o Shiyth o Sheeth) secondo il Giudaismo, il Cristianesimo e l'Islam fu il terzo figlio di Adamo ed Eva e fratello di Caino e Abele, i soli loro altri figli citati per nome dalla Bibbia. Secondo la Genesi Set nacque dopo l'uccisione di Abele, ed Eva credette che Dio lo avesse designato come sostituto di Abele. \nGenesi.\nSecondo la Genesi, Set nacque quando Adamo aveva 130 anni: \"\"un figlio a sua immagine e somiglianza\". La genealogia viene ripetuta in Cronache 1:1-3. La Genesi in 5:4-5 afferma che Adamo prima della sua morte, sopraggiunta a 930 anni, gener\u00f2 \"figli e figlie\".\nSempre secondo la Bibbia Set visse fino all'et\u00e0 di 912 anni.\nTradizione ebraica.\nRashi (Rabbi Shlomo Yitzhaqi) parla di Set come del progenitore di No\u00e8 e quindi del padre di tutta l'umanit\u00e0 in quanto tutti gli altri uomini perirono nel diluvio universale.\nNella tradizione gnostica Set \u00e8 visto come il sostituto che Dio diede per Abele, che era stato ucciso da Caino. Si dice che verso la fine della sua vita Adamo abbia rivelato a Set i saperi segreti che in seguito sarebbero diventati la Kabbalah. Lo Zohar parla di Set come del \"progenitore di tutte le generazioni di tzaddikim\"\".\nSecondo la Seder Olam Rabbah, basata sui calcoli ebraici Set nacque nell'Anno Mundi 130 e mor\u00ec nel 1042. L'Haggadah riferisce che ebbe 33 figli e 23 figlie.\nSet nacque gi\u00e0 circonciso ed eredit\u00f2 gli indumenti che Dio aveva predisposto per Adamo. Secondo la Genesi Set e suo figlio Enos furono gli ultimi esseri umani fatti a sola immagine di Dio.\nCristianesimo.\nIl Libro dei Giubilei, risalente al II secolo \u00e8 considerato come non canonico tranne che dalla Chiesa Copta fissa la nascita di Set nel 130 AM. Secondo tale testo nel 231 AM Set spos\u00f2 la sorella Azura, di quattro anni pi\u00f9 giovane. Nel 235 AM Azura diede alla luce Enos.\nSet viene commemorato come uno dei Padri Progenitori nel Calendario dei santi della Chiesa apostolica armena, insieme ad Adamo, Abele e altri, il 26 luglio. Viene anche inserito nella genealogia di Ges\u00f9, in accordo a quanto scritto nel Vangelo secondo Luca. \nI Sethiani furono una setta cristiana gnostica che potrebbe essere stata fondata prima dell'avvento del Cristianesimo. La loro influenza si fece sentire in tutta l'area mediterranea, soprattutto nelle evoluzioni successive dei Basilidiani e dei Valentiniani. Il loro pensiero, anche se fondamentalmente radicato nel Giudaismo, fu fortemente influenzato dal Platonismo. I Sethiani erano cos\u00ec chiamati per la loro particolare venerazione di Set, ritratto nei loro miti della creazione come un'incarnazione divina; di conseguenza i suoi discendenti non potevano che essere persone di un livello superiore nella societ\u00e0 umana.\nTradizione islamica.\nLa tradizione islamica venera Set come il terzo figlio di Adamo ed Eva. Lo considera un figlio virtuoso e lo vede come il dono concesso ad Adamo dopo la morte di Abele. Nonostante Set non sia menzionato nel Corano, la tradizione musulmana lo considera un profeta come suo padre, nonch\u00e9 colui che ha continuato ad insegnare all'umanit\u00e0 le leggi di Dio dopo la morte di Adamo. La tradizione islamica assegna a Set una posizione di rilievo tra i Patriarchi antidiluviani discendenti di Adamo e alcune fonti sostengono anche che abbia ricevuto un testo sacro.\nLa letteratura islamica sostiene che Set nacque dopo che Adamo aveva superato i 100 anni di vita e che, quando questi mor\u00ec, lo aveva gi\u00e0 designato come suo successore alla guida del suo popolo. L'Islam sostiene che a Set fosse stata concessa la saggezza in molti aspetti della vita, tra cui la conoscenza del tempo, una visione profetica del futuro Diluvio universale e l'ispirazione sul modo corretto di pregare durante la notte. L'Islam, come il Giudaismo e il Cristianesimo, fa risalire la genealogia dell'umanit\u00e0 fino a Set, dal momento che Abele non lasci\u00f2 eredi mentre quelli di Caino, secondo la tradizione, furono sterminati dal Diluvio. Nella tradizione musulmana vengono fatte risalire a Set anche molte delle tradizionali forme di artigianato e manifattura. Set ricopre un ruolo anche nella forma di misticismo islamico noto come sufismo e Ibn Arabi nel suo \"Fu\u1e63\u016b\u1e63 al-\u1e25ikam\" incluse un capitolo dedicato a Set.\nAlcuni musulmani credono che la tomba di Set si trovi nel villaggio libanese di Al-Nabi Shiyth (che significa letteralmente \"Il Profeta Set\") dove c'\u00e8 una moschea a lui dedicata. Un'altra tradizione, citata da geografi arabi dal XII secolo in poi, situa la sua tomba nel villaggio palestinese di Bashsheet, a sud-ovest di Ramla.\nLa versione di Flavio Giuseppe.\nNe le \"Antichit\u00e0 giudaiche\", Flavio Giuseppe parla di Set come di un uomo virtuoso e narra che i suoi discendenti iniziarono la conoscenza dei corpi celesti e costruirono le \"colonne dei figli di Set\", due colonne su cui erano state poste iscrizioni riportanti scoperte scientifiche ed invenzioni, soprattutto riguardanti l'astronomia. Sarebbero state erette dai discendenti di Set, pensando alla predizione di Adamo che il mondo sarebbe stato distrutto due volte una dal fuoco e un'altra dalle acque, per proteggere le loro scoperte ed essere ricordati dopo la distruzione. Una delle colonne era fatta di mattoni mentre l'altra di pietra in modo che se quella di mattoni fosse stata distrutta, quella di pietra sarebbe invece rimasta. Flavio Giuseppe scrive che la colonna di pietra sarebbe rimasta in piedi sino ai suoi giorni nella \"Terra di Siriad\".\nWilliam Whiston, un traduttore delle \"Antichit\u00e0\" del XVII secolo, in una nota al suo lavoro scrisse che era convinto che Flavio Giuseppe avesse scambiato Set per Sesostris, Re dell'Egitto, che aveva innalzato le colonne di Siriad (che era uno dei nomi con cui era noto il territorio in cui era adorata Sirio ovvero l'Egitto stesso). Whiston scrisse che le eventuali colonne di Seth non avrebbero avuto alcun modo di sopravvivere al Diluvio perch\u00e9 questo avrebbe sommerso con i sedimenti e i detriti qualsiasi costruzione."}
{"id": "1381375", "revid": "1632387", "url": "https://it.wikipedia.org/wiki?curid=1381375", "title": "Cal\u00e0 del Sasso", "text": "La Cal\u00e0 del Sasso \u00e8 il percorso, formato da gradini, che collega la frazione Valstagna del comune di Valbrenta, nel Canale di Brenta, alla frazione Sasso di Asiago, nell'Altopiano dei Sette Comuni, in provincia di Vicenza, ed \u00e8 la scalinata pi\u00f9 lunga d'Italia oltre che una delle scalinate pi\u00f9 lunghe al mondo aperta al pubblico (Adam's Peak, nello Sri Lanka, conta gradini).\nLa Cal\u00e0 del Sasso copre un dislivello di 744 metri. Il percorso \u00e8 ancora in gran parte affiancato da una cunetta, realizzata, come i gradini stessi, in pietra calcarea: questa cunetta veniva un tempo utilizzata per trasportare a valle il legname dell'Altopiano. Giunti a Valstagna infatti, la \"Cal\u00e0\" termina nei pressi del fiume Brenta, in cui i tronchi erano fluitati fino a Venezia dove venivano usati nell'Arsenale per la costruzione di imbarcazioni.\nLa storia.\nLa Cal\u00e0 del Sasso deve il suo nome \"Cal\u00e0\" (calata, discesa) al fatto che veniva sfruttata per far scendere i tronchi d'albero dalla frazione Sasso, sull'Altopiano di Asiago, al Canale di Brenta. Realizzata nel XIV secolo sotto il dominio di Gian Galeazzo Visconti, venne ampiamente sfruttata dai Veneziani dal XV al XVIII secolo per rifornire di legname l'Arsenale per la costruzione di navi.\nI boscaioli, dopo aver portato a valle i tronchi facendoli scorrere sulla canaletta che costeggia il sentiero a gradoni, potevano acquistare nel paese di Valstagna alimenti come sale o farina, oltre ad altri oggetti, e facevano quindi il percorso di ritorno in salita con un nuovo carico di peso sulle spalle.\nLa struttura a gradoni, con canaletta sul fianco, fu ideata per permettere un percorso pi\u00f9 agevole durante il trasporto dei pesanti tronchi d'albero: i gradoni evitano infatti il pericolo di scivolamento in caso di maltempo o con la neve e il ghiaccio, non infrequente d'inverno soprattutto sulla parte alta del percorso. La canaletta sul fianco non solo permetteva di far scivolare il tronco ma consentiva anche la svolta nelle strette curve o tornanti che caratterizzano la Cal\u00e0.\nPerse la sua importanza come principale via di collegamento fra pianura e Altipiano negli anni fra il XIX e il XX secolo, quando venne realizzata la rotabile del Costo (1850) e la vicina ferrovia Rocchette-Asiago (1909).\nOriginariamente i gradini erano ma nel 1498, a causa dell'abbassamento del greto del torrente Ronchi, ne furono aggiunti altri 22.\nUna parte di questi gradoni sono stati nel tempo erosi dalle acque e di conseguenza andati perduti, ma la struttura del sentiero \u00e8 ancora chiaramente visibile e, in alcuni tratti, ben mantenuta.\nDopo un periodo di degrado e abbandono, negli ultimi decenni il sentiero ha subito processi di rivalorizzazione che hanno portato alla sistemazione dei tratti pi\u00f9 danneggiati. \u00c8 cos\u00ec tornata ad essere un importante itinerario storico-turistico.\nLa leggenda.\nSi narra in Valbrenta che nel 1638, Loretta e Nicol\u00f2, abitanti di Sasso di Asiago e fidanzati in odor di matrimonio, vengono colpiti da sventura: Loretta, in attesa di un figlio, si ammala gravemente e il suo innamorato, determinato a salvarla, parte deciso alla volta di Padova alla ricerca di un unguento miracoloso. Scende la Cal\u00e0 del Sasso e giunto a Valstagna noleggia un cavallo. Pur viaggiando di gran carriera il tempo scorre veloce e col sopraggiungere della notte Nicol\u00f2 non \u00e8 ancora tornato. \nGli abitanti del Sasso di Asiago decidono allora di scendere con le torce incontro al giovane. Con stupore avvistano lungo la Cal\u00e0 altre luci che salgono: \u00e8 Nicol\u00f2 scortato dagli uomini di Valstagna. La storia \u00e8 a lieto fine con l'unguento che guarisce Loretta e i due morosi possono cos\u00ec sposarsi, con la partecipazione di tutti gli abitanti del Sasso e di Valstagna. Da qui la credenza popolare che se due fidanzati percorrono la Cal\u00e0 mano nella mano si ameranno per sempre.\nA ravvivare questo messaggio d'amore la seconda domenica di agosto tutti gli anni si svolge una fiaccolata commemorativa che porta diverse centinaia di persone da Valstagna verso Sasso di Asiago lungo la Cal\u00e0, dove vengono accolti da musica e banchetti.\nAspetti escursionistici.\nLa Cal\u00e0 del Sasso \u00e8 percorribile tutto l'anno (anche se se ne sconsiglia la percorrenza nei mesi invernali per la presenza della neve) ed il percorso \u00e8 contrassegnato dal segnavia numero 778. Il percorso ha inizio dal parcheggio di localit\u00e0 Lebo di Valstagna (221\u00a0m) e termina a Chiesa di Sasso di Asiago (965\u00a0m). La Cal\u00e0 \u00e8 lunga circa , il tempo di percorrenza \u00e8 di circa 2 ore ed il dislivello \u00e8 di . Da Fontana Bessele (alla base ai nella parte pi\u00f9 a nord) il dislivello \u00e8 di con pendenze variabili tra il 20 e il 40%.\nCuriosit\u00e0.\nLa scalinata Cal\u00e0 del Sasso \u00e8 stata teatro, nel 1999, di un'impresa singolare: la salita della stessa \u00e8 stata interamente compiuta da Alberto Limatore senza mai scendere dalla bicicletta n\u00e9 appoggiare un piede a terra."}
{"id": "1381378", "revid": "767487", "url": "https://it.wikipedia.org/wiki?curid=1381378", "title": "Parliament (sigarette)", "text": "Parliament \u00e8 il marchio di un particolare tipo di sigaretta prodotta e commercializzata dalla Philip Morris USA, sussidiaria della Altria Group (conosciuta precedentemente come Philip Morris Companies Inc.), negli Stati Uniti d'America, e dalla Philip Morris International, nel resto del mondo. Le Parliament si differenziano dalle altre per il particolare tipo di filtro e sono caratterizzate dalla presenza di una \"camera\" prima del classico filtro bianco."}
{"id": "1381384", "revid": "33751", "url": "https://it.wikipedia.org/wiki?curid=1381384", "title": "Grbavica", "text": "Grbavica \u00e8 uno dei quartieri della citt\u00e0 di Sarajevo, capitale della Bosnia ed Erzegovina.\nIl film bosniaco del 2005 \u201cGrbavica\u201d in italiano prende il titolo di \"Il segreto di Esma\" e la storia \u00e8 basata su avvenimenti accaduti durante l'assedio di Sarajevo.\nLo stadio di Grbavica si trova nella municipalit\u00e0 di Novo Sarajevo ed \u00e8 lo stadio di casa dell'FK \u017deljezni\u010dar."}
{"id": "1381388", "revid": "110157", "url": "https://it.wikipedia.org/wiki?curid=1381388", "title": "Snaitech", "text": "Snaitech S.p.A. (ex \"Snai S.p.A.\") \u00e8 una societ\u00e0 italiana attiva nel settore del Gioco Legale che \u00e8 stata quotata alla Borsa di Milano.\n\u00c8 composta dall'integrazione di Cogetech in Snai S.p.A., completata nel 2017. \u00c8 uno dei principali concessionari per la gestione dei giochi autorizzati in Italia: grazie a una tecnologia multichannel offre scommesse, virtual sports, videolottery, new slot, giochi online e mobile (poker, skill games, casin\u00f2 games, bingo) e concorsi a pronostico, sia tramite la propria rete di punti vendita, sia online.\nStoria.\nSnaitech nasce nel 1990 con la costituzione della SNAI Servizi S.r.l. come societ\u00e0 dedita originariamente alla gestione di impianti ippici e alla fornitura di servizi amministrativi e logistici per la raccolta telefonica delle scommesse ippiche.\nAcquisizioni azionarie e societarie portano all'evoluzione di SNAI Servizi e alla costituzione, nel 1999 del Gruppo SNAI, specializzato nella fornitura di servizi telematici per la raccolta e la gestione di scommesse ippiche, sportive, concorsi pronostici e apparecchi automatici da intrattenimento.\nSnaitech gestisce un sistema integrato di media e new media il cui network televisivo satellitare (di quattro canali: Unire Verde, Unire Grigio, Unire Blu, SNAI Sat su Sky) diffonde le immagini delle corse degli ippodromi, informazioni e pronostici. I canali d'informazione comprendono anche Radio Snai, canale radiofonico fruibile via web collegandosi al sito aziendale.\nSnaitech \u00e8 inoltre proprietario del complesso storico monumentale dell'ippodromo del galoppo di Milano e degli ippodromi del trotto di Milano e Montecatini Terme.\nIl 29 marzo 2011 Global Games S.p.A. acquista il 50.68% di SNAI, operazione a cui seguir\u00e0 il lancio di un'OPA a 2,3646 euro per azione per l'acquisto del restante 49.32%.\nNel 2017, Snaitech ha annunciato la sigla di un accordo di partnership con la societ\u00e0 calcistica A.S. Roma, che va ad aggiungersi a quella, gi\u00e0 in corso da diversi anni, con l'A.C. Milan.\nDopo l'Opa di Playtech revocata dalla Borsa.\nNel 2018 la societ\u00e0 \u00e8 stata acquisita dal colosso britannico Playtech che ne possiede l'intero capitale sociale, dopo che il 12 aprile ne aveva inizialmente rilevato il 70,56% al prezzo di 2,19 euro ad azione per 291 milioni di euro. Il 3 agosto 2018 dopo il successo dell'OPA \u00e8 stata revocata dalla Borsa Italiana."}
{"id": "1381390", "revid": "438678", "url": "https://it.wikipedia.org/wiki?curid=1381390", "title": "Il buio si avvicina", "text": "Il buio si avvicina (\"Near Dark\") \u00e8 un film del 1987 diretto da Kathryn Bigelow.\nTrama.\nCaleb, un giovanotto americano di campagna, incontra una notte una ragazza affascinante, Mae, che gli pare molto misteriosa. Subito attratto da lei, passa alcune ore in sua compagnia, cercando di conquistarla; lei ricambia evidentemente il suo interesse, ma, ad un certo punto, cerca inutilmente di allontanarlo da s\u00e9, e si comporta in modo strano. Dopo averla vista diventare sempre pi\u00f9 nervosa all'approssimarsi dell'aurora, Caleb scopre che Mae \u00e8 una vampira e viaggia in una roulotte, insieme ad un gruppo di altri vampiri: una coppia matura, Jesse e Diamon Back; un giovane crudele e aggressivo, Severen, e un ragazzino, Homer.\nMentre gli altri sembrano esistere da molti anni (in alcuni casi da pi\u00f9 di un secolo), Mae \u00e8 stata contagiata solo di recente (da Homer) e i suoi attuali compagni l'hanno poi costretta a dividere la loro feroce esistenza, che si svolge soltanto nelle ore notturne. Poco prima dell'alba, la ragazza, durante uno scambio di baci, morde a sangue Caleb sul collo, e subito questi si sente male e non ha pi\u00f9 la forza necessaria per fuggire. Allora i vampiri amici di Mae lo rapiscono, lo trasportano sulla roulotte e vorrebbero subito ammazzarlo, ma la ragazza si oppone, perch\u00e9 innamorata di lui, e promette che egli diverr\u00e0 uno di loro, un vampiro, e imparer\u00e0 ad uccidere altri esseri umani.\nMae protegge Caleb e lo assiste, anzi, nei momenti in cui egli \u00e8 particolarmente debole, si procura una ferita sul polso e fa suggere a lui il proprio sangue. Il giovanotto si \u00e8 contagiato, ma non \u00e8 diventato ancora un vero vampiro, e rifiuta di essere un assassino. Poich\u00e9 i suoi compagni lo fanno assistere a scene di inaudita ferocia, quando debbono procurarsi il nutrimento, Caleb, inorridito, cerca invano di mettersi in contatto col padre. Questi, messosi alla sua ricerca con la piccola Sarah (sorella di Caleb), riesce a trovarlo e lo guarisce, facendogli una trasfusione del proprio sangue. I perfidi vampiri, per ricattare il ribelle e per procurarsi nuove vittime, rapiscono Sarah. Allora il giovane, con l'aiuto di Mae, costringe i vampiri ad affrontare la luce del sole, che essi non possono sopportare, perch\u00e9 li uccide rapidamente: si salva soltanto Mae, riscattata dall'amore per Caleb."}
{"id": "1381392", "revid": "122576596", "url": "https://it.wikipedia.org/wiki?curid=1381392", "title": "Accordo di stabilizzazione e associazione", "text": "Un accordo di stabilizzazione e associazione (\"Stabilisation and Association Agreement\", in inglese) \u00e8 il primo passo che devono compiere i paesi europei non appartenenti all'Unione europea per poterne entrare a far parte.\nI diversi accordi di stabilizzazione e associazione prevedono i passi che ciascuno dei Paesi richiedenti deve compiere per l'ingresso graduale nell'Unione europea: si tratta di accordi bilaterali tra il paese richiedente e l'Unione, che attengono a questioni politiche, economiche, commerciali come anche relative ai diritti umani; con tali accordi inoltre i paesi richiedenti si impegnano ad adottare nella loro legislazione interna le riforme necessarie a conformare i propri ordinamenti all'acquis comunitario. In cambio, l'Unione europea pu\u00f2 offrire accesso ad alcuni o a tutti i propri mercati (merci, prodotti agricoli o industriali, ecc.) e assistenza tecnica e finanziaria. Prima di entrare in vigore, l'accordo deve essere ratificato da tutti i paesi membri dell'Unione europea oltre che dallo stato firmatario. Tale procedura non pu\u00f2 avere una durata superiore a due anni.\nHanno firmato l'accordo di stabilizzazione e associazione: la Macedonia il 9 aprile 2001, la Croazia il 29 ottobre 2001, l'Albania il 12 giugno 2006, il Montenegro il 15 ottobre 2007, la Serbia il 29 aprile 2008, la Bosnia-Erzegovina il 16 giugno 2008 e il Kosovo il 1\u00ba aprile 2016.\nGli accordi di stabilizzazione e associazione sono stati firmati tutti a Lussemburgo contestualmente ai loro accordi interinali che facevano s\u00ec che gli stessi entrassero in vigore provvisoriamente prima della fine del necessario iter di ratifica.\nGli accordi di stabilizzazione e associazione e i Paesi dei Balcani occidentali e gli accordi di stabilizzazione e associazione tra i Paesi dei Balcani occidentali e le Comunit\u00e0 europee e i propri Stati membri sono entrati in vigore secondo questo calendario:\nSituazione delle ratifiche.\nNelle tabelle qui sotto sono riportate le date di deposito degli strumenti di ratifica degli accordi di stabilizzazione e associazione tra i Paesi dei Balcani occidentali e le Comunit\u00e0 europee e i propri Stati membri, nonch\u00e9 dei relativi accordi interinali:\nKosovo.\nIl 27 ottobre 2015 il Kosovo ha firmato l'ASA con le Comunit\u00e0 europee e i loro Stati membri, mentre esso \u00e8 entrato in vigore il 1\u00ba aprile 2016."}
{"id": "1381394", "revid": "123374602", "url": "https://it.wikipedia.org/wiki?curid=1381394", "title": "Abolhassan Banisadr", "text": "Banisadr fu il primo Presidente della Repubblica Islamica dell'Iran, dopo la Rivoluzione iraniana del 1979 e l'abolizione della monarchia. Dopo poco pi\u00f9 di un anno di governo, nel 1981 fu deposto e costretto a fuggire in Francia.\nGiovinezza.\nDopo aver studiato Finanza ed Economia alla Sorbona, nei primi anni sessanta Banisadr partecip\u00f2 al movimento studentesco che si opponeva allo Sci\u00e0, tanto da essere imprigionato due volte; nel 1963 fu ferito durante uno scontro. Fugg\u00ec dunque in Francia, dove si un\u00ec ad un gruppo di esuli politici iraniani, guidato dall'Ayatollah Ruhollah Khomeini.\nIl rientro in Iran.\nBanisadr ritorn\u00f2 in Iran insieme a Khomeini all'inizio del febbraio 1979, pochi giorni prima della definitiva caduta dell'ultimo governo fedele allo Sci\u00e0. Fu quasi subito nominato vice ministro dell'economia e delle finanza nel governo provvisorio di Mehdi Bazargan (a sua volta nominato informalmente da Khomeini). Dopo le dimissioni di Bazargan (4 novembre 1979), svolse brevemente le funzioni di Ministro degli esteri (novembre 1979) e poi quelle di Ministro del tesoro, fino alla sua elezione a Presidente.\nPresidenza.\nIl 25 gennaio 1980 Banisadr fu eletto Presidente per un mandato di quattro anni, ricevendo il 70 per cento dei voti in una regolare elezione che lo vedeva opposto a numerosi altri candidati (fra cui Ahmad Madani, Hassan Habibi, Sadegh Tabataba'i, Dariush Forouhar, Sadegh Ghotbzadeh, Kazem Sami, Mohammad Mokri, Hassan Ghafourifard e Hassan Ayat).\nIl 4 febbraio 1980 fu investito della nuova carica, la cui sola esistenza sottolineava ulteriormente la transizione dell'Iran da monarchia a repubblica. La cerimonia inaugurale ebbe luogo presso l'ospedale dove l'Ayatollah Khomeini, Guida Suprema dell'Iran, era stato ricoverato per un disturbo cardiaco. Queste stesse modalit\u00e0 indicavano chiaramente che il vero potere risiedeva nella Guida Suprema. Infatti la Costituzione della \"Repubblica Islamica\" attribuiva ampi poteri alla Guida Suprema: ad esempio, quello di deporre il Presidente. A parziale compensazione, lo stesso Khomeini per\u00f2 aveva insistito che i religiosi (che nominavano la Guida Suprema) non avrebbero dovuto occupare cariche nel governo.\nLa \"convivenza\" con Khomeini si rivel\u00f2 subito difficile: Banisadr inizi\u00f2 quasi subito a dissentire da molti pareri dell'Ayatollah.&lt;br&gt;\nLa situazione dell'Iran era difficile, per via dell'isolamento internazionale (ed in particolare all'ostilit\u00e0 degli Stati Uniti, inasprita dalla crisi degli ostaggi); anche la tensione con il vicino Iraq di Saddam Hussein sal\u00ec rapidamente (tanto che nell'estate del 1980 Banisadr ebbe due \"incidenti\" - da cui usc\u00ec quasi illeso - mentre il suo elicottero sorvolava la zona di confine), fino a che nel settembre 1980 l'Iraq scaten\u00f2 una guerra invadendo il sud-ovest dell'Iran.\nLa caduta.\nGli attriti fra Khomeini e Banisadr giunsero all'epilogo nel giugno 1981. Il 10 giugno\nKhomeini richiam\u00f2 a s\u00e9 i poteri di Comandante in capo, che aveva delegato al Presidente.\nIl 21 giugno il Majlis (Parlamento iraniano) vot\u00f2 la sua deposizione, che Khomeini firm\u00f2 e rese ufficiale il giorno successivo.\nAncor prima che Khomeini firmasse la sua deposizione, le Guardie della rivoluzione si impadronirono del palazzo presidenziale, imprigionando molti giornalisti ed amici del presidente; alcuni di loro (come Hossein Navab, Rashid Sadrolhefazi e Manouchehr Massoudi) furono condannati a morte nei giorni successivi.\nLa fuga e l'esilio.\nBanisadr fugg\u00ec nell'ovest dell'Iran, protetto da alcune organizzazioni di opposizione.\nQui per diverse settimane cerc\u00f2 di unificare tutte le organizzazioni e partiti politici anti-khomeinisti (con l'eccezione degli esuli seguaci dello Sci\u00e0) in un unico movimento che potesse riprendere il potere. In particolare, incontr\u00f2 parecchie volte Massoud Rajavi, capo del partito dei Mojahedin-e Khalq, col quale infine decise di fuggire dall'Iran.\nIl 28 luglio del 1981 i due salirono di nascosto su un aereo dell'aviazione militare iraniana il cui pilota (colonnello Behzad Moezzi) li condusse in salvo in Turchia e poi in Francia.\nLa Francia concesse asilo politico ai fuggiaschi, a condizione che non intraprendessero azioni anti-iraniane dal territorio francese. Questa disposizione fu ignorata dopo la rottura dei rapporti diplomatici fra Francia ed Iran, tanto che Banisadr e Rajavi fondarono un \"Consiglio Nazionale della Resistenza Iraniana\", attivo ancor oggi."}
{"id": "1381403", "revid": "6923", "url": "https://it.wikipedia.org/wiki?curid=1381403", "title": "Classe 600 (sommergibile)", "text": "La classe 600, progettata dall'ufficiale del Genio Navale Curio Bernardis ed evoluzione della Classe Squalo, fu la classe pi\u00f9 numerosa di sommergibili italiani, con ben cinquantanove unit\u00e0 costruite, e, probabilmente, una delle pi\u00f9 riuscite. Le unit\u00e0 vennero prodotte in cinque serie che non differirono di molto tra loro e che vennero nominate Argonauta, Sirena, Perla, Adua, ed infine Platino o Acciaio.\nStoria.\nNel 1930, nella Conferenza di Londra, i sommergibili vennero distinti in due categorie: i sommergibili costieri, con un dislocamento fino a 600 tonnellate ed i sommergibili oceanici, con dislocamento superiore alle 600 ed inferiore alle 2000 tonnellate.\nLa Classe Serie 600 fu la conseguenza delle nuove regole stipulate nel Trattato di Londra che concedevano ad una potenza navale l'opportunit\u00e0 di costruire un numero illimitato di sommergibili costieri, battelli questi ben adatti alla navigazione nel Mediterraneo e che potevano anche essere usati negli oceani ed avevano una migliore manovrabilit\u00e0 rispetto ai battelli di grande dislocamento.\nLa classe ebbe anche un limitato mercato estero, poich\u00e9 tre battelli della classe Adua vennero venduti al Brasile.\nI battelli vennero costruiti da diversi cantieri: CRDA CANT di Monfalcone, Tosi di Taranto, OTO di La Spezia e Cantieri del Quarnaro di Fiume.\nCaratteristiche.\nLa classe 600 fu progettata secondo i canoni previsti dal Generale del Genio Navale Curio Bernardis, ovvero la struttura a scafo semplice con doppi fondi centrali resistenti, in cui erano ricavate tutte le casse (zavorra, emersione, emersione rapida e compenso).\nDerivati dalla deludente esperienza dei Pisani, dei Fratelli Bandiera e degli Squalo, per questi sommergibili furono gi\u00e0 previste in sede progettuale le controcarene per una maggiore stabilit\u00e0 laterale, che furono anche adattate a serbatoi di combustibile.\nRisultarono dei battelli molto riusciti, caratterizzati da ottime stabilit\u00e0 e manovrabilit\u00e0 in superficie come in immersione, una buona abitabilit\u00e0, nonostante le ridotte dimensioni, e una discreta robustezza.\nIl progetto, bench\u00e9 rimasto sulla breccia fino agli anni quaranta, risaliva al 1929 (serie Argonauta): la limitata velocit\u00e0 in superficie (14-15 nodi massimi), che avrebbe potuto essere superiore, risentiva delle tecniche d'impiego, che prevedevano il sommergibile quasi sempre fermo o con limitati spostamenti in una ristretta zona d'agguato.\nCome moltissimi altri battelli italiani, restrinsero l'ampia falsatorre (estremamente comoda, spaziosa, con plancia riparata e anche un bagno esterno, ma troppo visibile) sul modello di quella tedesca, molto pi\u00f9 difficilmente individuabile, specialmente viste le nuove tecniche d'impiego: avvicinamento al bersaglio in emersione, rapida immersione a poche miglia di distanza, avvicinamento a quota periscopio, lancio siluri, riemersione, eventuale attacco col cannone.\nLo scafo esterno, inizialmente \"pieno\", fu in seguito dotato (sempre sulla base della preziosa esperienza acquisita dagli U-Boot) di numerose fessure per favorire l'allagamento delle intercapedini tra scafo interno ed esterno e velocizzare l'immersione: questi battelli (come in generale tutti quelli italiani) mantenevano un'elevata riserva di spinta che, pur mantenendo il battello in ideali condizioni di navigazione in superficie, comportavano la necessit\u00e0 di imbarcare una maggiore quantit\u00e0 d'acqua per annullarla (cio\u00e8 \"appesantire\" il battello per vincere la spinta di Archimede), che si traduceva in un tempo maggiore per essere pronti per l'immersione. Gli \"Argonauta\" si differenziavamo dalle serie successive per la forma della prua di conformazione simile a quella dei \"Pisani\", dai \"Sirena\" in poi la prua venne leggermente rialzata assumendo la caratteristica forma a \"squalo\".\nVisto questo inconveniente (la crescente presenza degli aerei sul mare causava sempre maggiori perdite fra le flotte subacquee, sia per attacchi diretti, sia perch\u00e9 ne segnalava le posizioni), si adottarono stratagemmi tecnici, come l'allargamento delle valvole di sfogo e l'ottimizzazione degli impianti relativi, e tattici: si portavano le macchine a tutta forza, si mettevano i timoni di profondit\u00e0 di prora tutti a scendere e quelli poppieri tutti a salire e si riempivano le casse di emersione (perch\u00e9 erano molto pi\u00f9 capienti di quelle d'immersione), in pratica facendo \"tuffare\" il sommergibile sott'acqua; tali accorgimenti portarono i tempi d'immersione da 100 e oltre secondi a 40 o 30, al livello degli U-Boot.\nLa Classe 600 italiana era equivalente alla Classe 600 francese, alla britannica e al tedesco.\nCollegamenti esterni.\nMarina Militare - Sommergibili - Almanacco storico navale"}
{"id": "1381405", "revid": "287204", "url": "https://it.wikipedia.org/wiki?curid=1381405", "title": "Grbavica (Novi Sad)", "text": "Grbavica (\u0413\u0440\u0431\u0430\u0432\u0438\u0446\u0430) \u00e8 un quartiere della citt\u00e0 di Novi Sad nella provincia serba di Voivodina.\nConfini.\nGrabavica confina a nord con Futo\u0161ka ulica (Via Futo\u0161ka), a ovest con Ulica Vojvode Kni\u0107anina (Via Vojvoda Kni\u0107anin) e Ulica Kola srpskih sestara (Via Kolo srpskih sestara), a sud con Bulevar Cara Lazara (Viale Tzar Lazar), e ad est con Bulevar Oslobo\u0111enja (Viale della Liberazione)."}
{"id": "1381406", "revid": "767487", "url": "https://it.wikipedia.org/wiki?curid=1381406", "title": "Allevilive", "text": "Allevilive \u00e8 il quinto album di Giovanni Allevi.\nIl disco.\nRaccoglie alcune esibizioni live del pianista, registrate durante il \"Joy tour\" (sono presenti per la maggior parte i bis).\n\u00c8 composto di 2 dischi, il primo contenente 13 brani e il secondo 14; sono presenti le versioni live delle rispettive tracce registrate in studio nei primi quattro album; con l'eccezione del primo pezzo del secondo cd, \"Aria\", qui registrato per la prima volta in assoluto (tuttora inedito in versione studio).\n\u00c8 uscito nei negozi di dischi il 12 ottobre 2007."}
{"id": "1381407", "revid": "11551182", "url": "https://it.wikipedia.org/wiki?curid=1381407", "title": "Sede vescovile", "text": ""}
{"id": "1381410", "revid": "22475", "url": "https://it.wikipedia.org/wiki?curid=1381410", "title": "Alessandro nell'Indie (Metastasio)", "text": "Alessandro nell'Indie \u00e8 un libretto d'opera seria di Pietro Metastasio, scritto nel 1726 e musicato lo stesso anno da Leonardo Vinci. L'opera fu rappresentata per la prima volta in Roma, Teatro delle Dame, 26 dicembre 1729.\nLo stesso libretto fu musicato da pi\u00f9 di settanta musicisti fino al 1824, data della prima alla Scala di Milano, con libretto riveduto da Andrea Leone Tottola, del rifacimento con musica di Giovanni Pacini."}
{"id": "1381412", "revid": "339392", "url": "https://it.wikipedia.org/wiki?curid=1381412", "title": "Amazing Kong", "text": ""}
{"id": "1381418", "revid": "466539", "url": "https://it.wikipedia.org/wiki?curid=1381418", "title": "Abbazia di Solesmes", "text": "Labbazia di San Pietro di Solesmes \u00e8 una abbazia sita a Solesmes (nel dipartimento della Sarthe), in Francia: \u00e8 la casa madre della Congregazione di Francia dell'Ordine di San Benedetto.\nAbbazia.\nEssa venne fondata nel 1010 come un priorato della abbazia benedettina di Le Mans. La sua storia fu molto tranquilla, ma la sua quiete venne turbata durante la Guerra dei cent'anni, ma poi subito reinstaurata alla fine del conflitto. Dal XVII secolo comincia per\u00f2 un declino progressivo sotto la guida di una serie di priori inetti. Essa fin\u00ec poi per dissolversi nel 1791 durante la rivoluzione francese.\nNel 1831 quei pochi edifici che rimasero in piedi dopo le distruzioni della rivoluzione, vennero restaurati dal priore Prosper Gu\u00e9ranger, originario della zona, che, ispirato dalla visione della restaurazione della vita monastica in Francia, volle installarvi una nuova comunit\u00e0 di monaci benedettini. Pertanto l'abbazia torn\u00f2 a vivere l'11 luglio 1833. Contro ogni aspettativa, la comunit\u00e0 inizi\u00f2 a fiorire e nel 1837 ottenne, non soltanto l'approvazione papale ma venne elevata al rango di abbazia a cui faceva capo la nuova comunit\u00e0 di monaci benedettini creata in Francia dopo la fine della rivoluzione.\nL'abbazia venne fatta chiudere diverse volte dalla legislazione francese e fra il 1901 ed il 1922 i monaci furono obbligati a trasferirsi in Inghilterra. La comunit\u00e0 sopravvisse a questi eventi e alle due guerre mondiali ed oggi \u00e8 pi\u00f9 che mai fiorente presso l'abbazia di Solesmes.\nIn essa sono conservate una parte delle reliquie di santa Scolastica, fondatrice del ramo femminile dell'Ordine benedettino, donate nel 1870 dalla chiesa parrocchiale di Juvigny les Dames.\nCome parte della sua missione di riscoperta del monachesimo, l'abbazia \u00e8 stata la casa madre di numerose altre comunit\u00e0 fra le quali si cita il recente monastero di Palendriai in Lituania.\nLa congregazione di Solesmes.\nNel 1833 venne acquistato dal sacerdote Prosper Gu\u00e9ranger (1805-1875), che l'11 luglio dello stesso anno vi si stabil\u00ec con tre compagni, ripristinando la comunit\u00e0 benedettina e venendone eletto abate.\nRecatosi a Roma, il 1\u00ba settembre 1837 dom Gu\u00e9ranger ottenne da papa Gregorio XVI un breve con il quale Solesmes veniva eretta ad abbazia madre della Congregazione di Francia dell'Ordine di San Benedetto, venendone nominato superiore generale.\nSolesmes divenne centro del movimento religioso di restaurazione liturgica e del canto gregoriano.\nAvendo aperto case anche fuori dal territorio nazionale (Spagna, Lussemburgo, Paesi Bassi) ed avendo le congregazioni olivetana e sublacense aperto case in Francia, agli inizi del XX secolo la congregazione rinunci\u00f2 a chiamarsi \"di Francia\" e prese il nome dell'abbazia madre di Solesmes.\nRiscoperta e restaurazione del canto gregoriano.\nI monaci dell'abbazia di Solesmes diedero inizio, attorno al 1840, ad un'opera sistematica di riforma della tradizione esecutiva del canto gregoriano, con la volont\u00e0 di riportarlo alla sua originale dimensione di canto monodico non misurato, in contrasto con la pratica, affermatasi gi\u00e0 a partire dal XVI secolo, di eseguire i canti liturgici secondo una rigida scansione ritmica e con l'accompagnamento di un basso continuo.\nElenco dei priori e degli abati.\nPriori.\nFonte : \"Essai historique sur l'abbaye de Solesmes\" de l'abb\u00e9 Prosper Gu\u00e9ranger, 1846"}
{"id": "1381427", "revid": "37639943", "url": "https://it.wikipedia.org/wiki?curid=1381427", "title": "Mtv gold", "text": ""}
{"id": "1381428", "revid": "22475", "url": "https://it.wikipedia.org/wiki?curid=1381428", "title": "Ernst \u00d6pik", "text": "Carriera.\n\u00d6pik frequent\u00f2 l'Universit\u00e0 statale di Mosca per specializzarsi negli studi dei corpi minori, quali asteroidi, comete e meteore, completando i propri studi con un dottorato all'Universit\u00e0 di Tartu. Nel 1944, con l'avvicinarsi dell'Armata rossa, \u00d6pik decise di abbandonare l'Estonia e di recarsi in Germania divenendo il rettore dell'Universit\u00e0 Baltica in esilio. Dal 1948 fino alla fine della propria carriera lavor\u00f2 all'Osservatorio di Armagh nell'Irlanda del Nord.\nIl lavoro di ricerca.\nNel 1922 predisse correttamente la presenza dei crateri di Marte. Ma la propria fama \u00e8 legata maggiormente alla teoria, esposta nel 1932, della presenza di una nube di detriti orbitante oltre Plutone. Secondo l'ipotesi di \u00d6pik tale nube sarebbe l'origine della maggior parte delle comete presenti nel nostro sistema solare. La nube prese il nome di Nube di Oort o, in onore della propria teoria, nube di \u00d6pik-Oort."}
{"id": "1381429", "revid": "27765", "url": "https://it.wikipedia.org/wiki?curid=1381429", "title": "Mtv pulse", "text": ""}
{"id": "1381432", "revid": "74801", "url": "https://it.wikipedia.org/wiki?curid=1381432", "title": "Nerechta", "text": "Nerechta (anche traslitterata come \"Nerekhta\" o \"Nerehta\") \u00e8 una cittadina della Russia europea centrale, situata nell'Oblast' di Kostroma, 46 chilometri a sudovest del capoluogo Kostroma; \u00e8 capoluogo del Nerechtskij rajon.\nLa cittadina \u00e8 attestata fin dal XIII secolo; lo \"status\" di citt\u00e0 venne concesso dalla zarina Caterina II nel 1778.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1381433", "revid": "38120", "url": "https://it.wikipedia.org/wiki?curid=1381433", "title": "Babel (personaggio)", "text": ""}
{"id": "1381434", "revid": "80339", "url": "https://it.wikipedia.org/wiki?curid=1381434", "title": "Nerehta", "text": ""}
{"id": "1381435", "revid": "80339", "url": "https://it.wikipedia.org/wiki?curid=1381435", "title": "Nerekhta", "text": ""}
{"id": "1381438", "revid": "767487", "url": "https://it.wikipedia.org/wiki?curid=1381438", "title": "Mart Siimann", "text": "Biografia.\nStudi\u00f2 all'Universit\u00e0 di Tartu dal 1965 al 1971, quando si laure\u00f2 in Psicologia. Dal 1989 al 1992 \u00e8 stato presidente dell'Eesti Televisioon, l'emittente televisiva pubblica dell'Estonia e in seguito (1992-1995) dirigente della Advertising Television Co.\nLa carriera politica.\nMembro del Riigikogu (il Parlamento estone) dal 1995 al 1997, il 17 marzo 1997 divenne Primo ministro per il Partito della Coalizione Estone (\"Eesti Koonderakond\"), un partito di centrosinistra. Rimase in carica fino al 25 marzo 1999. Da quell'anno al 2003 sedette nuovamente in Parlamento. Dal 2001 \u00e8 presidente del Comitato olimpico estone."}
{"id": "1381440", "revid": "228587", "url": "https://it.wikipedia.org/wiki?curid=1381440", "title": "Giovanni Casimiro di Sassonia-Coburgo", "text": "Biografia.\nFu il terzo dei figli di Giovanni Federico II di Sassonia e di Elisabetta di Wittelsbach-Simmern, ma l'unico sopravvissuto.\nDopo la \"Reichsexekution\" contro i Gotha nel 1567 il padre perse le proprie terre e la propria libert\u00e0. Di conseguenza Giovanni Casimiro - come del resto il fratello maggiore Federico Enrico (che mor\u00ec nel 1572 all'et\u00e0 di 11 anni), il fratello minore Giovanni Ernesto e la loro madre - visse dapprima a Eisenach, e poi a \"Hofe\", il castello dello zio Giovanni Guglielmo a Weimar, e finalmente ad Eisenberg.\nNel 1570, durante la Dieta di Spira i figli cercarono di riottenere i propri diritti. Successivamente la loro madre si trasfer\u00ec in Austria, mentre venne siglato il trattato di partizione (la Divisione di Erfurt, 1572) con lo zio Giovanni Guglielmo. I due fratelli ricevettero il \"Ducato di Sassonia-Coburgo-Eisenach\": questo consisteva nelle citt\u00e0 di Gotha, Hildburghausen e Eisenach, ed alcune aree nel sud-est della Turingia.\nTutori dei figli erano Giovanni Giorgio di Brandeburgo, il nonno materno Federico III di Baviera, e Augusto di Sassonia. Dal 1578 al 1581 Giovanni Casimiro studi\u00f2 all'Universit\u00e0 di Lipsia.\nNel 1584 venne fatto sposare con Anna, figlia di Augusto di Sassonia; il matrimonio si comp\u00ec per\u00f2 due anni pi\u00f9 tardi, il 16 gennaio 1586, nella citt\u00e0 di Dresda.\nMa solo alla morte del suocero (11 febbraio 1586), Giovanni Casimiro (all'et\u00e0 di 22 anni) e suo fratello Giovanni Ernesto furono in grado di prendere il pieno controllo dei loro possedimenti.\nNel 1596 Giovanni Casimiro e Giovanni Ernesto divisero i loro territori: Giovanni Ernesto ottenne il \"Ducato di Sassonia-Eisenach\" e Giovanni Casimiro continu\u00f2 a governare Coburgo da solo; il suo ducato comprendeva: Coburgo, Rodach, Gestungshausen, Heldburg, Hildburghausen (1/2 signoria), R\u00f6mhild, Eisfeld, Schalkau, Sonneberg, Neustadt, Neuhaus, M\u00f6nchr\u00f6den e Sonnefeld.\nSotto il regno di Giovanni Casimiro lo stato di Coburgo conobbe un periodo di splendore e di notevole incremento edilizio, e molte di queste costruzioni esistono ancor oggi. Il Castello di Ehrenburg venne trasformato in un castello rinascimentale e vi venne insediato il \"Veste Coburg\", una fortezza nazionale con il deposito dell'arsenale, inoltre furono aggiunti degli edifici governativi nella piazza del mercato. Nella \"Morizkirche\" Giovanni Casimir\u00f2 fece edificare, nel 1598, una tomba di alabastro alta dodici metri per la sua famiglia, che \u00e8 reputata essere una delle pi\u00f9 belle tombe rinascimentali della Germania. Nel 1601 inoltre, egli diede vita al \"Gymnasium Casimirianum\", arricchendo la biblioteca del proprio castello con nuovi volumi ereditati, e, nel 1602, scegliendo il compositore Melchior Franck come \"Hofkapellmeister\" (Maestro di Cappella d'Alta Musica).\nPoliticamente fu molto abile ed in grado di rendere sicure le proprie terre. Egli proclam\u00f2 un documento per la chiesa luterana della regione che poneva il Duca nel ruolo di \"Summus Episcopus\". Questo provvedimento venne in seguito adottato anche da altri principi luterani. Nel 1589 egli stabil\u00ec la propria autorit\u00e0 di legge sui territori della chiesa di Coburgo: la \"Hofgericht\" (Tribunale speciale per nobiluomini), l\"'Appellationsrat\" (la Corte d'appello), la \"Schoeppenstuhl\" (la Corte di giustizia) e il \"Konsistorium\" del 1593, vennero creati da lui. Egli, inoltre, fu in grado di rimanere neutrale durante la Guerra dei Trent'anni sino al 1629, pur subendone spesso i disagi. Al suo ingresso nell'Alleanza Svedese del 1632, le truppe imperiali e bavaresi tentarono, inutilmente, di assediare il \"Veste\", ma Giovanni Casimiro riusc\u00ec a fuggire in Turingia.\nNel 1593 egli accus\u00f2 la moglie di adulterio ed ottenne l'annullamento del matrimonio. Anna venne tenuta prigioniera nel \"Veste Coburg\" sino alla morte, avvenuta nel 1613. Nel frattempo, il 16 settembre 1599, Casimiro spos\u00f2 in seconde nozze Margherita di Brunswick-L\u00fcneburg, a Coburgo, .\nAlla sua morte, non avendo una discendenza, il suo principato pass\u00f2 in eredit\u00e0 al fratello pi\u00f9 giovane, Giovanni Ernesto di Sassonia-Eisenach."}
{"id": "1381447", "revid": "11551721", "url": "https://it.wikipedia.org/wiki?curid=1381447", "title": "TIROS-1", "text": ""}
{"id": "1381450", "revid": "2091899", "url": "https://it.wikipedia.org/wiki?curid=1381450", "title": "Linea Morgan", "text": "La linea Morgan divise tra il 1945 ed il 1947 i territori della Venezia Giulia italiana tra Alleati e Jugoslavia. Prese il nome dal generale William Duthie Morgan, ufficiale del generale Harold Alexander, comandante degli Alleati in Italia.\nStoria.\nL'accordo sulla linea Morgan venne firmato a Belgrado il 9 giugno 1945 da Tito e Alexander. Il 12 giugno 1945 l'esercito jugoslavo abbandon\u00f2 i territori della zona A.\nLa linea suddivideva la Venezia Giulia in due zone di occupazione militare:\nFin dal giugno 1945 si verific\u00f2 lo spostamento di molte migliaia di abitanti della zona \"B\", specialmente verso Trieste e Pola.\nSuccessivamente, dopo la firma del trattato di pace di Parigi del 10 febbraio 1947 con il termine \"Zona \"A\" e \"B\"\" si sottintesero due zone pi\u00f9 ristrette rispetto a quanto previsto dalla \"linea Morgan\", due zone riguardanti il Territorio libero di Trieste e localit\u00e0 contermini, nota come \"questione triestina\" che si risolse in modo definitivo solo con il trattato di Osimo."}
{"id": "1381455", "revid": "1305772", "url": "https://it.wikipedia.org/wiki?curid=1381455", "title": "Get Your Gunn", "text": "Get Your Gunn \u00e8 il primo singolo ufficiale dell'album \"Portrait of an American Family\" della alternative metal band Marilyn Manson. Il ragazzo sulla copertina del singolo \u00e8 il fratellastro del bassista Twiggy Ramirez, Wes Brown. Fu anche realizzato un videoclip, che per\u00f2 non ottenne molto successo a livello di airplay.\nLa canzone \u00e8 stata ispirata da David Gunn un medico, ginecologo, che fu assassinato nel 1993 da Michael F. Griffin, un attivista contrario all'aborto. Manson disse che il suo assassinio fu un gesto di ipocrisia.\nLa canzone \"Snake Eyes and Sissies\" era stata originariamente scelta come singolo di lancio dell'album di esordio del gruppo statunitense. I piani iniziali per\u00f2 cambiarono: \"Get Your Gunn\" divenne il primo singolo dei Marilyn Manson in sostituzione di \"Snake Eyes and Sissies\", che fu definitivamente scartata e non fu pi\u00f9 commercializzata come singolo.\nIl bridge di \"Get Your Gunn\" include un estratto audio dalla conferenza in cui il politico statunitense Budd Dwyer si spar\u00f2, suicidandosi in diretta televisiva.\n\"Get Your Gunn\" \u00e8 stata anche la prima uscita della casa discografica Nothing Records.\nIl videoclip.\nNel videoclip del brano, diretto da Rod Chong, sono presenti scene in cui Manson canta in una soffitta, alternate a scene della band insieme a due esuberanti teenager. \u00c8 uno dei soli tre videoclip in cui Manson non compare truccato, n\u00e9 con rossetto o lenti a contatto colorate diversamente, che diventeranno il suo biglietto da visita per anni.\nTracce.\nIl brano \"Misery Machine\" \u00e8 riportato nei crediti del singolo come la versione presente anche nell'album, in realt\u00e0 questa non include la traccia nascosta presente in \"Portrait of an American Family\" e la canzone sul finale si \"fonde\" con la successiva \"Mother Inferior Got Her Gunn\"."}
{"id": "1381462", "revid": "539155", "url": "https://it.wikipedia.org/wiki?curid=1381462", "title": "Preludi (Chopin)", "text": "I Preludi op. 28 di Fryderyk Chopin sono una raccolta di 24 composizioni per pianoforte scritte fra il 1831 e il 1839, una per ogni tonalit\u00e0 musicale, sia in modo maggiore che minore. Nonostante il termine preludio sia abitualmente utilizzato all'interno del sistema tonale occidentale per indicare una composizione con il compito di introdurne un'altra, pi\u00f9 lunga e articolata, i 24 preludi chopiniani devono essere considerati e analizzati come opere a s\u00e9 stanti. \nOltre all'op. 28 Chopin scrisse altri due preludi; uno in La bemolle maggiore, pubblicato solo nel 1918, risalente al 10 luglio 1834 e dedicato a Pierre Wolff; l'altro, pi\u00f9 noto, in Do diesis minore op. 45, composto nell'agosto 1841 e dedicato alla Principessa Tchernischeff.\nStoria.\nFryderyk Chopin scrisse i suoi Preludi tra il 1831 e il 1839, alcuni di questi durante il suo soggiorno a Valldemossa, una localit\u00e0 vicina a Palma di Maiorca, dove il compositore si rec\u00f2, fra il novembre del 1838 e il febbraio 1839, insieme alla compagna George Sand per motivi di salute; la coppia era alla ricerca di un clima salutare, rispetto alla piovosa Parigi, per tentare di contrastare la tubercolosi polmonare di cui il compositore soffriva. Il musicista, prima di partire, aveva chiesto all'amico Camille Pleyel di inviargli sull'isola un pianoforte; lo strumento tard\u00f2 ad arrivare e Chopin fu costretto ad affittarne uno, di scarsa qualit\u00e0, pur di poter continuare a comporre e a terminare la scrittura dei suoi \"Preludi\". Appena completati i brani vennero spediti a Julian Fontana per la copiatura; le trattative per la pubblicazione furono piuttosto laboriose, anche perch\u00e9 Chopin, ancora sofferente, facendo sosta a Marsiglia prima di rientrare a Parigi, non riusc\u00ec a seguire le trattative. Quando il compositore arriv\u00f2 finalmente a Parigi, i 24 preludi furono acquistati da Pleyel e in seguito stampati da Adolphe Catelin a Parigi nel mese di giugno, poi presso l'editore Wessel a Londra e da Breitkopf &amp; H\u00e4rtel a Lipsia, sempre nel 1839.\nNon vi \u00e8 una data certa della prima esecuzione dei \"Preludi\", n\u00e9 si sa se furono eseguiti tutti insieme o a gruppi. Chopin li suon\u00f2 sicuramente nell'ottobre del 1839 in una serata di fronte a Moscheles e a Meyerbeer suscitando la loro ammirazione. A partire dall'inizio del ventesimo secolo i Preludi di Chopin sono diventati un vero e proprio standard per i pianisti, come dimostra la lunga serie di registrazioni dell'opera a partire dal 1926, con un'incisione di Alfred Cortot.\nReazioni nel mondo musicale.\nI Preludi di Chopin furono spesso, nel corso degli anni e dei secoli a venire, indicati come \"degni successori\" dei 24 Preludi per Il clavicembalo ben temperato di Johann Sebastian Bach, anch'essi composti in modo da averne uno per ogni tonalit\u00e0 (la differenza sostanziale vede l'opera di Bach strutturata in 2 libri di 24 preludi e ventiquattro fughe ciascuno, mentre Chopin non offre una prosecuzione ai suoi preludi).\nLa pubblicazione dei Preludi provoc\u00f2 molto scalpore nell'ambiente musicale dell'epoca, principalmente per due motivi: da una parte, Chopin sfidava qualsiasi regola classica, votando le sue creazioni a una mancanza di forma evidente, e dall'altra, derogava alle convenzioni del periodo per la breve durata delle composizioni contenute nell'opera 28 (basti considerare come nessun preludio sia pi\u00f9 corto di 13 battute, ma contemporaneamente nessuno superi le 89 battute di lunghezza). Robert Schumann, con acutezza, pur considerando \"strani\" i \"Preludi\", scrive nei suoi saggi critici: \"sono schizzi, principi di studio o, se si vuole, rovine, penne d'aquila, tutto disposto selvaggiamente e alla rinfusa. Ma in ciascuno dei pezzi sta scritto con delicata miniatura perlacea: \"lo scrisse Chopin\"; lo si riconosce dalle pause e dal respiro impetuoso. Egli \u00e8 e rimane il genio poetico pi\u00f9 ardito e pi\u00f9 fiero del tempo\". Franz Liszt che ammirava molto Chopin, scrisse in seguito: \"...i Preludi resteranno esempi di perfezione in un genere da lui creato e metteranno in luce, come tutte le sue opere, il carattere del suo genio poetico\".\nQuesto lavoro chopiniano aprir\u00e0 la strada ad altri compositori, in primo luogo a Claude Debussy che, con le sue due raccolte dei Pr\u00e9ludes, si riallacci\u00f2 alle realizzazioni del musicista polacco creando composizioni non pi\u00f9 legate alla tonalit\u00e0 e che rifuggono da ogni classificazione formale.. Rachmaninov, in seguito, riprese, con le sue due serie di \"Preludi\", op. 23 e op. 32, la scrittura in tutte le tonalit\u00e0 maggiori e minori. "}
{"id": "1381466", "revid": "1543377", "url": "https://it.wikipedia.org/wiki?curid=1381466", "title": "Manfred Kaltz", "text": "\u00c8 primatista di presenze con la maglia dell'Amburgo nelle competizioni UEFA per club (81).\nCaratteristiche tecniche.\nImpiegato generalmente come terzino destro \u00e8 anche celebre per il particolare effetto che riusciva a imprimere ai suoi cross, che venivano per questo detti \"a banana\". Abile nel tirare i rigori, ha segnato dal dischetto 53 gol in Bundesliga, record assoluto nella competizione.\nCarriera.\nClub.\nHa giocato in Bundesliga nell', e 13 volte con un gol nel Mulhouse nel campionato francese, dopo essersi inizialmente unito al Bordeaux, compagine rivale del Mulhouse. \u00c8 tornato all'Amburgo nella stagione successiva, a causa della retrocessione del Mulhouse nel campionato 1989-1990.\nIn precedenza, Kaltz era stato costretto a lasciare l'Amburgo, il club nel quale aveva militato come professionista sin dalla stagione 1971-1972, dopo che la conduzione tecnica aveva deciso di non rinnovargli il contratto. Fu in seguito richiamato dalla Francia nel settembre 1990 e gli fu data la possibilit\u00e0 di disputare l'ultimo anno da calciatore nel vecchio club, un'ultima stagione in cui mise a referto 13 presenze in Bundesliga.\nHa giocato 581 partire con l'Amburgo in Bundesliga, secondo di sempre nella storia della lega. Oltre ad avere il record per i gol fatti su rigore, Kaltz detiene anche il primato di autoreti in Bundesliga, ben 6. Con la maglia dell'Amburgo ha vinto 3 campionati tedeschi (1978-1979, 1981-1982 e 1982-1983, 2 Coppe di Germania (1975-1976 e 1986-1987) e, in campo internazionale, la Coppa delle Coppe 1976-1977 e la Coppa dei Campioni 1982-1983.\nNazionale.\nKaltz ha debuttato con la nazionale tedesca il 3 settembre 1975, nell'amichevole disputata a Vienna contro i padroni di casa. In nazionale ha disputato 69 incontri realizzando 9 reti, vincendo il in Italia e giungendo secondo nel in Spagna; in precedenza aveva inoltre partecipato al , dove fu finalista, e al .\n\u00c8 stato inoltre convocato nella Selezione Europea in occasione della gara ufficiale contro la del 25 febbraio 1981 allo Stadio Olimpico di Roma, il 383\u00ba incontro disputato dagli azzurri, organizzata per raccogliere fondi in favore delle vittime del terremoto dell'Irpinia del 1980: la gara si concluse con la vittoria per 3-0 degli europei, e Kaltz vi gioc\u00f2 il primo tempo."}
{"id": "1381469", "revid": "256896", "url": "https://it.wikipedia.org/wiki?curid=1381469", "title": "Supercampo", "text": "Il teorico francese dell'audiovisione Michel Chion ha riassunto le nuove potenzialit\u00e0 spaziali del suono cinematografico nel concetto di supercampo.\nIl supercampo \u00e8 una sorta di campo audiovisivo: il suono-ambiente, unito alle parole e alle musica permette di fare a meno della classica inquadratura d'insieme, sostituita dal carattere unificante del paesaggio sonoro.\nVoci correlate.\nAudiovisione&lt;br&gt;\nAcusma&lt;br&gt;\nMichel Chion\nCollegamenti esterni.\nSito ufficiale Michel Chion&lt;br&gt;\nSito Audiovisione&lt;br&gt;\nFilm Sound"}
{"id": "1381474", "revid": "767487", "url": "https://it.wikipedia.org/wiki?curid=1381474", "title": "Godeni", "text": "Godeni \u00e8 un comune della Romania di 3.246 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 5 villaggi: Bordeeni Capu-Piscului, Cote\u0219ti, Godeni, Malu.\nIl villaggio pi\u00f9 antico del comune \u00e8 quello di Cote\u0219ti, citato in un editto di Vladislav II del 1452, dove si cita anche una chiesa che si trovava sulla stessa area occupata da quella attuale, pi\u00f9 moderna.\nAi primi del XX secolo Godeni era noto soprattutto per la presenza di un importante giacimento di lignite, attualmente non pi\u00f9 sfruttato."}
{"id": "1381476", "revid": "83531", "url": "https://it.wikipedia.org/wiki?curid=1381476", "title": "XI Zona Patrioti", "text": "L'XI Zona Patrioti \u00e8 una formazione partigiana - in seguito conosciuta come \"Battaglione Autonomo Patrioti Italiani Pippo\" - operante nel periodo 1943-45 della Seconda Guerra mondiale fra la Valdinievole e la montagna dell'Appennino pistoiese tra San Marcello Pistoiese ed Abetone in provincia di Pistoia e a ridosso della Linea Gotica nella Val di Lima, tra Bagni di Lucca e la Controneria e in seguito la Garfagnana, la Valle del Serchio in Provincia di Lucca.\nLa formazione annoverava tra le sue file aderenti al Partito d'Azione, cattolici e seguaci di Pietro Badoglio, oltre ad alcuni socialisti e comunisti. Ci\u00f2 nonostante, la formazione era dichiaratamente apartitica ed era severamente proibito fare al suo interno propaganda politica per qualsiasi partito.\nGuidata dal Comandante Manrico Ducceschi (nome di battaglia \"Pippo\"), questa formazione durante la Resistenza fu in contatto con le \"Squadre franche\" di Silvano Fedi che agivano sulla Montagna Pistoiese, specificatamente nei dintorni del capoluogo fino ad arrivare spesso in citt\u00e0 (mentre quella di Ducceschi agiva prevalentemente in montagna).\nTali legami sono confermati dalla testimonianza di Enzo Capecchi, vice comandante della formazione partigiana di Fedi.\nLa maggior parte dell'armamento e del supporto logistico militare fu fornita dai lanci degli Alleati coordinati via radio.\nUna delle operazioni principali della formazione fu l'intercettazione, al Passo dell'Abetone, di T\u014dy\u014d Mitsunobu, del Contrammiraglio della Marina imperiale giapponese, la cui uccisione permise di raccogliere documenti importanti per le successive operazioni belliche degli Alleati nel Pacifico.\nNell'ottobre del 1944, dopo aver preso contatto con gli Alleati, la XI Zona Patrioti assunse il nome di Battaglione Autonomo Patrioti Italiani \"Pippo\" posizionandosi su quaranta chilometri di fronte, con comando autonomo battente bandiera italiana, sul fronte della Linea Gotica, a fianco delle Truppe della V Armata.\nNel periodo dell'attivit\u00e0 sul fronte appenninico - dal 6 ottobre 1944 ai primi di giugno del 1945 - i risultati dell'azione militare del Battaglione Autonomo Patrioti Italiani \"Pippo\" furono importanti e si conclusero con una vittoriosa avanzata che, attraverso la liberazione delle citt\u00e0 di Modena, Reggio Emilia, Parma, Piacenza, Lodi e Milano raggiunse i confini d'Italia.\nPer i suoi meriti militari, il comando alleato confer\u00ec a Manrico Ducceschi la Bronze Star Medal con \"motu proprio\" del Presidente degli Stati Uniti d'America."}
{"id": "1381481", "revid": "1442080", "url": "https://it.wikipedia.org/wiki?curid=1381481", "title": "Giovanni Ernesto di Sassonia-Eisenach", "text": "Egli fu il quarto (ma il secondo sopravvissuto) dei figli di Giovanni Federico II di Sassonia e di Elisabetta di Wittelsbach-Simmern.\nSuo nonno, Giovanni Federico I di Sassonia, aveva ottenuto il titolo di elettore, che per\u00f2 aveva perso dopo la Battaglia di M\u00fchlberg, alla decapitazione del suo parente Maurizio, della linea albertina. Suo padre aveva tentato invano di riappropriarsi del titolo. per queste ragioni egli accolse benevolmente il cavaliere bandito dall'impero, Wilhelm von Grumbach, che aveva subito sulla propria pelle l'opposizione dell'imperatore.\nDopo solo un anno dalla sua nascita, Giovanni Ernesto, venne tenuto prigioniero a Gotha dalle truppe dell'elettore Augusto di Sassonia, che espugnarono presto il castello. Suo padre venne condannato al carcere a vita. Sua madre, e la sorella maggiore di Giovanni Ernesto dovettero fuggire da Gotha. Esse trovarono dapprima protezione presso lo zio Giovanni Guglielmo di Sassonia-Weimar, ottenendo il governo delle terre dall'imperatore e tutelando allo stesso tempo i nipoti. Dopo un breve periodo di residenza a Weimar, Giovanni Ernesto, come del resto sua madre ed i suoi fratelli, visse a Eisenach ed a Eisenberg.\nSuccessivamente suo zio perse il favore imperiale. Nel corso della Dieta di Spira (1570), l'Imperatore decise di restaurare sul trono i tre figli di Giovanni Federico II.\nNel 1572 suo fratello maggiore, Federico Enrico, mor\u00ec di febbre tifoidea. Nello stesso anno, grazie alla Divisione di Erfurt, venne attuata la decisione della Dieta di Spira: le terre del padre vennero nuovamente separate dal Ducato di Sassonia-Weimar, a creare il nuovo \"Ducato di Sassonia-Coburgo-Eisenach\". Giovanni Ernesto e suo fratello maggiore Giovanni Casimiro, divennero i reggenti dei nuovi ducati; a causa della loro minore et\u00e0, ad ogni modo, furono posti sotto la tutela di tre principi elettori: Federico III di Baviera (loro nonno materno), Giovanni Giorgio di Brandeburgo e Augusto di Sassonia; essi ottennero inoltre la reggenza del Sassonia-Coburgo-Eisenach.\nAl trasferimento della madre in Austria, intenzionata a seguire il marito nella prigionia, i due giovani principi spostarono la loro residenza a Coburgo, la futura capitale del principato. Con appena sei anni d'et\u00e0, Giovanni Ernesto venne separato dalla famiglia ed affidato all'istruzione di precettori a lui completamente estranei. Sin dal 1578 egli frequent\u00f2 l'Universit\u00e0 di Lipsia assieme al fratello. Nel 1586, dopo il matrimonio di suo fratello con Anna di Sassonia, figlia dell'elettore Augusto, egli divenne col fratello il reggente autonomo di Sassonia-Coburgo-Eisenach. Giovanni Casimiro e Giovanni Ernesto governarono assieme il principato nei successivi dieci anni, lasciando comunque la maggior responsabilit\u00e0 di governo al fratello maggiore. Per dividere la sua residenza da quella del fratello, Giovanni Ernesto si stabil\u00ec a Marksuhl nel 1587. Dopo anni di compromessi, Giovanni Casimiro acconsent\u00ec ad una divisione dei territori col fratello. Il Ducato di Sassonia-Eisenach divenne un principato separato dal Sassonia-Coburgo, che rimase a Giovanni Casimiro. Durante il primo anno di regno, Giovanni Ernesto continu\u00f2 a risiedere a Marksuhl dal momento che Eisenach, la sua nuova residenza, non era ancora pronta.\nNel 1598 Giovanni Ernesto cre\u00f2 un proprio\"Landesregierung\" (Governo di stato federale) e un proprio \" Konsistorium\". Nel 1633 suo fratello mor\u00ec senza eredi. Per questo, Giovanni Ernesto eredit\u00f2 anche il Sassonia-Coburgo, e govern\u00f2 su entrambi i ducati sino alla sua morte in unione personale, ma mantenendo la propria residenza a Eisenach.\nA Wiener Neustadt il 23 novembre 1591 Giovanni Ernesto spos\u00f2 Elisabetta di Mansfeld-Hinterort, che mor\u00ec quattro giorni dopo aver dato alla luce l'erede, Giovanni Federico.\nA Rotenburg, il 14 maggio 1598 Giovanni Ernesto si spos\u00f2 in seconde nozze con Cristina d'Assia-Kassel. Il matrimonio fu felice ma senza eredi.\nCon la morte di Giovanni Ernesto si conclude la linea dei Sassonia-Coburgo-Eisenach. Il suo principato venne diviso in Sassonia-Weimar e Sassonia-Altenburg."}
{"id": "1381482", "revid": "767487", "url": "https://it.wikipedia.org/wiki?curid=1381482", "title": "H\u00e2rse\u0219ti", "text": "H\u00e2rse\u0219ti \u00e8 un comune della Romania di 2.529 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 3 villaggi: Ciobani, H\u00e2rse\u0219ti e Martalogi."}
{"id": "1381483", "revid": "287204", "url": "https://it.wikipedia.org/wiki?curid=1381483", "title": "Harsesti", "text": ""}
{"id": "1381485", "revid": "144796", "url": "https://it.wikipedia.org/wiki?curid=1381485", "title": "Giovanni Ernesto di Sassonia-Eisnach", "text": ""}
{"id": "1381489", "revid": "767487", "url": "https://it.wikipedia.org/wiki?curid=1381489", "title": "H\u00e2rtie\u0219ti", "text": "H\u00e2rtie\u0219ti \u00e8 un comune della Romania di 2.103 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 4 villaggi: Deaulu, H\u00e2rtie\u0219ti, Lespezi, Lucieni.\nNel 2003 una parte del comune \u00e8 stata scorporata con la costituzione del nuovo comune di Vulture\u0219ti."}
{"id": "1381492", "revid": "287204", "url": "https://it.wikipedia.org/wiki?curid=1381492", "title": "Hartiesti", "text": ""}
{"id": "1381494", "revid": "371529", "url": "https://it.wikipedia.org/wiki?curid=1381494", "title": "Sister Ray", "text": "Sister Ray \u00e8 una canzone del gruppo rock Velvet Underground del 1968, appare nell'album \"White Light/White Heat\".\nLester Bangs la paragon\u00f2 a opere come \"\" di Ornette Coleman o \"The Black Saint and the Sinner Lady\" di Charles Mingus. Il critico Piero Scaruffi l'ha inserita al primo posto nella classifica delle migliori canzoni rock del periodo 1955-1979. La canzone si distingue per la lunga durata (pi\u00f9 di 17 minuti) e per il missaggio confuso ma potente. Gli strumenti sono quasi fusi in un'unica massa rovente di suoni e stridii. La canzone si regge su 3 accordi di base per tutta la sua durata, sulla quale vengono effettuate improvvisazioni, rallentamenti ed accelerazioni.\nIl brano.\nLa composizione, per nulla apprezzata all'epoca, nel corso del tempo \u00e8 diventata un classico del rock pi\u00f9 estremo, uno dei pi\u00f9 riconosciuti primi esempi di generi musicali di l\u00ec a venire come il punk, l'heavy metal e il noise. A tal proposito Lou Reed disse: \nRegistrazione.\nScritta di ritorno da un concerto svoltosi in Connecticut, \"Sister Ray\", inizialmente intitolata \"Searchin\"', venne registrata in studio, nella versione che si pu\u00f2 ascoltare sull'album, in una sola take. La band aveva deciso di mantenere su nastro qualsiasi imperfezione o errore fosse accaduto durante la registrazione del brano, il risultato fu un delirio lungo pi\u00f9 di diciassette minuti di improvvisazione pura. Anche se la band registr\u00f2 diverse altre take della canzone, la versione che fin\u00ec sul disco \u00e8 proprio quella eseguita senza interruzioni dall'inizio alla fine, senza tagli o manipolazioni.\nNella canzone Lou Reed canta e suona la chitarra elettrica, Sterling Morrison anch'egli la chitarra e Maureen Tucker la batteria mentre John Cale suona un organo filtrato da un distorsore per chitarre. Altra particolarit\u00e0 del brano \u00e8 che non contiene alcun suono di basso; John Cale, che normalmente suonava il basso o la viola, decise di suonare un altro strumento per l'occasione.\nPer quanto riguarda l'arrangiamento del brano, fu principalmente opera di John Cale. Nonostante Reed e Sesnick avessero cercato di convincere Cale a scriverlo in una tonalit\u00e0 pi\u00f9 bassa, lui rimase fermo sulle sue decisioni. Il livello del volume in sala d'incisione venne portato al massimo, con il suono che sparava dappertutto e distorceva il tutto.\nCelebre \u00e8 l'aneddoto che si racconta circa il tecnico del suono presente durante la registrazione del brano che sarebbe andato via inorridito nel bel mezzo della seduta. Lou Reed ricord\u00f2: \u00abIl tecnico disse: Non devo per forza ascoltare questa roba. Il mio lavoro \u00e8 metterla su disco, e poi me ne vado. Quando avete finito, venite a chiamarmi\u00bb.\nIncontrovertibile \u00e8 comunque il fatto che tecnicamente la registrazione del brano \u00e8 molto scadente, piena di rumore di fondo, fruscii, e con la traccia vocale di Lou Reed che esce ed entra dal mix rendendo alquanto difficile distinguere nettamente le parole del testo e seguire compiutamente la storia raccontata. Si tratta di una sorta di incisione lo-fi \"ante litteram\".\nSoggetto.\nIl brano \u00e8 basato su alcune delle tematiche ricorrenti di Lou Reed: l'abuso di droghe, la violenza, l'omosessualit\u00e0 e il travestitismo. Reed disse circa il testo: Il testo del brano \u00e8 una sorta di omaggio alle atmosfere descritte dallo scrittore Hubert Selby nel romanzo \"Ultima fermata Brooklyn\", in particolare il capitolo \"La regina \u00e8 morta\" nel quale la protagonista, un travestito di nome Georgette, legge ad alta voce il racconto \"Il Corvo\" di Edgar Allan Poe in una stanza mentre si sta svolgendo un'orgia di sesso e droga. La \"Sorella Ray\" del titolo non compare mai, \u00e8 una figura indistinta a cui per\u00f2 tutti fanno riferimento e che sembra essere molto influente. L'omicidio di uno dei marinai passa del tutto inosservato durante il festino, ridotto a fastidioso contrattempo, \u00e8 considerato solo un'altra macchia sul tappeto dagli annebbiati partecipanti all'orgia. L'atmosfera di sordida dissoluzione che trasuda dalla canzone \u00e8 totale.\nEsecuzioni dal vivo.\nSul triplo CD \"\", pubblicato il 16 ottobre 2001, sono incluse due torrenziali versioni jam di 28 e 38 minuti del brano \"Sister Ray\", infine la canzone compare anche una terza volta in un medley con \"Foggy Notion\", altro brano del gruppo.\nBootleg.\nLa canzone compare in numerosi bootleg del gruppo, e uno di questi \u00e8 addirittura dedicato alla sola \"Sister Ray\". Si tratta di \"Sweet Sister Ray\", bootleg uscito negli Stati Uniti nel 1987 in formato cassetta e LP. Il disco pirata contiene quattro lunghe versioni del brano risalenti a concerti del periodo 1968-1970:"}
{"id": "1381497", "revid": "115808865", "url": "https://it.wikipedia.org/wiki?curid=1381497", "title": "Monte Toro", "text": "Il monte Toro (2.524 m s.l.m.) \u00e8 situato sullo spartiacque che separa l'alta val Brembana dalla Valcervia, tributaria della Valtellina.\nSulle sue pendici pi\u00f9 basse, verso Foppolo, ospita degli impianti di risalita ormai non pi\u00f9 utilizzati.\nAccessi.\nIl sentiero pi\u00f9 breve per raggiungerlo parte da Foppolo Alta, sul lato della val Brembana, da dove si pu\u00f2 salire per i prati che in inverno diventano piste da sci o lungo la carrabile che costeggia gli impianti a est. Si sale fino alla baita Montebello, adiacente all'arrivo della seggiovia principale degli impianti sciistici di Foppolo. La seggiovia, oltre che servire gli impianti sciistici, \u00e8 funzionante anche nel mese di agosto. Giunti alla baita si prosegue a sinistra, cio\u00e8 verso ovest, in direzione Lago delle Trote \u2013 monte Toro.\nRaggiunto il lago si sale per il sentiero che, dal lato opposto, sale verso il lago alto delle Foppe, si prosegue verso il passo e quindi si percorre il sentiero che, a sinistra, si dirige verso la vetta seguendone la cresta. La vetta \u00e8 poco frequentata.\n "}
{"id": "1381498", "revid": "1305772", "url": "https://it.wikipedia.org/wiki?curid=1381498", "title": "Lunchbox (singolo)", "text": "Lunchbox \u00e8 il secondo singolo della band dei Marilyn Manson, estratto dal loro album di debutto, \"Portrait of an American Family\", del 1994.\n\"Lunchbox\" campiona alcune parti dal film Cuore selvaggio e dalla canzone \"Fire\" dei Crazy World.\nIspirata ad una legge americana del 1972, la quale vietava il possesso di cestini per il pranzo (\"lunchboxes\" in inglese, da qui il titolo) in metallo nelle scuole, la canzone racconta di un bambino vittima del bullismo scolastico, il quale usa il suo \"lunchbox\" come strumento di vendetta, aspettando il giorno in cui potr\u00e0 finalmente \u00abcrescere e diventare una grande rockstar\u00bb, che mai pi\u00f9 potr\u00e0 essere intimidita da qualcuno. Manson ha dichiarato che la canzone gli \u00e8 stata ispirata dalla storia di uno dei suoi eroi, Nikki Sixx dei M\u00f6tley Cr\u00fce.\nLa pi\u00f9 antica versione di questa canzone apparve su \"After School Special\", cassetta demo pubblicata nel gennaio 1991.\n\"Down in the Park\" \u00e8 una cover del brano dei Tubeway Army di Gary Numan del 1979.\nLa versione \"Highschool Drop-outs\" \u00e8 invece un'edizione alternativa della canzone, privata delle volgarit\u00e0.\nFu realizzato anche un videoclip per la canzone, diretto da Richard Kern.\nIl videoclip.\n\u00c8 uno dei tre videoclip della band in cui Manson compare senza trucco, nel quale la band canta in una pista da pattinaggio, mentre un ragazzino maltrattato dai suoi coetanei diventa un ribelle, tagliando i capelli a cresta e sognando di diventare una rockstar.\nIl ragazzino, alla fine del videoclip, porta il suo \"lunchbox\" nella pista da pattinaggio e lo consegna a Manson, che lo incendia. La scena potrebbe essere intesa come la storia di Manson, rappresentato dal ragazzino, che riesce a coronare il suo sogno di diventare una rockstar e non sar\u00e0 pi\u00f9 intimidito da nessuno, come afferma nel testo della canzone. La scena ricorda anche Jimi Hendrix che incendi\u00f2 la sua chitarra durante un concerto a Monterey, in California.\nCuriosit\u00e0.\nIn alcune parti del video della canzone \u00e8 possibile sentire alcune parole del brano \"Fire\" di Arthur Brown."}
{"id": "1381499", "revid": "599013", "url": "https://it.wikipedia.org/wiki?curid=1381499", "title": "Andrea Orlandini (calciatore)", "text": "Carriera.\nClub.\nFiorentino di San Frediano, Orlandini inizi\u00f2 la sua carriera nelle giovanili della Fiorentina. La societ\u00e0 lo mand\u00f2 a fare esperienza nelle serie minori, dapprima in Serie B con la Reggiana e poi in Serie C con la e il Prato per riprenderlo nel 1971-1972, dove perse una finale di Coppa Mitropa e Coppa Anglo-Italiana.\nLiedholm non esit\u00f2 a lanciarlo in prima squadra facendolo esordire sin dalla prima giornata di campionato contro il , debutto suggellato anche da un gol, l'unico di una stagione che lo vide collezionare 29 presenze alla prima stagione in massima serie. L'anno successivo le presenze diminuirono leggermente (27).\nNel 1973-1974 viene ceduto al , in cui ritrover\u00e0 il compagno di reparto nella Fiorentina Salvatore Esposito. Nella citt\u00e0 partenopea il centrocampista fiorentino disput\u00f2 quattro stagioni impreziosite dalla vittoria in Coppa Italia 1975-1976, nella stagione successiva a quella in cui i campani contesero il titolo alla Juventus.\nNel 1977-78 il ritorno alla Fiorentina ove concluse la carriera agonistica nel 1981-82, nella stagione in cui la compagine toscana sfior\u00f2 la conquista dello scudetto. Orlandini scese in campo solo in quattro occasioni.\nIn carriera ha totalizzato complessivamente 265 presenze e 8 reti in Serie A e 15 presenze in Serie B.\nNazionale.\nEsordisce in Nazionale da giocatore del Napoli, nella partita, valida per le qualificazioni al campionato europeo di calcio 1976, persa contro i ; ad Orlandini spett\u00f2 il compito di marcare Johann Cruyff.\nSuccessivamente venne utilizzato nella gara contro la Finlandia, anche questa valevole per le qualificazioni al campionato europeo di calcio 1976, entrando nel secondo tempo al posto di Franco Cordova e nell'amichevole disputata contro l'Unione Sovietica a Mosca.\nDopo il ritiro.\nAppesi gli scarpini al chiodo, \u00e8 stato responsabile degli osservatori della nell'epoca di Marcello Lippi."}
{"id": "1381500", "revid": "599013", "url": "https://it.wikipedia.org/wiki?curid=1381500", "title": "Muhammad Na\u01e7ib", "text": ""}
{"id": "1381503", "revid": "287204", "url": "https://it.wikipedia.org/wiki?curid=1381503", "title": "Muhammad Nagib", "text": ""}
{"id": "1381504", "revid": "1494380", "url": "https://it.wikipedia.org/wiki?curid=1381504", "title": "Ingravescentem Aetatem", "text": "Ingravescentem Aetatem (in italiano: \"L'et\u00e0 avanzata\") \u00e8 un \"motu proprio\" del 21 novembre 1970 di papa Paolo VI, con cui veniva stabilita l'et\u00e0 massima per l'esercizio delle funzioni dei cardinali. Le disposizioni entrarono in vigore il 1\u00ba gennaio 1971.\nContenuto.\nIl motu proprio stabilisce che i cardinali di curia, al compimento del settantacinquesimo compleanno, presentino spontaneamente le proprie dimissioni al papa, salva facolt\u00e0 di quest'ultimo di accettarle subito o di prorogarle. La formula utilizzata (\"I cardinali... sono pregati di voler spontaneamente presentare... la rinuncia al loro ufficio\") non rendeva tuttavia obbligatoria la presentazione delle dimissioni, ma solo facoltativa.\nTutti i cardinali, al compimento degli ottant'anni, cessano di essere membri dei dicasteri della curia romana e perdono il diritto di entrare in conclave per eleggere il papa. Norme particolari riguardavano il camerlengo ed il penitenziere maggiore, con la previsione di nomine transitorie fino all'elezione del nuovo papa, qualora, alla morte del pontefice, avessero gi\u00e0 compiuto gli ottant'anni.\nIl decano del collegio cardinalizio, invece, sottost\u00e0 alle norme ordinarie e, nel caso di superamento degli ottant'anni, le sue funzioni nel conclave sono assunte dal sottodecano o, se anch'egli \u00e8 assente, dal cardinale vescovo pi\u00f9 anziano."}
{"id": "1381505", "revid": "729019", "url": "https://it.wikipedia.org/wiki?curid=1381505", "title": "Castelfiorito", "text": "Il castello di Candia detto oggi Castelfiorito si trova nella localit\u00e0 che oggi \u00e8 conosciuta come Candia Canavese del Piemonte ed \u00e8 la ricostruzione ottocentesca dell'antico castello di Candia Canavese che un tempo dominava il borgo.\nL'antico castello fu tenuto dal 1204 al 1669 dai signori di Candia e Castiglione, della famiglia di Gotifredo da Castiglione.\nLa costruzione non appare omogenea: in parte \u00e8 con mattoni a vista, come la torre dalla merlatura ghibellina, che ha struttura simile all'antica torre del castello di Castiglione.\nStoria.\nLe prime notizie della costruzione del castrum di Candia si hanno in seguito agli eventi della IV crociata e dell'investitura nel 1205, da parte del Podest\u00e0 d'Ivrea, a conti e feudatari del Roero dei fratelli Enrico, Guglielmo e Giacomo de Candia e Castiglione. Fiorente centro di commerci, il castello divenne il principale possedimento dei de Candia nel Canavese.\nNella seconda met\u00e0 del XIII secolo, dopo la scomunica di Guglielmo VII del Monferrato da parte del vescovo, si apr\u00ec un periodo di libert\u00e0 comunale e di contese del territorio da parte di diversi nobili: i Raimondo di Candia, i de Candia, i Galvagno, i signori di Oria e i signori di Mazz\u00e8.\nDurante la guerra del Canavese del XIV secolo i castelli di Candia e Castiglione subirono molti danni da parte del Principe d'Acaia e vennero poi smantellati da Fabrotino da Parma.\nIl feudo fu oggetto di alcune sanguinose rivolte ferocemente represse (sia della locale popolazione, sia dei nobili francesi, tedeschi, svevi e veneziani ivi residenti), fino a perdere i propri privilegi e passare sotto l'amministrazione di governatori inviati dal marchesato del Monferrato.\nAlla fne del XVII secolo, attraverso il matrimonio della donna nobile Laura de Candia con Carlo Birago, il castello diventa possedimento della famiglia Birago di Vische, che fece abbattere le vecchie costruzioni. Resti di mura medievali sono ancora osservabili nelle case di via Cesare Battisti e via Cavour."}
{"id": "1381507", "revid": "547034", "url": "https://it.wikipedia.org/wiki?curid=1381507", "title": "Alberto di Sassonia-Eisenach", "text": "Biografia.\nAlberto ricevette la propria educazione dal Feldmaresciallo Frederick di Kospoth. In seguito, studi\u00f2 all'Universit\u00e0 di Jena insieme ai suoi fratelli.\nNegli anni 1619-1621 complet\u00f2 il proprio \"Cavalierstour\" insieme al fratello Giovanni Federico. I due principi viaggiarono in Francia e Svizzera. I loro tutori furono il feldmaresciallo Hans Bernd di Botzheim e il generale Tobias Adami.\nAl suo ritorno, avvenuto nel 1621, e fino al 1626, \u00e8 impegnato soprattutto con questioni di governo. Inoltre, ebbe il compito di rappresentare il fratello primogenito in qualit\u00e0 di reggente.\nA Weimar, il 24 giugno 1633, spos\u00f2 Dorotea di Sassonia-Altenburg in un matrimonio che non avrebbe dato eredi.\nIn accordo col trattato di divisione tra i suoi fratelli, Alberto ricevette Eisenach nel 1640. Mor\u00ec quattro anni dopo e il suo stato venne compreso nuovamente nel Sassonia-Weimar."}
{"id": "1381512", "revid": "1543377", "url": "https://it.wikipedia.org/wiki?curid=1381512", "title": "Luciano Radi", "text": "Biografia.\nDeputato dal 1958 al 1992 per la circoscrizione Perugia-Terni-Rieti e senatore nell'XI Legislatura (1992-1994), \u00e8 stato presidente della Commissione parlamentare di vigilanza per i servizi radiotelevisivi, Ministro per i rapporti con il Parlamento dal 1981 al 1982 con il Governo Spadolini I e il Governo Spadolini II, sottosegretario alla Presidenza del Consiglio dei ministri, direttore del quotidiano \"Il Popolo\"."}
{"id": "1381517", "revid": "599013", "url": "https://it.wikipedia.org/wiki?curid=1381517", "title": "Izvoru", "text": "Il termine Izvoru, derivante da \"Izvor\" (sorgente, fonte), \u00e8 contenuto nella denominazione di numerose localit\u00e0 della Romania:\nDalla stessa radice etimologica deriva il termine simile Izvoare, anch'esso riferito a diversi toponimi."}
{"id": "1381518", "revid": "767487", "url": "https://it.wikipedia.org/wiki?curid=1381518", "title": "Izvoru (Arge\u0219)", "text": "Izvoru \u00e8 un comune della Romania di 2.531 abitanti, ubicato nel distretto di Arge\u0219, nella regione storica della Muntenia."}
{"id": "1381519", "revid": "287204", "url": "https://it.wikipedia.org/wiki?curid=1381519", "title": "Bentley Speed 8", "text": "La Bentley Speed 8 \u00e8 una vettura sport-prototipo da competizione costruita dalla casa automobilistica inglese Bentley secondo la normativa ACO categoria LM GTP ed ha gareggiato nella 24 Ore di Le Mans dal 2001 al 2003, anno in cui vinse questa storica corsa, dopo settantatr\u00e9 anni di assenza dalle competizioni sportive.\nTecnica.\nNegli anni in cui la Bentley Speed 8 ha gareggiato, cio\u00e8 dal 2001 al 2003, era l'unico prototipo della classe \"LM GTP\", rispetto alle contemporanee rivali sport aperte della classe \"LMP\" vantava una potenza superiore perch\u00e9 il regolamento tecnico dell'ACO permetteva alle vetture coup\u00e9 flange all'aspirazione di maggior diametro e pressioni del turbo superiori, perci\u00f2 pur montando lo stesso motore della Audi R8 Sport disponeva di pi\u00f9 potenza di quest'ultima.&lt;br&gt;\nTuttavia, rispetto alle sport aperte LMP 900, la Bentley era per\u00f2 penalizzata dalla larghezza delle gomme, infatti per regolamento utilizzava cerchi da 18\" come le sport, ma con pneumatici larghi al massimo 14\" e diametro di 28\" (la ruota completa) contro i 16\" di larghezza e 28,5\" di diametro delle sport; ci\u00f2 comportava una maggiore usura delle coperture considerando che la potenza e la coppia erano superiori.\nMotore.\nIl prototipo \u00e8 equipaggiato di un motore V8 in alluminio biturbo a 32 valvole con angolo tra le bancate di 90\u00b0, la cui cilindrata \u00e8 passata dai 3.600 cm\u00b3 del 2001 ai finali 4.000 nel 2002 e 2003. Esso, realizzato in collaborazione con Audi, \u00e8 in grado di sviluppare oltre 630 CV di potenza massima, mentre la coppia supera i 700 Nm. Al fine di limitare la potenza massima, per regolamento, sui condotti di aspirazione ci sono due air restrictor e anche la pressione della sovralimentazione \u00e8 limitata. Nel 2003 \u00e8 stato inoltre dotato del sistema \"FSI\" di iniezione diretta della benzina sviluppato dall'Audi, grazie al quale i consumi sono stati ridotti.\nTelaio.\nLa Speed 8 ha corso nella categoria \"LM GTP\", in pratica prototipi con il tetto, la conformazione chiusa di questa vettura consente di realizzare un telaio pi\u00f9 rigido grazie al montante posto sul parabrezza, anche il profilo aerodinamico ne giova risultando migliore rispetto ad una sport aperta.\nIl telaio \u00e8 una monoscocca realizzata in fibra di carbonio con rinforzi e particolari in alluminio a nido d'ape, il peso della vettura si attesta sui 900\u00a0kg, la capacit\u00e0 del serbatoio della benzina \u00e8 di 90 litri, il cambio trasversale sequenziale a sei rapporti \u00e8 elettro-pneumatico e la trazione \u00e8 posteriore; lo sterzo \u00e8 servoassistito elettricamente, le sospensioni hanno uno schema a doppi triangoli sovrapposti con ammortizzatori di tipo push rod, l'impianto frenante \u00e8 costituito da 4 freni a disco in materiale carboceramico con pinze freno \"AP Racing\" a 6 pompanti, i cerchi delle ruote realizzati in magnesio forgiato sono forniti dalla OZ Racing.\nNel 2001 e 2002 viene schierata la \"EXP Speed 8\" primo modello, mentre per il 2003 viene riprogettata la vettura, di concezione molto pi\u00f9 estrema, con notevoli differenze di carrozzeria, aerodinamica, nuove coperture Michelin al posto delle Dunlop.\nRisultati sportivi.\nAlla 24 Ore di Le Mans del 2001 prendono parte due Bentley, la corsa \u00e8 caratterizzata dalla pioggia insistente, una EXP Speed 8 esce di pista insabbiandosi e nel tentativo di ripartire si surriscalda il motore che poi cede, mentre l'altra Bentley arriva terza assoluta, vince l'Audi R8 Sport, anche se per il potenziale della vettura e le particolari condizioni meteo la vittoria era a portata di mano, problemi di natura elettrica dovuti alla forte umidit\u00e0 compromettono un risultato migliore.\nIl 2002 \u00e8 un altro anno di apprendistato e di transizione visto che il Gruppo Volkswagen, proprietaria della Bentley, si \u00e8 impegnata a vincere per la terza volta consecutiva la 24 Ore di Le Mans con l'Audi, prima di lasciarle via libera, viene cos\u00ec schierata solo una EXP Speed 8 che conduce una gara regolare e arriva quarta assoluta, mentre Audi fa suo tutto il podio.\nNel 2003 la Bentley \u00e8 arrivata all'ultimo dei tre anni del suo programma di gare, per raggiungere un obiettivo prestigioso, la vettura viene rivista radicalmente, per verificarne il potenziale viene iscritta alla 12 Ore di Sebring 2003, gara che tradizionalmente apre la stagione. In prova le due Speed 8 dominano, ma vengono in seguito arretrate in ultima fila per un inconveniente tecnico causato dal calore del vano motore che deformando una parte dell'estrattore, lo ha reso non a norma come misure; partite in 52\u00aa e 53\u00aa posizione devono faticare non poco per risalire la classifica e alla fine arrivano in terza e quarta posizione, battute dalle R8.\nAlla 24 Ore di Le Mans l'Audi non gareggia con la squadra ufficiale per non interferire, anzi due suoi piloti rappresentativi, gli esperti Tom Kristensen e Dindo Capello, sono prestati alla Speed 8 per formare un equipaggio con Guy Smith.\nI prototipi inglesi molto competitivi partono in pole position, impongono subito un ritmo elevato e conquistano agevolmente il primo e secondo posto assoluti, la vittoria va all'equipaggio Capello-Kristensen-Smith. Questo risultato \u00e8 il coronamento del progetto iniziale, dopo tale risultato la Bentley si ritira dalle competizioni, con la vittoria del 2003 salgono a sei i trionfi Bentley alla 24 Ore di Le Mans, dopo le cinque vittorie ottenute tra il 1924 e il 1930.\nNei giorni seguenti alla vittoria nella 24 Ore, per festeggiare il trionfo viene organizzata una parata sui Campi Elisi, Derek Bell guida la Bentley Speed 8 numero 7 vincitrice a Le Mans, il prototipo scortato da autovetture Bentley d'epoca guidate dai piloti della squadra, transita a bassa velocit\u00e0 lungo il viale gremito di persone, ma nel bel mezzo dell'esibizione d'improvviso il motore si rompe; mentre in gara ha coperto senza problemi oltre 5.000\u00a0km a ritmi massacranti, a Parigi ha resistito solo poche centinaia di metri."}
{"id": "1381522", "revid": "767487", "url": "https://it.wikipedia.org/wiki?curid=1381522", "title": "Leordeni", "text": "Leordeni \u00e8 un comune della Romania di 5.861 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 10 villaggi: Baila, Budisteni, Carciumaresti, Ciulnita, Cotu Malului, Glimbocata, Glodu, Leordeni, Moara Mocanului, Schitu Scoicesti."}
{"id": "1381529", "revid": "125354782", "url": "https://it.wikipedia.org/wiki?curid=1381529", "title": "Wladimiro Malatesti", "text": "Biografia.\n\u00c8 stato il primo maestro italiano di karate.\nFu un grande campione di pugilato iscritto alla Palestra Ginnastica Fiorentina Libertas, vinse molte riunioni pugilistiche spesso organizzate dalla Libertas negli anni venti. Il suo pi\u00f9 grande successo fu il titolo di campione toscano conquistato il 10 aprile 1922 nei pesi \u201cBantanus\u201d. Dopo una carriera di tutto rispetto dovette per\u00f2 abbandonare questa disciplina per problemi di vista e si dedic\u00f2 alle arti marziali, diventandone un protagonista nel karate e J\u016bd\u014d.\nDopo aver navigato a lungo nei mari dell'estremo oriente e dopo aver imparato il Karate direttamente dal Maestro Kudo Midio 3\u00ba dan di Karate e di J\u016bd\u014d, tra il 1955 e il 1957 fonda a Firenze la prima scuola italiana di Karate: il Kodokan.\nLo stile che insegna \u00e8 molto vicino allo Shotokan.\n\u00c8 inoltre fondatore, nel 1958, della Federazione Italiana Karate (FIK), la prima federazione italiana dedicata a questa arte marziale.\nFu il primo italiano ad invitare un maestro giapponese: il Maestro Tetsuji Murakami.\nUno dei suoi primi allievi \u00e8 stato il Maestro Francesco Romani."}
{"id": "1381530", "revid": "1305772", "url": "https://it.wikipedia.org/wiki?curid=1381530", "title": "Dope Hat", "text": "Dope Hat \u00e8 un singolo di Marilyn Manson uscito solo in edizione promozionale, estratto dall'album di debutto della band, \"Portrait of an American Family\", del 1994.\nFu registrato inizialmente per la cassetta demo \"The Family Jams\", pubblicata nel 1992. \u00c8 una canzone di genere metal psichedelico, che include sintetizzatori e riff di chitarra, tipici delle canzoni di quel genere, e racconta gli effetti dell'LSD e di altre droghe psichedeliche come la marijuana.\nLa canzone \u00e8 stata remixata due volte nel loro album \"Smells Like Children\", coi titolo di \"Diary of a Dope Fiend\" (una versione pi\u00f9 lenta e sinistra, che si riferisce all'opera \"Diario di un drogato\" di Aleister Crowley) e \"Dance of the Dope Hats\" (una versione pi\u00f9 veloce e sintetizzata).\nIl videoclip vuole essere una parodia del film Willy Wonka e la fabbrica di cioccolato, del 1971.\nCuriosamente, Madonna Wayne Gacy \u00e8 accreditato tra gli autori della canzone nell'album \"Portrait of an American Family\", ma ci\u00f2 non accade in \"The Family Jams\" e \"Refrigerator\", due cassette demo precedenti all'album di esordio che contenevano entrambe il brano.\nIl videoclip.\nDiretto da Tom Stern, il videoclip del brano mostra la band su una barca, intenta ad attraversare uno psichedelico tunnel, ispirato al film Willy Wonka e la fabbrica di cioccolato, uno dei preferiti di Manson.\nSulla barca sono presenti i membri della band, alcuni bambini e gli Oompa-Loompa del film appena menzionato. Gli effetti speciali sono stati realizzati a computer da Xavier Guerin.\nSono presenti anche strane immagini nello sfondo del videoclip, come una mano che rompe un uovo da cui esce sangue, un pesce che salta fuori da un melone tagliato in due e molti altri. Ci\u00f2 che viene raffigurato nel videoclip \u00e8 una sorta di barca di Willy Wonka \"cattiva\" e drogata."}
{"id": "1381531", "revid": "767487", "url": "https://it.wikipedia.org/wiki?curid=1381531", "title": "Lere\u0219ti", "text": "Lere\u0219ti \u00e8 un comune della Romania di 4.898 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 3 villaggi: Lere\u0219ti, Pojorata, Voine\u0219ti.\nSituato in una zona montana, Lere\u0219ti \u00e8 abbastanza frequentato dal turismo e sono in progetto alcuni impianti sciistici."}
{"id": "1381532", "revid": "287204", "url": "https://it.wikipedia.org/wiki?curid=1381532", "title": "Leresti", "text": ""}
{"id": "1381541", "revid": "486946", "url": "https://it.wikipedia.org/wiki?curid=1381541", "title": "Casa farmaceutica", "text": ""}
{"id": "1381544", "revid": "2039709", "url": "https://it.wikipedia.org/wiki?curid=1381544", "title": "Lunca Corbului", "text": "Lunca Corbului \u00e8 un comune della Romania di 2.928 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 9 villaggi: Bumbuieni, Catane, Cie\u0219ti, L\u0103nge\u0219ti, Lunca Corbului, M\u00eerghia de Sus, M\u00eerghia de Jos, P\u0103dure\u021bi, Sili\u0219teni.\nL'economia del comune \u00e8 prettamente agricola, con la coltivazione di cereali, della frutta, della vite e con l'allevamento di bestiame.&lt;br&gt; I terreni agricoli rappresentano oltre il 70% del territorio comunale, con una superficie complessiva di 7.715 ettari."}
{"id": "1381545", "revid": "149726", "url": "https://it.wikipedia.org/wiki?curid=1381545", "title": "Calepino", "text": ""}
{"id": "1381546", "revid": "200568", "url": "https://it.wikipedia.org/wiki?curid=1381546", "title": "Segatronchi", "text": "Una segatronchi \u00e8 una macchina, o un insieme di vari organi, che ha come funzione la segagione di tronchi di legno per ottenerne tavole di vari spessori.\nStruttura.\nUna segatronchi \u00e8 composta da una colonna sulla quale sono montati due volani, solitamente in ghisa o acciaio, sui quali \u00e8 in tensione una lama a nastro.\nDetta lama \u00e8 tenuta in tensione da dei cilindri idraulici ed \u00e8 dotata di una speciale bombatura che permette alla lama stessa di rimanere sui volani in rotazione durante le operazioni di taglio.\nIl carro portatronchi \u00e8 movimentato su dei binari e, ad ogni taglio, si sposta permettendo il taglio di tavole dello spessore stabilito.\nAlla base delle segatronchi vi \u00e8 una complessa tecnologia ed un costante rinnovamento tecnologico per migliorare il rendimento di un materiale rinnovabile come il legno."}
{"id": "1381551", "revid": "767487", "url": "https://it.wikipedia.org/wiki?curid=1381551", "title": "Canter", "text": "Il canter nell'equitazione , il termine di derivazione anglosassone ha un'origine curiosa ovvero era l'andatura utilizzata dalla cavalleria inglese per raggiungere Canterbury da Londra; in effetti un'andatura ottimale in quanto essendo un tratto pianeggiante concedeva al cavallo di sfruttare il \"pendolo viscerale\" rendendo questo tipo di galoppo meno faticoso del trotto, ovvero, durante il movimento le viscere del cavallo vanno a comprimere in modo ritmato i polmoni dello stesso favorendo una respirazione regolare con un ridotto utilizzo muscolare per la stessa."}
{"id": "1381552", "revid": "228587", "url": "https://it.wikipedia.org/wiki?curid=1381552", "title": "Variabile esogena", "text": "In economia (e in econometria, in particolare nello studio dei modelli simultanei su serie storiche) si definisce variabile esogena una variabile economica che, all'interno di un determinato modello, assume un valore indipendente dall'equilibrio rappresentato nel modello stesso; si tratta quindi di una variabile che influisce sull'equilibrio rappresentato nel modello, ma non \u00e8 influenzata dall'equilibrio stesso (\u00e8 causa dell'equilibrio e non l'effetto di questo, ma \u00e8 l'effetto di altre variabili che non appartengono al modello).\nL'esempio pi\u00f9 semplice \u00e8 rappresentato dal reddito o dal progresso tecnico in un semplice modello domanda-offerta (modello di mercato concorrenziale): la quantit\u00e0 domandata \u00e8 funzione inversa del prezzo di mercato e funzione diretta del reddito dei consumatori; l'offerta \u00e8 funzione diretta del prezzo di mercato e funzione inversa del progresso tecnico; in un modello di questo tipo abbiamo quattro variabili: quantit\u00e0, prezzo, reddito e progresso tecnico; prezzo e quantit\u00e0 sono tipicamente variabili endogene (nella curva di domanda la quantit\u00e0 dipende dal prezzo, nella curva di offerta il prezzo dipende dalla quantit\u00e0; i valori effettivi della quantit\u00e0 e del prezzo dipenderanno per\u00f2 dall'equilibrio simultaneo tra le due relazioni); il reddito e il progresso tecnico sono invece tipicamente variabili esogene, in quanto i loro valori vengono determinati altrove rispetto al modello di riferimento, e quindi influenzano l'equilibrio del modello considerato, ma non ne vengono influenzati (saranno cio\u00e8 le variazioni del reddito e del progresso tecnico a variare l'equilibrio del mercato e non viceversa).\nNella realt\u00e0 non esistono delle variabili totalmente esogene, visto che tutti gli aspetti della realt\u00e0 si possono considerare collegati attraverso relazioni complesse, tuttavia \u00e8 possibile individuare delle variabili che, all'interno di un certo modello, possono considerarsi approssimativamente esogene (in quanto le variazioni dell'equilibrio sono in grado di influenzare solo relativamente il valore di queste variabili)."}
{"id": "1381553", "revid": "287204", "url": "https://it.wikipedia.org/wiki?curid=1381553", "title": "Roma (nave da battaglia 1907)", "text": "La Roma fu una nave da battaglia pre-dreadnought della Regia Marina della \"Classe Regina Elena\", in servizio tra il 1908 ed il 1927. Costruita all'Arsenale della Spezia, il suo scafo venne impostato nel 1903 e l'unit\u00e0, varata nel 1907, entr\u00f2 in servizio nel 1908.\nIl motto della nave era \"Roma intangibile\" che deriva dal proclama di Vittorio Emanuele III del 2 agosto 1900, appena salito al trono: \"l'unit\u00e0 della patria che si compendia nel nome augusto di Roma intangibile, simbolo di grandezza e pegno per l'integrit\u00e0 per l'Italia\".\nA causa dei lunghi tempi di costruzione, malgrado fosse un'eccellente unit\u00e0 dalle caratteristiche ben equilibrate, quando entr\u00f2 in servizio era oramai superata dalle nuove corazzate monocalibro.\nVenne impiegata durante la guerra di Libia e la Prima guerra mondiale.\nCaratteristiche.\nLa nave aveva una lunghezza fuori tutto di 144,6 metri (474 piedi), una larghezza massima di 22,4 metri (73 piedi) e un pescaggio massimo di 8,58 metri (28,1 piedi) con un dislocamento, a pieno carico, di 13.772 tonnellate.\nLa propulsione era costituita da due motrici verticali a tripla espansione il cui vapore veniva fornito da venticinque caldaie Babcock &amp; Wilcox, alimentate a carbone. L'apparato motore sviluppava una potenza di 21.968 cavalli (16.382 kW) che consentiva alla nave di raggiungere una velocit\u00e0 massima di 21,39 nodi con un'autonomia di circa 10.000 miglia ad una velocit\u00e0 di 10 nodi.\nL'armamento principale era costituito da due cannoni da 305/40 (12 pollici in due torri singole, una a prua e una a poppa, dodici cannoni da 203/45 in sei torrette binate a centro nave. L'armamento secondario, come nella gemella \"Napoli\", era costituito da una batteria di ventiquattro cannoni da 76/40 e due mitragliere da 47 mm, diversamente dalle altre due navi della classe Regina Elena nelle quali l'armamento secondario era costituito da una batteria di sedici cannoni da 76/40 e dieci mitragliere da 47 mm; il controllo del fuoco dei cannoni era assicurato da un telemetro \"Barr and Stroud\" collocato sopra la torre di comando e i depositi munizioni erano dotato in un sistema di refrigerazione che minimizzasse il rischio di esplosioni accidentali. L'armamento era completato da due tubi lanciasiluri da 450 mm posizionati nello scafo sotto la linea di galleggiamento.\nLa corazzatura era costituita da acciaio Krupp delle acciaierie di Terni. La cintura aveva una protezione di 350 mm, il ponte di 100 mm , le torrette dei cannoni da 305 mm/40 avevano una protezione 250 mm e quello dei cannoni da 203 mm/43 una protezione di 152 mm, mentre una corazzatura di 254 mm costituiva la protezione della torre di comando.\nStoria.\nLa realizzazione della nave venne effettuata a La Spezia presso l'Arsenale militare, dove lo scafo dell'unita venne impostato il 20 agosto 1903; varata il 21 aprile 1907, l'allestimento venne completato il 17 dicembre 1908.\nIl 29 settembre 1911 l'Italia entr\u00f2 in guerra con l'Impero Ottomano per la conquista le regioni nordafricane della Tripolitania e della Cirenaica, che costituivano la Libia ottomana. Per tutta la durata del conflitto la nave, insieme alle gemelle \"Napoli\", \"Vittorio Emanuele\" e \"Regina Elena\", prest\u00f2 servizio nella 1\u00aa Divisione della 1\u00aa Squadra, comandata viceammiraglio Augusto Aubry.\nIl 30 settembre la nave, insieme alla gemella \"Vittorio Emanuele\", e all'incrociatore corazzato \"Pisa\" furono inviate in perlustrazione nell'Egeo, nella speranza di incrociare la squadra navale di addestramento turca, che rientrava dal Levante a Costantinopoli. Poco dopo, \"Roma\" e \"Napoli\", insieme agli incrociatori corazzati \"Pisa\" e \"Amalfi\" presero parle al blocco del porto di Tripoli. Le navi vennero avvicendate il 3 ottobre dalla corazzata \"Benedetto Brin\" e dalle tre navi da battaglia della classe Re Umberto.\nIl 18 ottobre, la corazzata \"Roma\" e il resto della 1\u00aa Divisione scortarono un convoglio di otto navi da trasporto truppe a Bengasi. La flotta italiana bombard\u00f2 la citt\u00e0 il mattino, dopo che la guarnigione ottomana aveva rifiutato di arrendersi. Durante il bombardamento, la fanteria e le truppe da sbarco partiti dalle navi, raggiunsero la costa. Le truppe italiane costrinsero rapidamente gli ottomani a ritirarsi in citt\u00e0 prima della sera. Dopo un breve assedio, le forze ottomane si ritirarono il 29 ottobre, lasciando la citt\u00e0 agli italiani. A dicembre, la corazzata \"Roma\" e le altre unit\u00e0 della 1\u00aa Squadra andarono ad occupare i porti della Cirenaica. Nave \"Roma\" rimase di stanza a Bengasi insieme alla gemella \"Regina Elena\", all'incrociatore corazzato \"San Marco\" e all'incrociatore protetto \"Agordat\". Mentre erano stanziate a Bengasi, le unit\u00e0 navali contribuirono alla difesa della citt\u00e0 dai contrattacchi turchi. All'inizio del 1912, la nave e la maggior parte della flotta fecero in Italia per lavori di manutenzione resi necessaria dopo diversi mesi di operazioni di combattimento. Solo una piccola forza di incrociatori e di altre navi venne lasciata a pattugliare la costa nordafricana, dal momento che la flotta ottomana era rimasta confinata in porto.\nIl 13 aprile, la 1\u00aa Divisione lasci\u00f2 Taranto per un'azione dimostrativa al largo della costa anatolica, insieme alle corazzate della 3\u00aa Divisione, che erano partite da Tobruk. Le due formazioni navali, dopo essersi riunite il 17 aprile al largo dell'isola di Stampalia, proseguirono verso nord e il giorno seguente tagliarono i cavi del telegrafo sottomarino tra Imbros, Tenedos, Lemnos, Salonicco e i Dardanelli. Le navi italiane puntarono poi verso l'entrata dei Dardanelli nel tentativo di attirare la flotta ottomana. Quando le fortificazioni costiere ottomane iniziarono ad aprire il fuoco contro le navi italiane, gli italiani risposero al fuoco e inflissero loro seri danni. Il 19 aprile, la corazzata e la maggior parte della flotta rientrarono in Italia, lasciando solo gli incrociatori \"Pisa\" e \"Amalfi\" e una flottiglia di torpediniere a navigare al largo della costa ottomana.\nIl 30 aprile, la 1\u00aa Divisione part\u00ec di nuovo da Taranto, diretta verso l'isola di Rodi. Nel frattempo, le navi da battaglia della 3\u00aa Divisione scortarono un convoglio di truppe da Tobruk sull'isola. Le navi italiane incrociavano le acque di Rodi mentre le unit\u00e0 da trasporto sbarcavano il 4 maggio la forza di spedizione a 16 km a sud della citt\u00e0; i soldati avanzarono rapidamente verso la citt\u00e0, sostenuti dal fuoco delle artiglierie della flotta italiana. I turchi si arresero il giorno seguente. Tra l'8 e il 20 maggio, la corazzata Roma venne coinvolta, tra Creta, Rodi e Samo, nelle operazioni di occupazione di numerose isole nel Dodecaneso. Nel mese di giugno, nave \"Roma\", e il resto della 1\u00aa Divisione rimasero di stanza a Rodi. Nei due mesi successivi, le navi italiane perlustrarono l'Egeo allo scopo di impedire ai turchi di tentare eventuali operazioni anfibie per riconquistare le isole di cui l'Italia si era impadronita a maggio. Le unit\u00e0 della 1\u00aa Divisione rientrarono in Italia alla fine di agosto per riparazioni e riallestimento, e vennero sostituite dalle navi da battaglia della 2\u00aa Squadra Navale al comando del viceammiraglio Luigi Faravelli. La 1\u00aa Divisione lasci\u00f2 il porto il 14 ottobre, ma venne richiamata pi\u00f9 tardi quello stesso giorno, quando gli ottomani avevano accettato di firmare un trattato di pace per porre fine alla guerra. Il 15 ottobre vennero firmati i preliminari di pace e il 18 ottobre venne sottoscritto il trattato di pace.\nAllo scoppio della prima guerra mondiale, nell'agosto del 1914, l'Italia si mantenne inizialmente neutrale. L'Italia dal 1882 faceva parte, insieme all'Impero tedesco e all'Impero austro-ungarico della Triplice alleanza, con cui ruppe in seguito ad un accordo segreto, conosciuto come Patto di Londra firmato il 26 aprile 1915, stipulato tra il governo italiano e i rappresentanti della Triplice Intesa, con il quale l'Italia si impegnava a scendere in guerra contro gli Imperi Centrali, durante la prima guerra mondiale, entro un mese dalla stipula, in cambio di cospicui compensi territoriali delle terre irredente, poi non completamente riconosciuti nel successivo trattato di Versailles alla fine del conflitto.\nL'Italia entr\u00f2 in guerra il 24 maggio 1915 e la Marina Austro-Ungarica fu l'avversario principale nel conflitto. La flotta da battaglia austro-ungarica si trovava nei suoi porti dell'Adriatico e lo stato maggiore della Regia Marina, ritenendo che sommergibili e posamine austro-ungarici potessero operare in modo efficace nelle strette acque dell'Adriatico e che la minaccia di queste armi fosse troppo seria perch\u00e9 la Regia Marina potesse usare la flotta in modo attivo, decise invece di implementare il blocco nella parte meridionale relativamente pi\u00f9 sicura dell'Adriatico con navi da battaglia e incrociatori, mentre le navi pi\u00f9 piccole, come torpediniere MAS, effettuarono incursioni su navi e installazioni austro-ungariche. Nel frattempo, le principali navi da guerra di Revel sarebbero state preservate per affrontare la flotta austro-ungarica nel caso in cui gli austro-ungarici avessero cercato uno scontro decisivo in mare aperto. Di conseguenza, Nave Roma, insieme alle altre unit\u00e0 della classe Regina Elena non vennero impiegate in azioni significative durante la guerra.\nNave Roma, insieme alle altre unit\u00e0 della classe Regina Elena inquadrate per tutta la durata del conflitto nella 2\u00aa Divisione Navale del contrammiraglio Emanuele Cutinelli Rendina, trascorsero gran parte della guerra roteando tra le basi di Taranto, Brindisi e Valona, ma non vennero mai impiegate in combattimento. Tra il 14 e il 15 maggio 1917 venne combattuta la battaglia del Canale d'Otranto, la pi\u00f9 grande battaglia navale combattuta nell'Adriatico nel corso della prima guerra mondiale in conseguenza di un tentativo da parte di tre incrociatori leggeri Austro-ungarici di forzare il blocco del Canale d'Otranto che impediva alla Marina Austro-Ungarica di uscire dall'Adriatico ed accedere al Mar Mediterraneo per minacciare le operazioni alleate e colpire il traffico navale tra Italia ed Albania con tre incrociatori leggeri. Nave \"Roma\" e le altre unit\u00e0 della classe erano pronte ad accorrere in aiuto delle navi alleate, ma il comando italiano prudentemente non permise che prendessero parte alla battaglia per non rischiare la loro perdita nell'Adriatico dove forte era la minaccia da parte dei sommergibili.\nNel novembre 1918, Nave \"Roma\" e l'incrociatore protetto \"Agordat\" presero parte all'occupazione di Costantinopoli in conformit\u00e0 con l'Armistizio di Mudros, che concluse la partecipazione degli ottomani nella prima guerra mondiale, unendosi a una formazione navale composta da navi britanniche, francesi e greche che entrarono nei Dardanelli, consentendo alle truppe di sbarco di occupare la citt\u00e0. Le prime truppe francesi entrarono in citt\u00e0 il 12 novembre 1918, seguite dalle truppe britanniche il giorno successivo. Le truppe italiane sbarcarono a Galata il 7 febbraio 1919.\nAll'inizio del 1922 le cinque principali potenze vincitrici della prima guerra mondiale firmarono il Trattato navale di Washington, mediante il quale concordarono di prevenire una corsa agli armamenti limitando le costruzioni navali. Secondo i termini del trattato, l'Italia avrebbe potuto mantenere in servizio le navi della classe Regina Elena, insieme alle pi\u00f9 recenti navi da battaglia. A causa delle ridotte dimensioni e dell'et\u00e0 delle navi, la Regia Marina avrebbe potuto mantenere le navi in servizio indefinitamente, ma non poteva, tuttavia, sostituirle con nuove navi secondo le clausole del trattato, che prevedevano che una nave poteva essere sostituita non prima di essere stato in servizio 20 anni.\nLa nave \"Roma\" rimase tuttavia in servizio solo pochi anni, dopo la firma del trattato. Il 3 settembre 1926, la nave venne radiata dal registro navale e il 1\u00ba settembre 1927 venduta ai demolitori e smantellata nel 1932."}
{"id": "1381556", "revid": "287204", "url": "https://it.wikipedia.org/wiki?curid=1381556", "title": "Vincenzo Seregni", "text": "Oper\u00f2 a Milano e in Lombardia nel periodo di transizione tra Rinascimento e Manierismo.\nNell'ottobre del 1555, alla morte di Cristoforo Lombardo detto il Lombardino, lo sostitu\u00ec nella carica di architetto della Fabbrica del Duomo dove era gi\u00e0 attivo dal 1537, che mantenne fino al 1567, quando venne sostituito da Pellegrino Tibaldi per volere dell'arcivescovo Carlo Borromeo."}
{"id": "1381559", "revid": "107076192", "url": "https://it.wikipedia.org/wiki?curid=1381559", "title": "0824", "text": "0824 \u00e8 il prefisso telefonico del distretto di Benevento, appartenente al compartimento di Napoli.\nIl distretto comprende gran parte della provincia di Benevento e alcuni comuni della provincia di Avellino. Confina con i distretti di Campobasso (0874) a nord, di Foggia (0881) a est, di Avellino (0825) a sud, di Napoli (081) a sud-ovest e di Caserta (0823) a ovest.\nAree locali e comuni.\nIl distretto di Benevento comprende 72 comuni inclusi nelle 4 aree locali di Benevento (ex settori di Benevento e Montesarchio), Cerreto Sannita (ex settori di Cerreto Sannita, Paduli, Pesco Sannita e Pontelandolfo), Foiano di Val Fortore (ex settori di Colle Sannita, Foiano di Val Fortore e Morcone) e Telese Terme (ex settori di Foglianise e Telese Terme). I comuni compresi nel distretto sono: Amorosi, Apice, Apollosa, Arpaise, Baselice, Benevento, Bonea, Buonalbergo, Calvi, Campolattaro, Campoli del Monte Taburno, Casalduni, Castelfranco in Miscano, Castelpagano, Castelpoto, Castelvenere, Castelvetere in Val Fortore, Cautano, Ceppaloni, Cerreto Sannita, Cervinara (AV), Circello, Colle Sannita, Cusano Mutri, Dugenta, Faicchio, Foglianise, Foiano di Val Fortore, Fragneto l'Abate, Fragneto Monforte, Frasso Telesino, Ginestra degli Schiavoni, Guardia Sanframondi, Melizzano, Molinara, Montefalcone di Val Fortore, Montesarchio, Morcone, Paduli, Pago Veiano, Pannarano, Paupisi, Pesco Sannita, Pietraroja, Pietrelcina, Ponte, Pontelandolfo, Puglianello, Reino, Rotondi (AV), San Bartolomeo in Galdo, San Giorgio del Sannio, San Giorgio La Molara, San Leucio del Sannio, San Lorenzello, San Lorenzo Maggiore, San Lupo, San Marco dei Cavoti, San Martino Sannita, San Martino Valle Caudina (AV), San Nazzaro, San Nicola Manfredi, San Salvatore Telesino, Santa Croce del Sannio, Sant'Angelo a Cupolo, Sant'Arcangelo Trimonte, Sassinoro, Solopaca, Telese Terme, Tocco Caudio, Torrecuso e Vitulano ."}
{"id": "1381572", "revid": "1656773", "url": "https://it.wikipedia.org/wiki?curid=1381572", "title": "Borgo medievale di Teramo", "text": "Il borgo medievale di Teramo \u00e8 un complesso di edifici ottocenteschi realizzati nell'omonimo comune, sul colle di San Venanzio, attraverso una fusione in un'unica struttura di differenti stili architettonici ed artistici (dal neogotico al moresco, con varie contaminazioni derivanti dalle numerose esperienze formative maturate nel tempo dal suo autore). L'edificio principale del borgo \u00e8 il Castello Della Monica, la cui denominazione si estende anche agli altri fabbricati ed aree verdi circostanti.\nStoria.\nVoluto e progettato dall'artista teramano Gennaro Della Monica, dal quale ha assunto il nome, fu iniziato nel 1889, dopo che la deputazione provinciale rilasci\u00f2 il permesso \u00abdi poter realizzare un casino residenziale, parallelo alla strada per Bosco Martese\u00bb. Nel 1890 erano gi\u00e0 state erette le mura del corpo centrale e coperto il tetto.\nL'edificio principale, che costituisce il castello vero e proprio, fu eretto sul sito dell'antica chiesa di San Venanzio, ridotta dai francesi a polveriera, della quale furono riutilizzati i materiali di costruzione e gli elementi decorativi.\nIl Castello Della Monica si ricollega al gusto neogotico, in voga in quel periodo, come pure si pu\u00f2 dire del castello appartenuto al letterato Vincenzo Bonifaci, edificato a Vallenquina, nel comune di Valle Castellana, nei primi anni del Novecento, da alcuni attribuito allo stesso Gennaro Della Monica. Chiarisce per\u00f2 Cosimo Savastano, riportando il testo di un appunto rinvenuto tra le carte del pittore, che \u00abnon si tratta di un esempio di revival gotico propriamente detto, ma \u00e8, per pi\u00f9 aspetti rappresentativo della cultura figurativo-letteraria e della sensibilit\u00e0 e del '700 e dell'800: il complesso prende lo spunto dal gusto settecentesco del pittoresco, si aliment\u00f2 dell'ideologia romantica stimolata dalla riscoperta del castello [...] (e del Medioevo) [...] il tutto in forme e decorazioni attinte con molta libert\u00e0 ed inventiva dal repertorio gotico con contaminazioni moresche\u00bb.\nVerosimilmente il progetto era nato nella mente del Della Monica gi\u00e0 da qualche anno, almeno sin dal tempo del suo viaggio a Torino, in occasione dell'esposizione del 1884 (nella quale aveva messo in mostra due suoi dipinti), quando rimase ammirato dalla vista del suggestivo borgo medievale realizzato nel parco del Valentino.\nGennaro Della Monica abit\u00f2 il castello e vi colloc\u00f2 il suo studio, dove raccolse una enorme mole di studi, appunti e disegni realizzati nel corso dei lavori di completamento degli interni e dell'intero complesso. Negli anni successivi, infatti, furono portati a compimento anche altri due edifici secondari che, insieme al corpo principale, formano un vero e proprio borgo in stile medievale: oltre al fabbricato principale (ala ovest) e a due edifici a valle (ala est), il borgo comprende altres\u00ec una dipendenza di servizio (ala sud) e dei graziosi giardini a terrazzo.\nNel settembre del 1900, nel corso delle feste per l'inaugurazione e la riapertura al culto della chiesa della Madonna delle Grazie in Teramo, il fuochista Pietro Paolo Vallone ide\u00f2 uno straordinario spettacolo di illusionismo pirotecnico che ebbe per tema proprio l'incendio del Castello Della Monica.\nDopo la morte del Della Monica, avvenuta nel 1917, fu Vincenzo Bindi, storico d'arte nativo di Giulianova, a proporne per primo l'acquisizione da parte del Comune per destinarlo a sede del museo civico. La proposta per\u00f2, criticata da pi\u00f9 parti, fu subito accantonata.\nSituato in posizione isolata tra il verde del colle di San Venanzio, nella parte ovest di Teramo, il castello divenne elemento caratteristico del paesaggio aprutino, proprio come a est della citt\u00e0 fu per l'osservatorio astronomico che Vincenzo Cerulli, sul finire dell'Ottocento, fece edificare sull'altura di Collurania.\nA causa di una proliferazione edilizia incontrollata, per\u00f2, a partire dal secondo dopoguerra il castello fu via via sempre pi\u00f9 circondato e soffocato da abitazioni e condomini che hanno finito per occultarne completamente il profilo fino a renderlo quasi indistinguibile alla vista e a mortificarne ogni valenza paesaggistica.\nAd eccezione di un solo edificio, adibito a civile abitazione, il resto del complesso \u00e8 di propriet\u00e0 del Comune di Teramo e si trova in fase di restauro per essere riaperto al pubblico e riconsegnato alla citt\u00e0. Il 15 dicembre 2013 \u00e8 stata attivata la nuova illuminazione della facciata est del castello."}
{"id": "1381579", "revid": "287204", "url": "https://it.wikipedia.org/wiki?curid=1381579", "title": "Al-Marj", "text": "al-Marj (), letteralmente \"il prato\", \u00e8 una citt\u00e0 della Cirenaica nella Libia nord-orientale, \u00e8 il capoluogo dell'omonimo distretto. La citt\u00e0 sorge in una pianura sulla estremit\u00e0 occidentale delle Montagna Verde, a circa 85 km a nord-est di Bengasi. La popolazione stimata (2003) \u00e8 di abitanti. \nLa pianura di al-Marj gode di una quantit\u00e0 annua di pioggia di circa 400 mm, molto superiore alla media della regione, per questa ragione la citt\u00e0 \u00e8 il principale centro commerciale della regione per l'agricoltura. I principali prodotti sono i cereali come l'orzo e il grano, frutta e verdura.\nCorrispondente all'antica colonia greca di Barca, fu ribattezzata nel periodo del colonialismo italiano con il nome di Barce.\nStoria.\n Secondo il Censimento del 1939 la citt\u00e0 aveva in quell'anno 28.422 abitanti, di cui 2.586 di nazionalit\u00e0 italiana.\nDal 1942 al 1943, la citt\u00e0 fu la capitale della Cirenaica sotto occupazione britannica.\nIl 21 febbraio 1963 un forte terremoto di magnitudo 5,6 della scala Richter distrusse gran parte della citt\u00e0 e uccise circa 300 persone, ferendone oltre 500. La citt\u00e0 venne ricostruita a circa 5 km dalla sede precedente e i lavori finirono nel 1970."}
{"id": "1381588", "revid": "125621069", "url": "https://it.wikipedia.org/wiki?curid=1381588", "title": "Johnson &amp; Johnson", "text": "Johnson &amp; Johnson \u00e8 una societ\u00e0 farmaceutica multinazionale statunitense che produce farmaci, apparecchiature mediche e prodotti per la cura personale di shampoo e creme\nLe sue azioni sono quotate presso la borsa di New York e fanno parte dell'indice Dow Jones Industrial Average.\nIl quartier generale della societ\u00e0 \u00e8 situato a New Brunswick (New Jersey).\nLa sua divisione prodotti di consumo \u00e8 situata a Skillman (New Jersey). La societ\u00e0 comprende circa 250 filiali che operano in 60 diversi stati.\nI suoi prodotti sono venduti in 175 diversi paesi. La sede italiana e il principale stabilimento produttivo si trovano a Pomezia (Roma).\nStoria.\nIl farmacista Robert Wood Johnson I, ispirato da un discorso sui disinfettanti tenuto dal chirurgo Joseph Lister, cre\u00f2 insieme ai fratelli James Wood Johnson e Edward Mead Johnson una linea di prodotti medicinali pronti per l'uso nel 1885. La societ\u00e0 produsse i primi prodotti nel 1886.\nRobert Wood Johnson I, il primo presidente della societ\u00e0, lavor\u00f2 per migliorare le pratiche igienico-sanitarie del diciannovesimo secolo e diede il suo nome ad un ospedale (il \"Robert Wood Johnson University Hospital\" a New Brunswick). Alla sua morte nel 1910, gli successe alla presidenza il fratello James Wood Johnson fino al 1932, e in seguito il figlio Robert Wood Johnson II.\nLa Johnson &amp; Johnson \u00e8 stata coinvolta in un caso di \"disease-mongering\" in riferimento al suo prodotto Listerine. \nProdotti e marchi.\nFiliali.\nIl marchio Johnson &amp; Johnson comprende numerosi marchi, tra i quali: Band-Aid (linea di fasciature), Tylenol (medicazioni), Johnson's Baby (prodotti per l'infanzia e shampoo), Neutrogena (prodotti di bellezza), Clean &amp; Clear (cura del viso), Acuvue (lenti a contatto), Carefree e O.B. (assorbenti), Piz Buin (creme protettive) e Ethicon Inc.\nDurante la pandemia da COVID-19, la Johnson &amp; Johnson \u00e8 una delle prime case farmaceutiche a produrre un vaccino contro il SARS-CoV-2, approvato dall'Ema nel primo trimestre del 2021, ritenuto efficace anche contro le varianti del virus, e che \u00e8 monodose.\nCritiche.\nTalco per bambini.\nNel febbraio 2016, a J&amp;J \u00e8 stato ordinato di pagare $ 72 milioni di danni alla famiglia di Jacqueline Fox, una donna di 62 anni che \u00e8 morta di cancro alle ovaie nel 2015: la societ\u00e0 ha dichiarato che avrebbe fatto appello.\nA marzo 2017, oltre 1.000 donne statunitensi avevano fatto causa a J&amp;J per aver coperto il possibile rischio di cancro dal suo prodotto in polvere per bambini; la societ\u00e0 afferma che il 70% della sua polvere per bambini viene utilizzata dagli adulti.\nNell'agosto 2017, una giuria della California ha ordinato a Johnson &amp; Johnson di pagare 417 milioni di dollari a una donna che ha affermato di aver sviluppato un tumore alle ovaie dopo aver utilizzato i prodotti a base di talco dell'azienda come Johnson's Baby Powder per l'igiene femminile. Il verdetto includeva $ 70 milioni in danni compensativi e $ 347 milioni in danni punitivi. J&amp;J ha dichiarato che far\u00e0 appello al verdetto.\nNell'ottobre 2017, la corte d'appello del Missouri Eastern District ha emesso un verdetto della giuria di 72 milioni di dollari. La corte d'appello ha stabilito che la causa di Jacqueline Fox mancava di giurisdizione nel Missouri a causa di una decisione della Corte suprema degli Stati Uniti che imponeva limiti su dove si potesse presentare una causa di pregiudizio quale giurisdizione della causa richiede una connessione pi\u00f9 forte tra lo stato del forum e le richieste di un querelante. Fox, 62 anni, di Birmingham, in Alabama, \u00e8 deceduta nel 2015, circa quattro mesi prima che il suo processo fosse tenuto a St. Louis Circuit Court. Era tra 65 ricorrenti, di cui solo due erano del Missouri. Successivamente, ucciderebbe anche altri tre recenti verdetti della giuria di St. Louis di oltre $ 200 milioni messi insieme.\nNel luglio 2018, una giuria di St. Louis ha assegnato danni per quasi 4,7 miliardi di dollari a 22 donne e alle loro famiglie dopo che hanno dichiarato che l'amianto nella polvere di talco Johnson &amp; Johnson ha causato il loro cancro alle ovaie.\nNell'agosto 2018, Johnson &amp; Johnson ha dichiarato di aver rimosso diversi prodotti chimici dai prodotti in polvere per bambini e li ha riprogettati per rendere i consumatori pi\u00f9 sicuri che i prodotti fossero pi\u00f9 sicuri per i bambini.\nNel dicembre 2018, con 11.700 persone che hanno fatto causa a Johnson &amp; Johnson per tumori presumibilmente causati da polvere di talco per bambini, la societ\u00e0 \u00e8 stata costretta a rilasciare documenti interni. I documenti hanno mostrato che la societ\u00e0 era a conoscenza della contaminazione da amianto almeno dal 1971 e aveva trascorso decenni a trovare modi per nascondere le prove al pubblico. Il 19 dicembre, la societ\u00e0 perse la sua richiesta di invertire un verdetto della giuria che si pronunci\u00f2 a favore degli accusatori, che impose alla societ\u00e0 di pagare $ 4,14 miliardi di danni punitivi e $ 550 milioni di danni compensativi.\nEpidemia di oppioidi.\nNel 2018 la societ\u00e0 era rimasta coinvolta nell'epidemia di oppioidi negli Stati Uniti ed era diventata bersaglio di azioni legali. A partire da maggio 2018 sono stati presentati oltre 500 casi relativi agli oppioidi contro la Johnson &amp; Johnson e i suoi concorrenti. Nell'Idaho, la multinazionale \u00e8 parte di una causa che accusa la societ\u00e0 di essere parzialmente responsabile di decessi per overdose da oppioidi. Il primo grande processo \u00e8 iniziato in Oklahoma a maggio 2019. Il 26 agosto 2019 il giudice dell'Oklahoma ha ordinato alla Johnson e Johnson di pagare $ 572 milioni per la loro parte nella crisi degli oppiacei."}
{"id": "1381589", "revid": "133271", "url": "https://it.wikipedia.org/wiki?curid=1381589", "title": "Wilamowitz", "text": ""}
{"id": "1381591", "revid": "80184138", "url": "https://it.wikipedia.org/wiki?curid=1381591", "title": "Liuc", "text": ""}
{"id": "1381598", "revid": "110157", "url": "https://it.wikipedia.org/wiki?curid=1381598", "title": "L'incoronazione di Dario", "text": "L'incoronazione di Dario (RV 719) \u00e8 un'opera in tre atti del compositore Antonio Vivaldi su libretto di Adriano Morselli.\nIl lavoro fu messo per la prima volta il 23 gennaio 1717 al Teatro Sant'Angelo di Venezia e venne dedicato al Duca Antonio Ferdinando Gonzaga.\nStruttura dell'opera.\nSinfonia (Allegro - Andante - Presto)\nTrama.\nNel libretto l'argomento \u00e8 cos\u00ec descritto:"}
{"id": "1381601", "revid": "2183875", "url": "https://it.wikipedia.org/wiki?curid=1381601", "title": "Corte pontificia", "text": "Corte pontificia \u00e8 stata la denominazione con cui fino al 1968 si indicava l'insieme delle persone che assistono il papa gestendo il cerimoniale e il protocollo sia delle cerimonie religiose sia delle attivit\u00e0 civili (ricevimento di monarchi, capi di Stato, primi ministri, ecc.) in cui \u00e8 impegnato il pontefice.\nPrima che fosse abolita nel 1968 da papa Paolo VI, la denominazione \"Corte pontificia\" \u00e8 stata usata per diversi secoli per indicare la struttura organizzativa costituita da vari ranghi di religiosi, civili, militari, inservienti e altro personale, incaricata all'interno dei palazzi apostolici dello svolgimento di particolari cerimonie, sia di carattere religioso sia di carattere diplomatico e civile, oltre che della protezione, assistenza e cura della persona del Pontefice e dei palazzi apostolici.\nLa Corte pontificia era suddivisa in due branche: la Cappella pontificia, che forniva assistenza al papa nelle sue funzioni di capo spirituale della Chiesa cattolica, soprattutto nelle cerimonie religiose, e la Famiglia pontificia, che lo assisteva nella sua funzione temporale di sovrano della Chiesa e capo di Stato nonch\u00e9 nello svolgimento delle attivit\u00e0 quotidiane.\nCon il \"motu proprio\" \"Pontificalis domus\" del 28 marzo 1968, papa Paolo VI soppresse la denominazione \"Corte pontificia\", sostituendola con la riformata Casa pontificia, ora regolata dalla Prefettura della casa pontificia, conservando in linea di principio la distinzione fra Cappella pontificia e Famiglia pontificia.\nComponenti storici ante riforma.\nLa lista si riferisce alla composizione storica della Corte pontificia prima del 1968.\nCappella pontificia.\nLa Cappella pontificia era composta dagli ecclesiastici che partecipavano alle sacre cerimonie con gli abiti liturgici o, secondo i casi, con quelli propri del loro grado e ufficio.\nCome in tutte le chiese cattedrali o collegiate, l'ufficio divino si teneva nella Corte papale con cadenza quotidiana, fino al secolo XIX, durante il quale il servizio liturgico cess\u00f2 di essere quotidiano e fu limitato ad alcune circostanze e solennit\u00e0 straordinarie. Dopo il ritorno da Avignone, l'ufficio ordinario, quando il papa risiedeva nel Vaticano, si celebrava nella cappella Sistina, mentre i pi\u00f9 solenni avevano luogo nella basilica di San Pietro, che non bisogna confondere con la sua cattedrale come vescovo di Roma, che \u00e8 la basilica di San Giovanni in Laterano.\nPrima del 1968, nella Cappella pontificia bisognava distinguere:\nIl corteo papale veniva svolto in considerazione di ben determinate precedenze, di seguito elencate:\nFamiglia pontificia.\nEra costituita di tutte le persone che esercitavano un incarico palatino (quindi risiedevano nel Palazzo del Laterano) al servizio diretto di Sua Santit\u00e0, le quali potevano essere classificate in tre categorie:\nI chierici formavano la \"Casa ecclesiastica del papa\"; i comandi dei Corpi armati formavano la \"Casa militare del papa\" e i dignitari laici formavano la \"Casa civile del papa\". Di seguito le tre categorie vengono espanse:\nCuriosit\u00e0.\nGiuseppe Capparoni pubblic\u00f2 nel 1827 una \"Raccolta\" di sue 70 incisioni all'acquaforte, con i costumi dei personaggi che componevano a quel tempo la Curia romana."}
{"id": "1381602", "revid": "1442080", "url": "https://it.wikipedia.org/wiki?curid=1381602", "title": "Ehrenfried Walther von Tschirnhaus", "text": "Fu l'inventore della porcellana in Europa, un'invenzione per lungo tempo attribuita a Johann Friedrich B\u00f6ttger. Come matematico diede il suo contributo all'algebra dei polinomi sviluppando la trasformazione omonima."}
{"id": "1381610", "revid": "287204", "url": "https://it.wikipedia.org/wiki?curid=1381610", "title": "Posse (Goi\u00e0s)", "text": ""}
{"id": "1381613", "revid": "339392", "url": "https://it.wikipedia.org/wiki?curid=1381613", "title": "Magners League", "text": ""}
{"id": "1381614", "revid": "1543377", "url": "https://it.wikipedia.org/wiki?curid=1381614", "title": "Hola\u0161ovice", "text": "Hola\u0161ovice (in tedesco: \"Hollschowitz\" in passato anche \"Holschowitz\") \u00e8 un villaggio che fa parte della municipalit\u00e0 di Jankov nella Repubblica Ceca, 15 chilometri ad ovest di \u010cesk\u00e9 Bud\u011bjovice nel distretto di \u010cesk\u00e9 Bud\u011bjovice.\nIl villaggio venne abbandonato dopo la Seconda guerra mondiale, il che ha permesso la conservazione degli edifici medievali tipici dello stile barocco rurale della Boemia meridionale. Venne restaurato e ripopolato nel 1990, e divenne patrimonio dell'umanit\u00e0 dell'UNESCO nel 1998.\nGeografia.\nHola\u0161ovice si trova sul lato nordorientali del Blansk\u00fd les in una zona con numerosi ma modesti rilievi, verso nord si trovano gli stagni di Roub\u00ed\u010dek e Hola\u0161ovick\u00fd rybn\u00edk. A settentrione si eleva il Mal\u00fd vr\u0161ek (480 m s.l.m.), a nord-est il Velk\u00fd Bor (472 m s.l.m.) e il Doub\u00ed (496 m s.l.m.), a est il \u010cihadlo (519 m s.l.m.), a sud il Skalka (687 m s.l.m.), a sud-ovest il V\u00fdhledy (642 m s.l.m.) e il Vysok\u00fd ko\u0159en (680 m s.l.m.), a ovest il Buglata (831 m s.l.m.) e a nord-ovest il Vysok\u00e1 B\u011bta (803 m s.l.m.).\nLe localit\u00e0 confinanti sono Z\u00e1bo\u0159\u00ed, Kalouch e Tesa\u0159 a nord, Borovka e \u010cakov a nord-est, Jankov e \u010cakovec a est, Kv\u00edtkovice, Beneda e Hab\u0159\u00ed a sud-est, Chmeln\u00e1 a sud, U Rubal\u016f, U Vacla, Nov\u00e1 Ves, \u010cesk\u00e9 Chalupy e Jaron\u00edn a sud-ovest, Ple\u0161n\u00fd, T\u0159e\u0161\u0148ov\u00fd \u00dajezdec e Vodice a ovest e infine Lipanovice e Pergl\u016fv Ml\u00fdn a nord-ovest.\nStoria.\nLa fondazione di Hola\u0161ovice risale probabilmente al periodo coloniale nella prima met\u00e0 del XIII secolo. Il centro abitato venne creato con una planimetria regolare ed una piazza rettangolare molto grande, le sue misure sono di 210 metri per 70 metri che corrispondono alla misura di piazze del mercato di citt\u00e0 dell'epoca. \nLa prima menzione scritta risale al 3 luglio 1292, in un documento del re Venceslao II a proposito di uno scambio di beni tra la corona boema, One\u0161 di N\u011bm\u010dice e il monastero cistercense di Vy\u0161\u0161\u00ed Brod. Tramite quell'atto venne reso a One\u0161 il dominio di N\u011bm\u010dice con i villaggi N\u011bm\u010dice, Vlhlavy, Chr\u00e1\u0161\u0165any und Tupesy che nel 1273 erano stati confiscati al padre Svatom\u00edr di N\u011bm\u010dice dal sovrano Ottocaro II di Boemia e assegnati al monastero.\nIn cambio e come risarcimento, vennero assegnati al monastero i terreni ad est di Netolice, e le parrocchie di Str\u00fd\u010dice, i villaggi di Bory, Dob\u010dice, Hola\u0161ovice, Lipanovice, Str\u00fd\u010dice, V\u0161emily e Z\u00e1bo\u0159\u00ed cos\u00ec come i boschi sul colle Vysok\u00e1 B\u011bta e quelli a nord di Hab\u0159\u00ed. \nI nomi riportati in un urbario del 1510 sono prevalentemente cechi. Tra il 1520 ed il 1525 Hola\u0161ovice venne quasi annientata dalla peste, sopravvissero solo due abitanti. Una colonna eretta sopra la fossa comune, a nord-est del villaggio, commemora l'evento. Lentamente il monastero ripopol\u00f2 il villaggio grazie a coloni provenienti dalla Baviera e dall'Austria. Nel 1530 la popolazione raggiunse le 17 unit\u00e0, secondo i registri del monastero, \"Holaschowitz\" divenne un'enclave tedesca all'interno dell'area ceca. \nIl 28 febbraio del 1822 il monastero si svincol\u00f2 dal dominio di \u010cesk\u00fd Krumlov, nel 1840 \"Holschowitz\" era composta da 24 case con 184 abitanti. La parrocchia di riferimento era \"Gro\u00df Cekau\". Il villaggio rimase dipendente dal monastero fino alla met\u00e0 del XIX secolo quando \"Hollschowitz\" divenne una localit\u00e0 del comune di Saborz. Nel 1914 il villaggio aveva 163 abitanti, tutti di lingua tedesca.\nIn seguito all'Accordo di Monaco nel 1938 \"Hollschowitz\", come parte del comune di \"Sabor\" (anche \"Saborsch\"), divenne parte del Deutsches Reich e fino al 1945 fece parte del distretto di Krummau an der Moldau. Dopo la fine della seconda guerra mondiale Hola\u0161ovice torn\u00f2 a far parte della Cecoslovacchia e divenne parte dell'Okres \u010cesk\u00e9 Bud\u011bjovice. Nel 1946, quando gran parte della popolazione tedesca fu espulsa dalla Cecoslovacchia, molte fattorie rimasero disabitate e in stato di abbandono. Un tentativo di ripopolamento con coloni cechi riusc\u00ec solo in parte. Nel 1964 Hola\u0161ovice venne separata da Z\u00e1bo\u0159\u00ed e assegnata al comune di Jankov, il motivo principale della riassegnazione fu l'unione delle cooperative agrarie di Hola\u0161ovice e di Jankov. Durante il periodo comunista Hola\u0161ovice rimase abbandonata, nel 1972, tramite le riprese del film \"Prodan\u00e1 nev\u011bsta\" (\"La sposa venduta\" di V\u00e1clav Kasl\u00edk) Hola\u0161ovice e le sue fattorie storiche acquistarono notoriet\u00e0, purtroppo la stessa sorte non tocc\u00f2 ai vicini villaggi di Dob\u010dice, Lipanovice e Z\u00e1bo\u0159\u00ed caratterizzati da edifici molto simili. \nDopo il 1990 iniziarono sostanziali opere di ristrutturazione, le fattorie vennero ripopolate e venne ricostruita l'officina del fabbro. Nel 1991 il villaggio aveva 130 abitanti, nel 1998 venne incluso nella lista del patrimonio dell'umanit\u00e0. Nel 2001 il villaggio era composto da 60 edifici nei quali abitavano 136 persone.\nEdifici.\nHola\u0161ovice mantiene la struttura originaria dell'epoca della fondazione, le facciate degli edifici si affacciano sulla piazza, le 23 fattorie raggruppano 120 edifici, ognuno con il proprio frontone che si affaccia sul giardino, oltre ad uno stagno e ad una cappella.\nGli edifici risalgono al XVIII, XIX e XX secolo, la maggior parte \u00e8 stata costruita nella seconda met\u00e0 del XIX secolo in stile barocco. La cappella di san Giovanni Nepomuceno, nel centro cittadino, venne costruita nel 1755. La croce in pietra nella piazza venne eretta nel 1935."}
{"id": "1381617", "revid": "458628", "url": "https://it.wikipedia.org/wiki?curid=1381617", "title": "Contardo Ferrini", "text": "Biografia.\nDivenne uno dei pi\u00f9 stimati cultori di diritto romano del suo tempo, la cui attivit\u00e0 ha lasciato un'impronta anche sugli studi successivi. Fu professore in varie universit\u00e0, ma il suo nome \u00e8 legato soprattutto all'Universit\u00e0 degli Studi di Pavia, dove si laure\u00f2 nel 1880. L'Almo Collegio Borromeo, di cui fu alunno e quindi docente dal 1894 alla morte, conserva ancora la sua illustre memoria. Curiosamente, a Pavia risiedette per un breve periodo a Palazzo Cornazzani, dove gi\u00e0 aveva abitato Ugo Foscolo, e che fu poi occupato da Albert Einstein e Ada Negri. A Pavia fu allievo, e immediato successore nella cattedra di diritto romano, di Alessandro Nova (1819-1887), anch'egli proveniente dal Collegio Borromeo.\nFrequent\u00f2 due anni di perfezionamento a Berlino, poi torn\u00f2 in Italia, insegn\u00f2 diritto romano all'Universit\u00e0 degli Studi di Messina ed ebbe come collega Vittorio Emanuele Orlando. Fu preside della facolt\u00e0 giuridica di Modena.\nIn un'epoca in cui i docenti universitari erano perlopi\u00f9 anticlericali, Contardo Ferrini fu legato alla Chiesa cattolica, esprimendo una sentita religiosit\u00e0 interiore e una aperta manifestazione del pensiero e delle opere caritative, segnando una svolta verso un Cristianesimo attento alle esigenze degli umili. Fu confratello della \"Conferenza di San Vincenzo\" e fu anche eletto consigliere comunale a Milano dal 1895 al 1898. Appartenne al Terzo Ordine Francescano, professando la regola nel 1886 presso la chiesa francescana dell'Immacolata di Milano, poi Santuario di Sant'Antonio di Padova (Milano), come ricorda una lapide posta nella basilica in occasione della sua beatificazione.\nMor\u00ec a soli 43 anni di febbre tifoide nel 1902, mentre era in vacanza a Suna sul Lago Maggiore (oggi frazione di Verbania).\nFu tumulato a Suna, poi il suo corpo fu traslato nella cripta della cappella dell'Universit\u00e0 Cattolica di Milano: fu riportato a Suna il cuore, dopo la beatificazione.\nTra le sue opere fondamentali, gli studi sulla \"Parafrasi greca delle Istituzioni\" di Teofilo.\nA lui sono state dedicati vari istituti scolastici, tra i quali la Scuola elementare statale \"Contardo Ferrini\" a Roma, situata in Via di Villa Chigi, un istituto tecnico di Verbania e, a Pavia, la SMS Contardo Ferrini (nel cui edificio \u00e8 ospitato l'Istituto Cossa).\nLa beatificazione.\nL'Universit\u00e0 Cattolica del Sacro Cuore di padre Agostino Gemelli consider\u00f2 Contardo Ferrini un suo precursore e un maestro a cui ispirarsi. Promosse quindi la causa di canonizzazione, che port\u00f2 papa Pio XII a proclamarlo beato il 13 aprile 1947. Partecip\u00f2 alla celebrazione in San Pietro il cardinale di Milano Ildefonso Schuster, accompagnato a Roma da una delegazione di pellegrini, tra cui padre Agostino Gemelli, rappresentanti del corpo accademico dell'universit\u00e0 Cattolica, il sindaco Antonio Greppi e membri della giunta comunale di Milano. In concomitanza con la celebrazione in San Pietro, alle 10.30 le campane di tutte le chiese di Milano suonarono a festa."}
{"id": "1381623", "revid": "729019", "url": "https://it.wikipedia.org/wiki?curid=1381623", "title": "081", "text": "081 \u00e8 il prefisso telefonico del distretto di Napoli, appartenente al compartimento omonimo.\nIl distretto comprende la citt\u00e0 metropolitana di Napoli, l'Agro nocerino-sarnese in provincia di Salerno, l'Agro aversano in provincia di Caserta, il Vallo di Lauro e il Baianese in provincia di Avellino.\nAree locali e comuni.\nIl distretto di Napoli comprende 138 comuni inclusi nelle 18 aree locali di Afragola, Aversa, Capri, Casal di Principe (ex settori di Casal di Principe e Lago Patria), Castellammare di Stabia, Crispano, Giugliano in Campania (ex settori di Giugliano in Campania e Quarto), Ischia, Napoli, Nocera Inferiore, Nola, Pomigliano d'Arco, Pozzuoli (ex settori di Pozzuoli e Procida), Sant'Anastasia, San Giuseppe Vesuviano, Sorrento, Torre Annunziata e Torre del Greco.\nComuni del distretto.\nAcerra, Afragola, Agerola, Anacapri, Arzano, Bacoli, Barano d'Ischia, Boscoreale, Boscotrecase, Brusciano, Caivano, Calvizzano, Camposano, Capri, Carbonara di Nola, Cardito Casalnuovo di Napoli, Casamarciano, Casamicciola Terme, Casandrino, Casavatore, Casola di Napoli, Casoria, Castellammare di Stabia, Castello di Cisterna, Cercola, Cicciano, Cimitile, Comiziano, Crispano, Ercolano, Forio, Frattamaggiore, Frattaminore, Giugliano in Campania, Gragnano, Grumo Nevano, Ischia, Lacco Ameno, Lettere, Liveri, Marano di Napoli, Mariglianella, Marigliano, Massa di Somma, Massa Lubrense, Melito di Napoli, Meta, Monte di Procida, Mugnano di Napoli, Napoli, Nola, Ottaviano, Palma Campania, Piano di Sorrento, Pimonte, Poggiomarino, Pollena Trocchia, Pomigliano d'Arco, Pompei, Portici, Pozzuoli, Procida, Qualiano, Quarto, Roccarainola, San Gennaro Vesuviano, San Giorgio a Cremano, San Giuseppe Vesuviano, San Paolo Bel Sito, San Sebastiano al Vesuvio, San Vitaliano, Santa Maria la Carit\u00e0, Sant'Agnello, Sant'Anastasia, Sant'Antimo, Sant'Antonio Abate, Saviano, Scisciano, Serrara Fontana, Somma Vesuviana, Sorrento, Striano, Terzigno, Torre Annunziata, Torre del Greco, Trecase, Tufino, Vico Equense, Villaricca, Visciano e Volla.\nAvella, Baiano, Domicella, Lauro, Marzano di Nola, Moschiano, Mugnano del Cardinale, Pago del Vallo di Lauro, Quadrelle, Quindici, Sirignano, Sperone, Taurano.\nAversa, Carinaro, Casal di Principe, Casaluce, Casapesenna, Cesa, Frignano, Gricignano di Aversa, Lusciano, Orta di Atella, Parete, San Cipriano d'Aversa, San Marcellino, Sant'Arpino, Succivo, Teverola, Trentola-Ducenta, Villa di Briano, Villa Literno. Comprende inoltre la localit\u00e0 di Villaggio Coppola (comune di Castel Volturno) e la localit\u00e0 di Polvica (comune di San Felice a Cancello).\nAngri, Bracigliano, Castel San Giorgio, Corbara, Nocera Inferiore, Nocera Superiore, Pagani, Roccapiemonte, San Valentino Torio, San Marzano sul Sarno, Sant'Egidio del Monte Albino, Sarno, Scafati, Siano."}
{"id": "1381624", "revid": "2160814", "url": "https://it.wikipedia.org/wiki?curid=1381624", "title": "Parafrasi greca delle Istituzioni", "text": "La Parafrasi greca delle Istituzioni (in greco bizantino \"\u1f38\u03bd\u03c3\u03c4\u03b9\u03c4\u03bf\u03cd\u03c4\u03b1\", in latino \"Paraphrasis Graeca Institutionum\") \u00e8 una traduzione in greco delle \"Istituzioni\", eseguita da Teofilo, uno dei membri della commissione che ha redatto in latino le \"Istituzioni\" di Giustiniano.\nI giuristi, che su incarico di Giustiniano stavano compiendo la grande unificazione di tutto il diritto romano, avevano avuto dallo stesso imperatore il compito di premettere un testo di \"Istituzioni\", per la forte attenzione a creare una classe di giuristi preparati alla grande novit\u00e0 legislativa.\nLa commissione era presieduta da Triboniano, che dirigeva tutta l'operazione; gli altri membri erano Teofilo e Doroteo. Gi\u00e0 il 21 novembre del 533 le \"Istituzioni\" in latino erano pronte.\nFu l'imperatore a decidere che le \"Istituzioni\" dovevano essere apprese nel primo semestre di un corso completo previsto in cinque anni. Il genere esisteva gi\u00e0: le pi\u00f9 famose erano le \"Istituzioni\" di Gaio. La fortuna delle \"Istituzioni\" giustinianee port\u00f2 a far dimenticare tutte le opere analoghe precedenti e le \"Istituzioni\" gaiane furono riscoperte come testo autonomo rispetto al \"Corpus iuris\" solo nel 1816.\nIl testo delle \"Istituzioni\" era in latino, ma l'impero di Giustiniano per buona parte era di lingua greca. Si sent\u00ec perci\u00f2 il bisogno di un'opera che servisse agli studenti che avevano pi\u00f9 familiarit\u00e0 con il greco rispetto al latino. Non si oper\u00f2 una semplice traduzione, ma fu composta una parafrasi, idonea a semplificare i concetti e meglio spiegarli per giovani che provenivano da un mondo culturale diverso, pi\u00f9 portato agli approfondimenti filosofici, che alla concretezza della tradizione giuridica romana.\nAlla fine dell'Ottocento la \"Parafrasi greca delle Istituzioni\" fu oggetto di un'edizione critica e di uno studio approfondito da parte di Contardo Ferrini, illustre professore all'Universit\u00e0 di Pavia, di stampo cattolico, poi beatificato dalla Chiesa, che sottoline\u00f2 gli aspetti della centralit\u00e0 della persona nel diritto giustinianeo, resa pi\u00f9 evidente nella \"Parafrasi\", ma gi\u00e0 presente nelle \"Istituzioni\" giustinianee e non in quelle gaiane."}
{"id": "1381625", "revid": "2075278", "url": "https://it.wikipedia.org/wiki?curid=1381625", "title": "Merck &amp; Co.", "text": "Merck &amp; Co., Inc. (conosciuta anche come Merck Sharp &amp; Dohme, MSD, al di fuori di Stati Uniti e Canada), \u00e8 una delle pi\u00f9 grandi societ\u00e0 farmaceutiche del mondo. Il suo quartier generale \u00e8 situato a Readington, New Jersey.\nIn Italia, la societ\u00e0 ha sede a Roma.\nStoria.\n\u00c8 stata fondata nel 1891 come la filiale statunitense della societ\u00e0 tedesca ora nota come Merck KGaA da Theodore Weicker e George Merck. Come per molte altre attivit\u00e0 tedesche negli Stati Uniti, Merck &amp; Co. fu confiscata nel 1917 durante la I Guerra Mondiale e si costitu\u00ec come societ\u00e0 indipendente.\nMerck &amp; Co. o MSD si definisce \"una societ\u00e0 globale guidata dalla ricerca farmaceutica\". Merck scopre, sviluppa, produce e commercializza una vasta gamma di prodotti innovativi per migliorare la salute umana e animale (MSD Animal Health), direttamente e attraverso le joint ventures. La Fondazione Merck ha distribuito oltre 160 milioni di dollari ad organizzazioni educative e non-profit da quando \u00e8 stata fondata nel 1957.\nNel 2011 l'azienda \u00e8 stata condannata a pagare una multa di 950 milioni di $ per aver nascosto importanti dati sulla sicurezza di un suo farmaco antifiammatorio attuando pratiche di disease mongering.\nPubblicazioni.\nMerck pubblica il \"Merck Manual of Diagnosis and Therapy\" (Manuale Merck di diagnosi e terapia), e fino al 2012 ha pubblicato il \"Merck Index\", una raccolta di informazioni sui composti chimici."}
{"id": "1381632", "revid": "110157", "url": "https://it.wikipedia.org/wiki?curid=1381632", "title": "Forquilhinha", "text": "Forquilhinha \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Crici\u00fama.\nIl suo nome vuol dire piccola forca e ha origine dall'incontro dei fiumi S\u00e3o Bento e M\u00e3e Luzia."}
{"id": "1381633", "revid": "126257", "url": "https://it.wikipedia.org/wiki?curid=1381633", "title": "EXPO", "text": ""}
{"id": "1381636", "revid": "767487", "url": "https://it.wikipedia.org/wiki?curid=1381636", "title": "Street Poetry", "text": "Street Poetry \u00e8 l'ottavo album degli Hanoi Rocks, uscito il 3 settembre 2007 per l'Etichetta discografica Demolition Records."}
{"id": "1381637", "revid": "287204", "url": "https://it.wikipedia.org/wiki?curid=1381637", "title": "Alta Ungheria", "text": "LAlta Ungheria (in ungherese Felvid\u00e9k, letteralmente \"regione di sopra\") \u00e8 il nome storico con cui veniva chiamata la parte settentrionale del Regno d'Ungheria, oggi per lo pi\u00f9 nell'attuale Slovacchia. \nIl territorio dell'Alta Ungheria \u00e8 sempre stato abitato da varie popolazioni di lingua, cultura e religione diversa: Slovacchi, Ungheresi, Tedeschi, Ruteni, Ebrei, Rom, spesso chiamati dai locali signori per dedicarsi a particolari attivit\u00e0 economiche.\nRicca di miniere, boschi e altre risorse, l'Alta Ungheria fu sempre una delle parti pi\u00f9 ricche del regno d'Ungheria.\nNel XVI - XVII secolo, durante l'occupazione turca della parte pianeggiante del paese, gran parte della nobilt\u00e0 ungherese si trasfer\u00ec (con la servit\u00f9, gli archivi e le ricchezze di famiglia) nell'Alta Ungheria, dove sorsero nuovi castelli e ville.\nDurante l'occupazione turca dell'Ungheria, Presburgo (Bratislava) era capitale dell'Ungheria e Nagyszombat (Trnava) sede dell'arcivescovo di Strigonio e primate d'Ungheria, perch\u00e9 queste citt\u00e0 erano rimaste fuori dal dominio turco."}
{"id": "1381645", "revid": "92723", "url": "https://it.wikipedia.org/wiki?curid=1381645", "title": "The Moon Museum", "text": "The Moon Museum (letteralmente \"Il museo della Luna\") \u00e8 un piccolo wafer di ceramica placcato in iridio, su cui sono stati impressi i disegni miniaturizzati di sei artisti americani. \nL'opera creata nel 1969 fu portata nello spazio a bordo dell'Apollo 12 dagli astronauti Charles Conrad, Richard Gordon e Alan Bean.\nDi dimensioni paragonabili a un microchip, misura 19,05 mm x 12,70\u00a0mm x 0,635\u00a0mm, \"The Moon Museum\" \u00e8 composto di sei disegni: Andy Warhol disegn\u00f2 un pene, Robert Rauschenberg una linea retta, Claes Oldenburg una versione stilizzata del viso di Topolino mentre John Chamberlain, Forrest Myers e David Novros rappresentarono delle figure geometriche."}
{"id": "1381649", "revid": "229617", "url": "https://it.wikipedia.org/wiki?curid=1381649", "title": "Gaio Ceonio Rufio Volusiano Lampadio", "text": ""}
{"id": "1381653", "revid": "633110", "url": "https://it.wikipedia.org/wiki?curid=1381653", "title": "Andrea Doria (nave da battaglia 1913)", "text": "L'Andrea Doria \u00e8 stata una nave da battaglia della Regia Marina che con la gemella \"Duilio\" faceva parte della classe Duilio, nata come derivazione del tipo Conte di Cavour.\nVarata nel 1913 la nave svolse una modesta attivit\u00e0 nel corso della prima guerra mondiale operando poi intensamente nel primo dopoguerra.\nTra il 1937 e il 1940 venne sottoposta a radicali lavori di riammodernamento, eseguiti presso i cantieri di Trieste, e in questa nuova configurazione partecip\u00f2 al secondo conflitto mondiale.\nAl termine del secondo conflitto mondiale, entrata a far parte della Marina Militare Italiana, svolse anche il ruolo di nave ammiraglia andando in disarmo nel 1956.\nCostruzione.\nLa costruzione della nave avvenne all'Arsenale di La Spezia, dove il suo scafo venne impostato sugli scali il 24 marzo 1912.\nLa nave, varata il 30 marzo 1913, all'entrata in guerra dell'Italia nel primo conflitto mondiale era ancora in allestimento, in quanto la nave aveva subito un ritardo di circa quindici mesi nel completamento dell'allestimento, in quanto la ditta Vickers-Terni, costruttrice dei pezzi di grosso calibro era in enorme ritardo con l'approntamento dei cannoni della corazzata \"Cavour\" e per questo venne deciso di imbarcare su quest'ultima unit\u00e0 le artiglierie pronte per l\"Andrea Doria\" che di conseguenza sub\u00ec a sua volta un ritardo nel completare l'allestimento.\nPrima guerra mondiale.\nLa nave entrata in servizio il 13 giugno 1916 venne inquadrata insieme alla gemella \"Duilio\", nella Prima e poi della seconda Divisione Navale, come nave insegna della Divisione, e fu anche sede del Comando in Capo della Squadra da Battaglia, rimanendo sempre a Taranto, tranne un breve periodo un cui venne dislocata a Corf\u00f9.\nAlla fine della guerra aveva totalizzato solo 70 ore di moto per missioni e 311 ore in attivit\u00e0 addestrativa, senza quindi essere mai impiegata in azioni di combattimento a causa della politica passiva adottata dalle Marine italiana ed austriaca.\nPeriodo tra le due guerre.\nAl termine del conflitto, il 10 novembre 1918, insieme a \"Duilio\" e \"Cesare\" raggiunse Corf\u00f9 per un periodo di esercitazioni. Il 9 giugno 1919 insieme alla gemella \"Duilio\", proveniente da Smirne, raggiunse Costantinopoli. La presenza di unit\u00e0 della Regia Marina in quelle zone fu conseguenza della vittoria sugli Imperi Centrali di cui faceva parte l'Impero Ottomano, che venne diviso in zone di occupazione e di influenza, con i vincitori che tendevano a stabilizzare le loro occupazioni territoriali; l'Italia aveva particolare interesse alla zona di Smirne, dove operava il corpo di spedizione italiano e per appoggiare tali interessi la presenza di grandi navi da battaglia era determinante. Le due unit\u00e0 erano alle dipendenze della Seconda Divisione della Squadra da Battaglia che, dal 1\u00ba luglio 1919 assunse la denominazione di Squadra del Levante. Le due corazzate compirono crociere nel Mar Nero, il \"Doria\" tocc\u00f2 Sebastopoli, mentre il gemello \"Duilio\" si rec\u00f2 a Batumi. La corazzata Dulio torn\u00f2 poi a Smirne, dove il 9 settembre venne sostituito dal \"Cesare\", facendo rientr\u00f2 a Taranto il 12 settembre, mentre il \"Doria\" lasci\u00f2 definitivamente il Bosforo il 9 novembre, facendo rientro a Taranto e successivamente a La Spezia.\nAlla fine del 1920 in seguito all'Impresa di Fiume di Gabriele d'Annunzio \"Doria\" e \"Duilio\" presero parte al blocco di Fiume, e al bombardamento della citt\u00e0, nei giorni che passarono poi alla storia con il nome di Natale di sangue.\nNel 1923 le due unit\u00e0 insieme alle Cavour attaccarono l'isola greca di Corf\u00f9, come rappresaglia per l'uccisione di rappresentanti italiani a Giannina. Il 27 agosto 1923 la missione militare italiana, presieduta dal generale Tellini e incaricata dalla Conferenza degli Ambasciatori della delimitazione del confine greco-albanese, era stata trucidata in un'imboscata ed il capo del governo italiano Mussolini chiese che la flotta greca in un'apposita cerimonia rendesse gli onori alla bandiera italiana. La proposta era stata rifiutata dal governo greco e Mussolini replic\u00f2 inviando una divisione navale composta dalle corazzate \"Cavour\", \"Cesare\", \"Doria\" e \"Duilio\" ad occupare Corf\u00f9. Dopo che le navi italiane bombardarono il 29 agosto il vecchio forte della citt\u00e0, il governo greco dovette accettare l'imposizione degli onori alla bandiera italiana che la Squadra navale italiana ricevette al Falero, uno dei porti presso Atene.\nIl 30 settembre 1923 le navi rientrarono a Taranto e la nave nello scorcio dell'anno effettu\u00f2 ancora una intensa attivit\u00e0 partecipando, fra l'altro, alla scorta d'onore in occasione dell'arrivo e della partenza dei reali di Spagna.\nFra il 1919 ed il 1924 il numero dei cannoni da 76 mm venne ridotto, ed alcuni cannoni da 76/50mm sostituiti da sei pi\u00f9 moderni cannoni da 76/40 mm sviluppati durante la guerra; dal 1925 in poi l'armamento minore era configurato in 13 cannoni da 76/50mm, 6 cannoni antiaerei da 76/40 mm disposti in coperta tre per lato, 2 mitragliere Vickers da 40/39mm in funzione antiaerea. Le apparecchiature per la direzione del tiro su dopo il conflitto vennero potenziate con la sistemazione di centrali di tiro, telemetri ed apparecchi di punteria.\nNel 1925, analogamente all'unit\u00e0 gemella \"Duilio\" e alle Cavour, venne imbarcato un idrovolante da ricognizione Macchi M.18, che venne sistemato sul cielo della torre centrale, in un'apposita sella brandeggiabile per poter orientare, secondo la direzione del vento, il velivolo, che veniva messo in mare ed issato a bordo per mezzo di un albero di carico. Nel 1926 per il lancio dell'idrovolante era stata anche installata una catapulta.\nNel 1925 la nave and\u00f2 a Lisbona, per rappresentare l'Italia alle celebrazioni del 4\u00ba centenario della nascita di Vasco de Gama, rientrando a La Spezia il 7 febbraio per essere sottoposta a lavori di ammodernamento e rientrando in servizio a giugno, partecip\u00f2 alle manovre estive, classificandosi prima nelle gare di velocit\u00e0 e di tiro fra le grandi navi. Il 5 novembre part\u00ec per il Levante assieme ad una squadriglia di cacciatorpediniere per proteggere gli italiani residenti in Siria, durante la rivolta scoppiata nel Gebel Druso contro i francesi, che avevano il mandato sull'intera regione. La rimase a Lero fino al 12 dicembre, per fare rientro in Italia, giungendo a La Spezia il 5 gennaio 1926, dopo aver toccato Patmo, Calino, Coo, Limassol, Giaffa, Alessandria d'Egitto, Tobruch e Bengasi.\nLa nave prese parte alla grande rivista navale di Ostia del 1926 e 1927, alle quali non partecip\u00f2 invece la gemella Duilio, che coinvolta nel 1925 in un incidente fece rientro in squadra solo nel 1928.\nDal 1\u00ba agosto 1926 era al comando del Capitano di vascello Giulio Lega fino all'8 dicembre successivo.\nNel settembre del 1927 la nave fece visita, assieme alla corazzata \"Dante Alighieri\" e ad altre unit\u00e0 minori, la citt\u00e0 di Zara; nel 1928 visit\u00f2 Zante, Falero, Argostoli; nel 1929 la Cirenaica, l'Egitto, la Palestina, la Turchia e l'Egeo, e nel 1930 e 1931 prese parte a crociere nel Mediterraneo orientale, toccando il Dodecaneso e la Libia.\nCollocata in riserva nell'agosto del 1932, il 26 marzo 1937 lasci\u00f2 La Spezia per trasferirsi ai Cantieri Riuniti dell\u2019Adriatico di Trieste, dove l'8 aprile ebbero inizio i lavori di ricostruzione, che avrebbero radicalmente trasformato la nave.\nLa ricostruzione.\nIl progetto, che segu\u00ec la falsariga di quello per la ricostruzione delle precedenti \"Cavour\", risent\u00ec della concomitante costruzione delle \"Littorio\".\nLa nave venne modificata nella pianta dello scafo (inserimento di una sezione aggiuntiva di 10 metri di lunghezza), nelle sovrastrutture (concentrate a mezza nave), nell'apparato motore (potenziato di pi\u00f9 del 250%) e nell'armamento.\nLe modifiche allo scafo, all'apparato motore e a buona parte delle sovrastrutture furono le stesse delle \"Cavour\", cos\u00ec come anche la ristrutturazione dell'armamento principale (eliminazione della torre centrale da 305, ri-tubazione dei rimanenti cannoni da 305mm in 320\u00a0mm), mentre l'armamento secondario fu ispirato, in buona parte, a quello delle \"Littorio\". Cos\u00ec rispetto alle Cavour mancano le sei torrette binate da 120mm intorno al ridotto centrale, sostituite da 4 torri trinate concentrate ai fianchi delle torri principali di prua. Tutt'intorno al ridotto sono invece sistemati i 10 pezzi antiaerei da 90/50 e si pu\u00f2 notare come questa soluzione fosse molto avveniristica, in quanto la minaccia aerea alle corazzate non era tenuta in grande considerazione negli ambienti militari dell'epoca, come sar\u00e0 invece pochi anni dopo. Tuttavia l'ottimo pezzo da 90mm vedeva le sue prestazioni inficiate da un affusto non adatto, il che rese l'intuizione iniziale della minaccia un'occasione in buona parte mancata.\nDecisamente interessante era la protezione subacquea, denominata \"cilindri assorbitori modello Pugliese\" dal nome dell'ingegnere e generale del Genio Navale che la progett\u00f2. Tale protezione, la cui efficacia rimane controversa e non \u00e8 stata n\u00e9 confermata n\u00e9 smentita dalle vicende belliche, consisteva in due lunghi cilindri deformabili, che posti lungo la murata, all'interno di una paratia piena, avevano il compito di assorbire, disperdendola all'interno del cilindro, la forza dell'onda d'urto provocata dall'esplosione di un siluro o di una mina.\nSeconda guerra mondiale.\nRientrata in servizio il 15 luglio 1940, venne usata principalmente come scorta pesante dei convogli italiani verso la Libia. Nel dicembre 1941 partecip\u00f2 alla prima battaglia della Sirte e dal marzo 1942 rimase a Taranto partecipando alla difesa antiaerea della base. Dopo l'armistizio dell'8 settembre 1943 raggiunse Malta l'11 settembre con il resto della squadra navale, ritornando in Italia nel giugno del 1944.\nNel dopoguerra.\nAl termine della guerra entrata a far parte della Marina Militare Italiana, insieme alla gemella \"Caio Duilio\", fu una delle due navi da battaglia concesse all'Italia dalle condizioni del trattato di pace, svolgendo principalmente compiti di addestramento e di rappresentanza e venne sottoposta a lavori di ammodernamento fino al 1949. Dal 10 novembre 1949 al dicembre 1950 e dal marzo 1951 al maggio 1953 fu sede del Comando in Capo delle Forze Navali, alternandosi nel compito di ammiraglia della flotta proprio con la gemella \"Duilio\". Utilizzata come nave da addestramento fino al 16 settembre 1956, il 1\u00ba novembre 1956 venne messa in disarmo e successivamente, tra il 1957 e il 1958 demolita.\nIl materiale con cui \u00e8 stato realizzato il fonte battesimale del Tempio della fraternit\u00e0 a Cella di Varzi presso Pavia \u00e8 stato ricavato dai cannoni dell'Andrea Doria.\nNome.\nLa nave porta il nome dell'ammiraglio e uomo di stato genovese Andrea Doria. Il motto della nave era \"Altius Tendam\" (miro sempre pi\u00f9 in alto)."}
{"id": "1381654", "revid": "18323", "url": "https://it.wikipedia.org/wiki?curid=1381654", "title": "Duilio (nave da battaglia 1913)", "text": "La Duilio, frequentemente indicata anche come Caio Duilio, \u00e8 stata una nave da battaglia che ha prestato servizio per oltre 40 anni, prima nella Regia Marina e successivamente nella Marina Militare italiana.\nLa nave con l'unit\u00e0 gemella \"Andrea Doria\" faceva parte della classe Duilio, nata come derivazione del tipo \"Conte di Cavour\".\nLa nave, varata nel 1913 e diventata obsoleta, venne sottoposta a radicali lavori di riammodernamento tra il 1937 e il 1940 ed in questa nuova configurazione partecip\u00f2 alla seconda guerra mondiale.\nAl termine del conflitto entr\u00f2 a far parte della Marina Militare Italiana arrivando a ricoprire il ruolo ammiraglia della flotta, compito nel quale si \u00e8 avvicendata con l\"'Andrea Doria\", prestando servizio fino al 1956.\nCostruzione.\nLa costruzione della nave avvenne nel Cantiere navale di Castellammare di Stabia dove lo scafo venne impostato sugli scali il 24 febbraio 1912.\nDopo il varo, avvenuto il 24 aprile 1913 lo scafo rimase all'ancora nella darsena del cantiere navale di Castellammare di Stabia, mentre a bordo venivano portati a termine i lavori di pertinenza del cantiere.\nIl completamento dell'allestimento venne affidato, in base a contratto in data 9 agosto 1913, alla Gio. Ansaldo e C. che lo esegu\u00ec nelle sue \"Officine Allestimento Navi\" di Genova con l'applicazione delle piastre di corazzatura, la sistemazione dell'impianto elettrico e di tutti i congegni per l'esercizio, la manovra e la sicurezza della nave, oltre all'imbarco delle dotazioni fisse e dell'armamento. La stessa ditta ha anche realizzato e montato l'apparato motore delle due unit\u00e0 classe.\nIl contratto per la fornitura e la sistemazione a bordo delle artiglierie principali venne siglato il 24 maggio 1912 con la ditta Armstrong che le realizz\u00f2 nel suo stabilimento di Pozzuoli.\nI lavori procedettero speditamente, tanto che la nave venne sottoposta alle prove di collaudo con tre mesi di anticipo rispetto alla data del 30 giugno 1915 prevista dalle clausole contrattuali entrando in servizio il 10 maggio 1915.\nPrima guerra mondiale.\nLa cerimonia della consegna della bandiera di combattimento era prevista per il 28 maggio, ma essendo l'Italia entrata in guerra quattro giorni prima, la bandiera, donata da un comitato di donne romane, presieduto dal Principe Prospero Colonna sindaco di Roma, venne consegnata al comandante dell'unit\u00e0 in forma privata. Il cofano per la conservazione della bandiera sarebbe stato consegnato solamente il 14 aprile 1932 nel corso di una solenne cerimonia pubblica in Campidoglio.\nDurante il conflitto la nave comp\u00ec in tutto quattro missioni di guerra per 268 ore di moto, ed esercitazioni per 512 ore di moto, dislocata sempre a Taranto, ad eccezione del periodo tra il 29 novembre 1916 e il 21 gennaio 1917 in cui venne trasferita a Corf\u00f9.\nAttivit\u00e0 fra le due guerre.\nDopo la fine della guerra, il 10 novembre 1918, le corazzate \"Duilio\", \"Doria\" e \"Giulio Cesare\" raggiunsero per un periodo di esercitazioni Corf\u00f9, dove la corazzata \"Duilio\" vi rimase fino al 26 gennaio 1919 mentre l\"'Andrea Doria\" vi rimase fino al successivo 19 febbraio.\nRientrata in Italia l'unit\u00e0 il 25 aprile si trasfer\u00ec da Taranto a Smirne, rimanendovi fino al 9 giugno raggiungendo poi a Costantinopoli l\"'Andrea Doria\", passando alle dipendenze della Seconda Divisione Navi da Battaglia che, dal 1\u00ba luglio 1919 assunse la denominazione di Squadra del Levante.\nLa permanenza di unit\u00e0 della Regia Marina in quelle zone fu conseguenza della vittoria degli sugli Imperi Centrali di cui faceva parte l'Impero Ottomano, che venne diviso in zone di occupazione e di influenza, con i vincitori che tendevano a stabilizzare le loro occupazioni territoriali. L'Italia aveva particolare interesse alla zona di Smirne, dove operava il corpo di spedizione italiano. L'unit\u00e0 fece ritorno a Smirne dove il 9 settembre venne avvicendata dal \"Giulio Cesare\" rientrando il 12 settembre a Taranto dove venne messa in riserva per essere successivamente riarmata nel giugno 1920, per essere inviata nelle acque albanesi, dove rimase a tutela degli interessi italiani, fino al settembre successivo.\nLa presenza di unit\u00e0 navali a Valona era dovuto alle clausole del Patto di Londra firmato il 26 aprile 1915 secondo le quali per l'intervento a fianco della Triplice Intesa, l'Italia a guerra finita, avrebbe dovuto avere Valona, con il suo entroterra, e l'isola di Saseno. Tuttavia nei primi mesi del 1920 con l'affermarsi in Albania di un movimento indipendentista che chiedeva l'amministrazione delle localit\u00e0 occupate dagli italiani, la situazione si deterior\u00f2 fino a sfociare in un'aperta rivolta e a luglio il governo Giolitti, per evitare un scontro militare fece un accordo con gli indipendentisti albanesi in base al quale all'Italia restava solamente l'isola di Saseno.\nSul finire dell'anno l'unit\u00e0 prese parte nel blocco di Fiume, e nel bombardamento della citt\u00e0, nei giorni che sarebbero passati alla storia come Natale di sangue. Nel corso del bombardamento della citt\u00e0 si contarono diverse vittime, fra cui ventidue legionari, diciassette soldati italiani e cinque civili.\nNel 1921 il \"Duilio\" prima fu sede del Comando Navale del Dodecaneso per poi fare ritorno fino alla fine dell'anno a Costantinopoli alle dipendenze della Squadra del Levante e svolgere l'anno successivo una notevole attivit\u00e0 addestrativa.\nNell'agosto del 1923, in seguito all'eccidio di Giannina, scoppi\u00f2 con la Grecia la crisi di Corf\u00f9 con l'invio delle Duilio e delle Cavour che bombardarono l'isola di Corf\u00f9. La crisi si concluse con il rientro a Taranto delle unit\u00e0 a settembre.\nNel 1924, in occasione della visita in Spagna del Re d\u2019Italia, l'unit\u00e0 effettu\u00f2 una crociera nei porti spagnoli insieme a \"Cavour\" e a \"Dante Alighieri\".\nL'unit\u00e0, l'8 aprile 1925 nel corso di un'esecuzione di tiro al largo di La Spezia ebbe un'esplosione nell'elevatore munizioni della torre la centrale e la nave dopo i lavori conseguenti all'esplosione rientr\u00f2 in servizio nel 1928 effettuando, fino al 1932, numerose crociere nel Levante, visitando porti greci, egiziani, turchi e del Dodecaneso. Nel 1932 venne passata in riserva a Taranto, per essere poi riarmata per esercitazioni e il 15 agosto 1933 diventare sede del Comando Forza navale di Riserva a Taranto, ruolo che ebbe fino alla fine del 1936.\nLa ricostruzione.\nIl 19 marzo 1937 la nave lasci\u00f2 Taranto per raggiungere Genova dove, il 1\u00ba aprile venne avviata ai lavori di ricostruzione che vennero svolti presso i Cantieri del Tirreno.\nIl progetto, che segu\u00ec la falsariga di quelli per la ricostruzione delle precedenti \"Cavour\", risent\u00ec della concomitante costruzione delle \"Littorio\".\nLa nave venne modificata nella pianta dello scafo, con inserimento di una sezione aggiuntiva di 10 metri di lunghezza, nella sovrastruttura che venne concentrata a mezza nave e nell'apparato motore che venne potenziato di pi\u00f9 del 250% oltre che nell'armamento.\nLe modifiche allo scafo, all'apparato motore e a buona parte delle sovrastrutture furono le stesse delle \"Cavour\", cos\u00ec come anche la ristrutturazione dell'armamento principale con l'eliminazione della torre centrale da 305, e la ri-tubazione dei rimanenti cannoni da 305mm/46 in 320mm/44, mentre l'armamento secondario fu ispirato, in buona parte, a quello delle Littorio. Cos\u00ec rispetto alle Cavour mancano le sei torrette binate da 120mm intorno al ridotto centrale, sostituite da 4 torri trinate concentrate ai fianchi delle torri principali di prua. Intorno al ridotto sono invece sistemati i 10 pezzi da 90/50mm antiaerei. Si pu\u00f2 notare come questa soluzione fosse molto avveniristica, in quanto la minaccia aerea alle corazzate non era tenuta in grande considerazione negli ambienti militari dell'epoca, come sar\u00e0 invece pochi anni dopo. Tuttavia l'ottimo pezzo da 90mm vedeva le sue prestazioni inficiate da un affusto non adatto, il che rese l'intuizione iniziale della minaccia un'occasione in buona parte mancata.\nDecisamente interessante era la protezione subacquea, denominata Cilindri Pugliese dal nome dell'ingegnere e generale del Genio Navale che la progett\u00f2. Tale protezione, la cui efficacia rimane controversa e non \u00e8 stata n\u00e9 confermata, n\u00e9 smentita, dalle vicende belliche, consisteva in due lunghi cilindri deformabili, che posti lungo la murata, all'interno di una paratia piena, avevano il compito di assorbire, disperdendola all'interno del cilindro, la forza dell'onda d'urto provocata dall'esplosione di un siluro o di una mina; le dimensioni considerevoli che raggiungeva (quasi 4\u00a0m di diametro) nella parte centrale della fiancata garantivano buona tenuta, che si riduceva drasticamente a prua e poppa, dove doveva essere obbligatoriamente ristretto.\nSeconda guerra mondiale.\nRientrata in servizio il 15 luglio 1940 la nave venne inquadrata nella V Divisione Corazzate ed ebbe il suo primo impegno bellico nell'Operazione Hats.\nDurante l'attacco inglese alla base di Taranto dell'11 novembre 1940 venne gravemente danneggiata.\nLa nave venne colpita intorno alla mezzanotte da un siluro lanciato da circa 400 metri. L'esplosione caus\u00f2 uno squarcio di circa 11 x 7 metri vicino al deposito munizioni prodiero. Nell'esplosione tre componenti dell'equipaggio persero la vita. Alle 4.45 del mattino del 12 novembre, la nave venne portata ad incagliare in acque basse per evitarne l'affondamento. La manovra venne svolta da Piero Calamai che si merit\u00f2 una medaglia al valore militare; lo stesso che 16 anni dopo dovette abbandonare il transatlantico \"Andrea Doria\" al suo tragico destino.\nDurante il periodo novembre-gennaio partecip\u00f2 attivamente alla difesa contraerea della piazzaforte. La corazzata Duilio il 26 gennaio 1941 lasci\u00f2 Taranto e due giorni dopo raggiunse Genova entrando in bacino il 3 febbraio e dopo essere stata sottoposta alle necessarie riparazioni, il 3 maggio 1941 rientr\u00f2 a Taranto riprendendo servizio nel luglio successivo.\nDopo il rientro in servizio la nave venne utilizzata principalmente come scorta pesante dei convogli italiani diretti verso la Libia. Nel dicembre 1941, con a bordo l'ammiraglio Bergamini, partecip\u00f2 alla prima battaglia della Sirte e dal 3 al 5 gennaio 1942 partecip\u00f2 all'operazione M43 che aveva la finalit\u00e0 di far giungere contemporaneamente in Libia tre convogli, sotto la protezione diretta ed indiretta della maggior parte delle forze navali, in quella che fu l'ultima missione operativa del \"Giulio Cesare\". Nell'occasione il \"Duilio\" faceva parte della scorta indiretta.\nDopo un'altra missione di scorta svolta tra il 21 e il 24 febbraio per tutto il resto del 1942 l'unit\u00e0 effettu\u00f2 uscite in mare unicamente per esercitazioni e venne dislocata fra le basi di Taranto e Messina, mentre nel 1943 rimase ferma a Taranto, partecipando alla difesa antiaerea della base, anche in conseguenza dell'esaurimento delle scorte di nafta che dalla seconda met\u00e0 del 1942 paralizz\u00f2 l'attivit\u00e0 delle maggiori unit\u00e0 della Regia Marina.\nDopo l'armistizio dell'8 settembre 1943 raggiunse Malta consegnandosi agli alleati secondo quelle che erano le clausole armistiziali. La nave faceva parte del gruppo partito da Taranto insieme costituito dalle Duilio, dal \"Pompeo Magno\" e dal \"Cadorna\". Il gruppo, guidato dall'ammiraglio Da Zara, venne raggiunto dal gruppo proveniente da La Spezia, il cui comando dopo il tragico affondamento della nave da battaglia era stato assunto dall'ammiraglio Oliva.\nMentre le altre unit\u00e0 della Regia Marina che erano state internate a Malta rientrarono a Taranto i primi giorni di ottobre 1943, \"Duilio\", \"Doria\" e \"Cesare\" rimasero nella base inglese, con equipaggio ridotto fino al giugno del 1944 con il \"Duilio\" che part\u00ec da Malta il 27 giugno giungendo a Taranto il 6 luglio, dopo una sosta di otto giorni ad Augusta. Fino alla fine della guerra l'unit\u00e0 svolse solamente una limitata attivit\u00e0 addestrativa dislocata a Taranto e Augusta.\nFino all'armistizio l'unit\u00e0 effettu\u00f2 un totale di 41 missioni di cui quattro per ricerca del nemico, sette di scorta e protezione traffico, otto per trasferimenti e ventidue per esercitazioni, percorrendo 13.127 miglia per un totale di 786 ore di moto, consumando 12.876 tonnellate di nafta e rimanendo inattiva per 235 giorni. Dopo l'armistizio effettu\u00f2 dieci missioni di cui cinque per trasferimenti e cinque per esercitazioni per un totale di 2.106 miglia, con 125 ore di moto.\nDopoguerra.\nAl termine della guerra entrata a far parte della Marina Militare Italiana, insieme al gemello \"Andrea Doria\", fu una delle due navi da battaglia concesse all'Italia dalle condizioni del trattato di pace. Le due unit\u00e0 hanno svolto attivit\u00e0 addestrative e di rappresentanza fino al ritiro dal servizio.\nLa corazzata \"Duilio\", dislocata a Taranto, dal 1946 al 1953, \u00e8 stata, dal 1\u00ba maggio 1947 al 10 novembre 1949, sede del Comando della Squadra Navale. La nave effettu\u00f2 numerose uscite per esercitazioni, anche in ambito NATO, e per le crociere estive e invernali con le altre unit\u00e0 di squadra.\nNel 1947, nel corso di un normale ciclo di manutenzione, l'unit\u00e0 ricevette due apparecchiature radar di scoperta antiaerea. Le apparecchiature, che erano dei residuati di guerra di costruzione inglese di tipo \u201cL.W.S.\u201d erano costituite da una cabina di ascolto che inizialmente veniva usata su autocarri, sormontata da una voluminosa antenna a forma di doppia piramide unita per i vertici e trovarono sistemazione sulle plance vedette contraeree, a poppavia delle torrette telemetriche antiaeree ai lati del torrione.\nLa nave che al rientro da Malta era stata ritinteggiata secondo le norme in uso tra gli alleati con lo scafo grigio scuro e le sovrastrutture grigio celestino nel 1950 venne interamente ridipinta, come tutte le unit\u00e0 della Marina Militare, con la colorazione grigio chiara\nNel 1953 l'unit\u00e0 venne trasferita a La Spezia rimanendo inattiva fin quando il 15 settembre 1956 venne messa in disarmo e radiata per essere successivamente demolita tra il 1957 e il 1961.\nNome.\nLa nave porta il nome del console romano Duilio. Il motto della nave era \"Nomen numen\" (Il nome significa potenza).\nIn precedenza il nome \"Duilio\" era stato dato nella Regia Marina ad corazzata del 1876 che, ritirata dal servizio, nel 1900, passata a compiti di nave scuola per timonieri e mozzi e successivamente utilizzata come batteria di difesa costiera, venne disarmata nel 1906 e radiata nel 1909.\nSuccessivamente il nome \"Duilio\" verr\u00e0 dato ad un incrociatore lanciamissili degli anni sessanta.\nLe due unit\u00e0 omonime che l'hanno preceduta e seguita sono state tutte costruite a Castellammare di Stabia.\nAttualmente la Marina Militare ha in servizio un'altra unit\u00e0 con il nome \"Duilio\" ed \u00e8 la prima nave con questo nome a non essere stata costruita a Castellammare di Stabia. La nave, varata a Riva Trigoso il 23 ottobre 2007, dopo aver completato l'allestimento presso il cantiere navale del Muggiano di La Spezia ha ricevuto la bandiera di combattimento a Gaeta (LT) il 22 settembre 2011 alla presenza del cpo di stato maggiore della Difesa Biagio Abrate, del capo di stato maggiore della Marina Militare Bruno Branciforte e del sindaco di Roma, citt\u00e0 donatrice del vessillo, Gianni Alemanno."}
{"id": "1381656", "revid": "478133", "url": "https://it.wikipedia.org/wiki?curid=1381656", "title": "Stato di calma apparente", "text": "Stato di calma apparente \u00e8 un album live di Paola Turci, pubblicato nel 2004 dall'etichetta discografica On the Road Music Factory\n\u00c8 il primo disco dal vivo dell'artista, pubblicato per celebrare i primi diciotto anni di carriera della cantante romana. Registrato in presa diretta allo Studio A del Forum Music Village di Roma tra il 10 e il 12 dicembre 2003, il disco raccoglie dodici brani storici di Paola Turci, una reinterpretazione di una canzone di Chavela Vargas e due inediti, \"Il gigante\", dedicata ad Adriano Sofri e \"La tua voce\".\nIl disco, uscito per l'etichetta On the Road Music Factory e distribuito dalla Venus, \u00e8 stato presentato in anteprima in un concerto trasmesso su Rai Radio Uno.\nDVD.\nL'omonimo DVD, uscito poco dopo l'uscita del disco, comprende tre brani extra (\"Verso casa\", \"Armata fino ai denti\" e \"Stringimi stringiamoci\" in una speciale versione a cappella), un'intervista alla cantautrice, la biografia dettagliata e i tre video originali dei brani \"Frontiera\", \"Mani giunte\" e \"Questa parte di mondo\".\nTracce DVD.\n+ un'intervista per le strade di Roma alla cantautrice, una speciale biografia, le prove del concerto e i videoclip originali dei brani \"Mani giunte\", \"Frontiera\" e \"Questa parte di mondo\""}
{"id": "1381658", "revid": "124296138", "url": "https://it.wikipedia.org/wiki?curid=1381658", "title": "Conte di Cavour (nave da battaglia)", "text": "La Conte di Cavour fu una nave da battaglia italiana della classe omonima, in servizio nella \"Regia Marina\" durante la prima e la seconda guerra mondiale. Venne cos\u00ec battezzata in onore dello statista Camillo Benso Conte di Cavour.\nIl motto della nave, scritto da D'Annunzio, era \"A nessuno secondo\".\nCaratteristiche.\nLa nave aveva un dislocamento a pieno carico di oltre 25000 tonnellate e raggiungeva i 21 nodi grazie ad un apparato motore costituito da venti caldaie Blechhynden, di cui otto con combustione a nafta e dodici con combustione mista carbone e nafta, che alimentavano tre gruppi indipendenti di turbine (uno ad alta pressione e due a bassa pressione) che agivano su quattro eliche, sviluppando 31.000 HP di potenza complessiva, con un'autonomia di 4.800 miglia ad una velocit\u00e0 di 10 nodi.\nL'armamento principale si componeva di tredici cannoni da 305/46mm ripartiti in cinque torri, tre trinate e due binate. L'armamento secondario era costituito da 18 cannoni da 120/50mm, e 22 cannoni da 76/50mm, mentre l'armamento silurante era costituito da tre tubi lanciasiluri da 450mm, ognuno dei quali dotato di tre siluri.\nPrima guerra mondiale e primo dopoguerra.\nCostruita all'Arsenale della Spezia, il suo scafo venne impostato nel 1910 e varata nel 1911.\nAllestita nell'imminenza della prima guerra mondiale e ricevuta la bandiera di combattimento il 6 aprile 1915, la nave venne assegnata alla base di Taranto.\nIl cofano e l'insegna di battaglia furono donati dalla citt\u00e0 di Torino e la consegna avvenne alla Spezia alla presenza del Duca di Genova.\nIl cofano della bandiera aveva un bassorilievo con il volto di Cavour e poggiava su una base di alabastro ornato di cornici e bronzi dorati. Attualmente il cofano e la Bandiera sono conservati al Sacrario delle Bandiere del Vittoriano a Roma.\nIl 24 maggio 1915, allo scoppio della guerra contro l'Impero austro-ungarico, divenne la nave di bandiera del vice-ammiraglio Luigi Amedeo di Savoia-Aosta. Durante la guerra non prese parte a missioni attive, a causa della politica passiva adottata dalla Marina italiana ed austriaca, trascorrendo infatti 966 ore in esercitazioni e solo 40 ore in tre azioni di guerra incruente.\nDopo la guerra, il \"Conte di Cavour\" prese parte a una crociera propagandistica nel Nord America, toccando i porti di Gibilterra, Ponta Delgada, Faial, Halifax, Boston, Newport, Tompkinsville, New York, Filadelfia, Annapolis e Hampton Roads.\nNell'estate del 1922 il re Vittorio Emanuele III di Savoia vi si imbarc\u00f2 per visitare le citt\u00e0 italiane liberate sul mare Adriatico.\nNella tarda estate del 1923 in occasione della Crisi di Corf\u00f9, insieme al gemello Giulio Cesare e alle Duilio, il 29 agosto attacc\u00f2 l'isola greca di Corf\u00f9, come rappresaglia per l'uccisione di rappresentanti italiani a Giannina avvenuto il 27 agosto, in cui la missione militare italiana, presieduta dal generale Tellini e incaricata dalla Conferenza degli Ambasciatori della delimitazione del confine greco-albanese, fu trucidata in un'imboscata. Il capo del governo italiano Mussolini chiese che la flotta greca, in un'apposita cerimonia, rendesse gli onori alla bandiera italiana. La proposta fu rifiutata dal governo greco e Mussolini replic\u00f2 inviando una divisione navale composta dalle corazzate \"Cavour\", \"Cesare\", \"Doria\" e \"Duilio\" per occupare Corf\u00f9. Dopo che le navi italiane bombardarono il 29 agosto il vecchio forte della citt\u00e0, il governo greco cedette, rendendo gli onori alla bandiera italiana al Falero (uno dei porti presso Atene). Le unit\u00e0 fecero rientro a Taranto a fine settembre.\nNel 1924, insieme a Dante Alighieri e Duilio, effettu\u00f2 una crociera nelle acque spagnole in occasione della visita in Spagna del Re d'Italia, mentre nell'aprile 1925 Benito Mussolini se ne serv\u00ec per recarsi a Tripoli.\nNel corso degli anni venti l'unit\u00e0 fu sottoposta a vari lavori di ammodernamento con modifiche dell'armamento antiaereo, sostituendo sei cannoni da 76/50mm con altrettanti pezzi da 76/40mm di concezione pi\u00f9 moderna. Venne sostituito anche l'albero anteriore tripode con un albero quadripode a sostegno di una centrale telemetrica pi\u00f9 alta che ne modificava il profilo.\nNel 1925 sul \"Conte di Cavour\", cos\u00ec come sul \"Giulio Cesare\", venne imbarcato un idrovolante da ricognizione M.18, che venne sistemato sul cielo della torre centrale in un'apposita sella brandeggiabile per potere orientare il velivolo secondo la direzione del vento. L'aereo veniva messo in mare ed issato a bordo per mezzo di un albero di carico. Nel 1926, per il lancio dell'idrovolante, fu installata anche una catapulta.\nIl disarmo.\nIl 12 maggio 1928 l'unit\u00e0, insieme alla gemella \"Giulio Cesare\", venne posta in disarmo a Taranto in attesa di essere radiata e avviata successivamente alla demolizione, ma il progetto venne accantonato temendo di indebolire eccessivamente la flotta italiana rispetto alla Marine nationale francese. Inoltre le due nuove corazzate francesi della classe Dunkerque (\"Dunkerque\" e \"Strasbourg\") avrebbero di gran lunga declassato tutte le corazzate italiane.\nAll'inizio degli anni trenta venne deciso un suo riammodernamento e nell'ottobre 1933, cinque anni dopo essere stata posta in disarmo, venne trasferita nel Cantiere San Marco di Trieste per essere sottoposta a radicali lavori di riammodernamento.\nRicostruzione.\nLa ricostruzione, avvenuta tra il 1933 e il 1937 nei Cantieri Riuniti dell'Adriatico di Trieste, modific\u00f2 il profilo della nave lasciando inalterato solo il 40% della struttura originale, con profonde modifiche allo scafo la cui lunghezza aument\u00f2 di 10,3 m za causa della sovrapposizione di una nuova prora alla vecchia.\nLa nave venne dotata di nuovi ponti corazzati; i due fumaioli risultarono pi\u00f9 bassi e pi\u00f9 ravvicinati. Il torrione, completamente ricostruito a forma di cono non molto elevato, aveva alla sommit\u00e0 della plancia i telemetri per il calcolo della distanza dei bersagli e le apparecchiature per la direzione del tiro dei calibri principali.\nL'armamento principale vide l'eliminazione della torre a centronave e la ri-tubazione delle altre torri da 305/46mm a 320mm/44, per un totale di 10 cannoni in due torri trinate e due torri binate.\nL'armamento secondario fu totalmente modificato sbarcando tutti i vecchi cannoni, sostituendoli con 12 cannoni da 120/50mm in sei torrette binate, disposte tre per lato.\nL'armamento antiaereo principale era costituito da 8 cannoni da 100/47mm in torrette binate, 2 per ogni lato della nave. Completavano l'armamento antiaereo 16 mitragliere da 37/54mm e dodici da 20/65\u00a0mm, mentre vennero rimossi i lanciasiluri.\nMolto interessante era la protezione subacquea, denominata \"cilindri assorbitori modello \"Pugliese\"\" (dal nome dell'ingegnere e generale del Genio Navale Umberto Pugliese che lo progett\u00f2).\nFurono installati nuovi motori dalla potenza di 93.000 CV, che consentivano di raggiungere una velocit\u00e0 di 28 nodi.\nLa ristrutturazione ne fece complessivamente una nave di buon livello, anche se con scarse difese antiaeree e antisottomarine.\nRientro in servizio.\nAl termine dei lavori,\u00a0il \"Conte di Cavour\", rientr\u00f2 in servizio il 1\u00ba giugno 1937 e raggiunse la sua base di Taranto.\nLa nave partecip\u00f2, insieme a tutte le principali unit\u00e0 della squadra, alla rivista navale di Napoli del 5 maggio 1938, nel corso della quale ospit\u00f2 a bordo re Vittorio Emanuele III, Hitler e Mussolini.\nNell'aprile 1939 il \"Conte di Cavour\" partecip\u00f2 all'occupazione dell'Albania. Nell'occasione la Regia Marina schier\u00f2 davanti alle coste albanesi una squadra navale al comando dell'ammiraglio Arturo Riccardi (con insegna su Conte di Cavour), composta dalle due \"Cavour\", dai quattro incrociatori pesanti Zara, dagli incrociatori leggeri Abruzzi, Garibaldi e Bande Nere, 13 cacciatorpediniere, 14 torpediniere e varie motonavi su cui erano imbarcati in totale circa 11.300 uomini, 130 carri armati e materiali di vario genere. Nonostante l'imponente spiegamento di forze, l'azione delle navi italiane, nei confronti dei timidi tentativi di reazione da parte albanese, si limit\u00f2 soltanto ad alcune salve sparate a Durazzo e a Santi Quaranta. Le forze italiane incontrarono scarsissima resistenza e in breve tempo tutto il territorio albanese fu sotto il controllo italiano, con re Zog costretto all'esilio.\nL'occupazione dell'Albania, che poneva l'Adriatico sotto l'esclusivo controllo italiano con la possibilit\u00e0 di chiuderne definitivamente l'accesso, dal punto di vista politico rispondeva all'occupazione tedesca dei Sudeti, anticipando quella che nel primo periodo della seconda guerra mondiale sarebbe stata la cosiddetta \"guerra parallela\"; contemporaneamente intendeva far capire al resto d'Europa, e soprattutto alla Francia, che i Balcani rientravano nella sfera d'influenza esclusiva dell'Italia.\nSeconda guerra mondiale.\nL'unit\u00e0, il 10 giugno 1940 allo scoppio della seconda guerra mondiale, era inquadrata nella V\u00aa Divisione navi da battaglia nell'ambito della I\u00aa Squadra Navale di base a Taranto ricoprendo il ruolo di nave insegna della Divisione con insegna dell'ammiraglio Brivonesi, mentre alla corazzata gemella \"Giulio Cesare\" era assegnato il ruolo di ammiraglia della flotta con insegna dell'ammiraglio Inigo Campioni.\nIl 9 luglio 1940, al comando del Capitano di Vascello Ernesto Ciurlo, partecip\u00f2 al primo scontro tra la Marina italiana e la Royal Navy, la battaglia di Punta Stilo.\nIl 30 agosto successivo presero parte, con gran parte delle unit\u00e0 della I\u00aa Squadra, ad un'azione di contrasto al tentativo inglese di rifornire Malta facendo giungere un convoglio da Alessandria d'Egitto, denominato dai britannici Operazione Hats. La Squadra Navale italiana, che vedeva per la prima volta l'impiego delle due nuovissime navi da battaglia della Classe Littorio, non riusc\u00ec per\u00f2 a venire a contatto con il nemico, anche a causa di una violenta burrasca che costrinse al rientro le navi italiane non potendo i cacciatorpediniere reggere il mare.\nLa notte di Taranto.\nNella notte tra l'11 e il 12 novembre 1940, mentre si trovava nel porto di Taranto, la nave venne gravemente danneggiata da un siluro lanciato da un aerosilurante inglese Swordfish, partito dalla portaerei inglese Illustrious, restando semiaffondata nei fondali.\nQuell'unico siluro colp\u00ec la nave nell'opera viva, poco distante dal deposito munizioni di prora; a causa di una non eccelsa robustezza strutturale, la fiancata sinistra venne squarciata da una falla di 12x8 metri che caus\u00f2 l'imbarco di molta acqua con conseguente allagamento di tutta la prua: per evitare l'affondamento in acque profonde la nave fu portata in acque basse, dove si adagi\u00f2 sul fondale con l'acqua che sommergeva il ponte di coperta. L'esplosione caus\u00f2 la morte di 17 componenti dell'equipaggio.\nL'attacco inglese evidenzi\u00f2 le carenze dei lavori di modernizzazione, quali la scarsa separazione dei compartimenti e l'insufficienza della difesa antiaerea.\nNella stessa notte, passata alla storia come la notte di Taranto, gli aerosiluranti inglesi, in tre ondate di attacchi, danneggiarono anche i cacciatorpediniere Libeccio e Pessagno, le corazzate Duilio e Littorio e l'incrociatore Trento. A queste vanno sommati diversi mercantili danneggiati e depositi di carburante bombardati. Per quanto riguarda il bilancio umano, l'azione inglese comport\u00f2 85 morti, di cui 55 civili, e 581 feriti.\nRimesso a galla il 22 dicembre successivo, vennero smontati l'armamento e la centrale telemetrica del torrione, ed inviato in bacino. Alla fine del 1941 venne trasferito, navigando con i propri mezzi, al Cantiere navale San Marco di Trieste per completare le riparazioni ed eseguire lavori di ammodernamento con particolare riguardo alla difesa contraerea di cui venne previsto un ulteriormente potenziamento. L'armamento antiaereo previsto avrebbe dovuto essere configurato in dodici cannoni da 135/45\u00a0mm in sei impianti binati, dodici cannoni singoli da 65/64mm, ventitr\u00e9 mitragliere da 20/65mm in tre complessi singoli e dieci complessi binati; vennero previsti anche una nuova direzione tiro e l'installazione di un radar.\nIl \"Conte di Cavour\" tuttavia non ritorn\u00f2 pi\u00f9 in servizio attivo, poich\u00e9 l'esigenza della Regia Marina era di costruire unit\u00e0 di scorta come cacciatorpediniere e torpediniere (in quel momento ritenute pi\u00f9 utili allo sforzo bellico); i lavori di riparazione furono rallentati e alla proclamazione dell'armistizio dell'8 settembre 1943 non erano stati ancora completati.\nNei cinque mesi di guerra il \"Conte di Cavour\" aveva percorso 5583 miglia per oltre 297 ore di moto e consumato 4801 tonnellate di nafta.\nArmistizio.\nIn seguito alle vicende armistiziali, non essendo la nave in grado di prendere il mare, il 10 settembre l'equipaggio venne fatto sbarcare; il giorno dopo la corazzata venne catturata dai tedeschi che avevano occupato Trieste (entrando cos\u00ec a far parte dell'Adriatisches K\u00fcstenland) e preso il controllo dei cantieri navali.\nGli ormai ex-alleati tedeschi per\u00f2 si disinteressarono di completare i lavori, limitandosi solamente a spostare la nave dalla banchina di allestimento, da lasciar libera per altri lavori.\nIl 20 febbraio 1945, durante un bombardamento alleato su Trieste, il \"Conte di Cavour\" venne fatto ripetutamente bersaglio di un lancio di bombe, due delle quali lo colpirono. Nonostante il danno provocato non fosse molto grave, a causa della sconnessione di alcune lamiere della carena si era aperta una via d'acqua che provoc\u00f2 l'abbassamento del bordo libero della fiancata fino agli obl\u00f2 e ai boccaporti (che erano stati lasciati aperti), fatto che caus\u00f2 un maggiore afflusso di acqua all'interno della nave e provocandono lo sbandamento fino al ribaltamento: i cannoni, il torrione e l'albero andarono a piantarsi nel fango del fondale, lasciando la carena in vista.\nIl recupero e la demolizione.\nDopo la guerra il \"Conte di Cavour\" venne definitivamente radiato il 27 febbraio 1947 e vennero avviate le operazioni di recupero e demolizione del relitto.\nLe operazioni di recupero, molto complesse, ebbero inizio l'8 dicembre 1950; viste le condizioni del fondale piuttosto basso, venne valutato che, dopo aver reso galleggiante il relitto nella posizione in cui si trovava (con la carena in alto), non sarebbe convenuto raddrizzarlo come avvenuto a Taranto nel 1919 con il relitto del gemello Leonardo da Vinci. Venne quindi presa la decisione di pompare l'acqua mediante immissione di aria compressa all'interno del relitto, svuotandolo, allo scopo di alleggerirlo e riportarlo a galla ma, poich\u00e9 le sovrastrutture avrebbero continuato a toccare il fondale marino anche dopo aver riportato a galla la nave impedendone ogni movimento, venne deciso di procedere al loro taglio e di lasciarle, almeno per il momento, sul luogo dell'affondamento. Con il taglio delle torri principali, il relitto venne alleggerito di circa 3000 tonnellate permettendogli di liberarsi dalla presa del fondale; vennero quindi tagliate le restanti sovrastrutture che rimasero nel fango del fondale del vallone di Muggia.\nIl lavoro di recupero termin\u00f2 il 29 marzo 1952 ed il relitto, dopo essere stato messo a galla, venne rimorchiato per essere successivamente demolito.\nAttualmente nella Marina Militare Italiana \u00e8 in servizio con il nome \"Cavour\" una portaerei, consegnata alla Marina Militare il 27 marzo 2008 e che dopo aver ricevuto la bandiera di combattimento a Civitavecchia il 10 giugno 2009 nel corso di una cerimonia in cui era presente il Presidente della Repubblica Giorgio Napolitano, \u00e8 divenuta pienamente operativa dall'estate 2009.\nLa portaerei Cavour ricopre il ruolo di ammiraglia della Marina Militare.\nBibliografia.\nRiccardo Nassigh, Le corazzate, classe conte di Cavour, su Eserciti nella Storia, n\u00b0 75"}
{"id": "1381660", "revid": "289247", "url": "https://it.wikipedia.org/wiki?curid=1381660", "title": "Condizionatori", "text": ""}
{"id": "1381661", "revid": "287204", "url": "https://it.wikipedia.org/wiki?curid=1381661", "title": "Bellovaci", "text": "I Bellovaci erano una delle pi\u00f9 potenti e numerose trib\u00f9 della Gallia Belgica nord-orientale conquistata da Gaio Giulio Cesare nel 57 a.C. Il loro nome sopravvive nella Francia odierna nella citt\u00e0 di Beauvais (circa 77,6 km a nord di Parigi), la romana \"Caesaromagus\". Il loro territorio si estendeva da Beauvais al fiume Oise, lungo la costa, e confinava con i territori dei Morini e degli Ambiani. \nLa campagna militare di Cesare si svolse nella foresta di Compi\u00e8gne, in un'area che era stata occupata dai Suessioni e che i Bellovaci volevano conquistare, una situazione che spaventava il proconsole. I Bellovaci misero in atto una strategia di guerriglia, andando a colpire soprattutto i rifornimenti romani, a cui Cesare rispose cercando di portare allo scontro campale i nemici. Dopo alterne vicende il proconsole riusc\u00ec a sconfiggerli e a sottometterli (57 a.C.)."}
{"id": "1381664", "revid": "125955736", "url": "https://it.wikipedia.org/wiki?curid=1381664", "title": "Jack Daniel's", "text": "Jack Daniel's \u00e8 una marca di whiskey, appartenente alla categoria dei Tennessee whiskey, nota anche per la sua bottiglia a forma rettangolare, utilizzato anche come ingrediente base di vari cocktail.\nDal 2005 \u00e8 stato distribuito in Italia dal gruppo Campari.\nDal 2018 \u00e8 distribuito in Italia dal Gruppo Montenegro.\nStoria.\nIl nome del whiskey deriva da Jasper Newton Daniel (5 settembre 1850 \u2013 10 ottobre 1911), che nel 1866 fond\u00f2 la prima distilleria. Jeff Arnett \u00e8 il 7\u00b0 Mastro distillatore.\nLe materie prime.\nIl Jack Daniel's \u00e8 prodotto da un mash, ossia la miscela di tre cereali: 80% di mais, proveniente dal cuore degli Stati Uniti: Indiana, Illinois e Kentucky; 8% di segale, coltivata nella zona di Red River Valley, in Minnesota e nel Dakota e 12% di orzo maltato, proveniente dal Wisconsin. I lieviti provengono da ceppi pregiati e selezionati di propriet\u00e0 delle distillerie Labrot &amp; Graham e Jack Daniel's. L'acqua non ferruginosa, proveniente dalle sorgenti situate vicino alle distillerie, \u00e8 uno degli ingredienti pi\u00f9 importanti in grado di influenzare in modo determinante il gusto del whiskey."}
{"id": "1381666", "revid": "174925", "url": "https://it.wikipedia.org/wiki?curid=1381666", "title": "Arcas", "text": ""}
{"id": "1381667", "revid": "112485382", "url": "https://it.wikipedia.org/wiki?curid=1381667", "title": "Chemical Area", "text": "Chemical Area \u00e8 stato un programma radiofonico di musica techno (principalmente dance ed hands up) trasmesso la domenica sera su m2o dalle 20:00 alle 21:00.\nIl programma offriva l'opportunit\u00e0 ai giovani aspiranti dj di mandare in onda (tramite file allegato all'email della radio oppure attraverso posta) le proprie produzioni, i propri remix, oppure, come accadde pi\u00f9 spesso, di mandare una sequenza di massimo 3 canzoni mixate.\n\u00c8 stato condotto da Danijay, che, oltre a mandare in onda le produzioni degli ascoltatori, conduceva normalmente il programma con canzoni di genere dance ed hands up.\nIl programma ha chiuso definitivamente i battenti nell'estate 2008, quando la radio ha iniziato a dare pi\u00f9 spazio a programmi parlati, dedicando meno tempo alle varie sfaccettature della dance."}
{"id": "1381668", "revid": "287204", "url": "https://it.wikipedia.org/wiki?curid=1381668", "title": "Mototrattore", "text": "Il mototrattore per semirimorchi fa parte, per il codice della strada italiano, dei motoveicoli codificati all'art. 53.\nSi tratta di un triciclo con cilindrata superiore a 50 cmformula_1 con la stessa funzione dei trattori stradali, cio\u00e8 destinato al traino di semirimorchi per formare motoarticolati non pi\u00f9 lunghi di cinque metri.\nSi tratta di una categoria di veicoli ormai molto rara, uno dei pochi esempi storici venne approntato dalla Piaggio con una versione speciale dell'Ape."}
{"id": "1381671", "revid": "1005847", "url": "https://it.wikipedia.org/wiki?curid=1381671", "title": "Barce", "text": ""}
{"id": "1381673", "revid": "729019", "url": "https://it.wikipedia.org/wiki?curid=1381673", "title": "Motoarticolato", "text": "Il motoarticolato fa parte, per il codice della strada italiano, dei motoveicoli codificati all'art. 53.\nPi\u00f9 precisamente \u00e8 un complesso di veicoli formato da un mototrattore trainante un semirimorchio per una lunghezza massima di 5 metri."}
{"id": "1381675", "revid": "128334", "url": "https://it.wikipedia.org/wiki?curid=1381675", "title": "Iveco LMV", "text": "L'Iveco LMV, Light Multirole Vehicle (\"Veicolo Leggero Multiruolo\") \u00e8 un mezzo blindato leggero di nuova generazione prodotto da Iveco Defence Vehicles di Bolzano. I principali operatori sono l'Esercito italiano, dov'\u00e8 denominato VTLM Lince, e l'esercito britannico, dove \u00e8 in servizio con la designazione di Panther CLV. Il veicolo possiede un elevato livello di protezione contro il fuoco delle armi leggere, gli IED e le mine, pacchetti aggiuntivi garantiscono la protezione anche contro le armi di medio calibro come le mitragliatrici pesanti.\nCaratteristiche.\nIl mezzo \u00e8 equipaggiato con un motore turbodiesel common rail IVECO F1C da 136\u00a0kW (185\u00a0hp) con coppia massima pari a 456 N\u00b7m a 1\u00a0800 giri/min abbinato a scelta con un cambio automatico ZF a sei rapporti pi\u00f9 la retromarcia (ZF 6HP26) dotato di convertitore idrodinamico di coppia, seguito da un riduttore a 2 rapporti montato in blocco con il differenziale posteriore, o con un cambio manuale a cinque rapporti pi\u00f9 la retromarcia. L'impianto frenante del veicolo \u00e8 composto da freni a disco anteriori e posteriori con frenatura pneumoidraulica.\nIl VTLM viene proposto in due versioni: una standard da trasporto, con passo di 3.500\u00a0mm e di lunghezza 4.970\u00a0mm, e una denominata esplorante, con passo ridotto a 3.200\u00a0mm e di lunghezza 4.670\u00a0mm. Per entrambe le versioni la carreggiata \u00e8 fissa a 1.720\u00a0mm.\nGrazie alla sua versatilit\u00e0 costruttiva, il veicolo pu\u00f2 avere quattro porte - cabina lunga, o due porte - cabina corta, allestibile, fra l'altro, come posto comando e trasporto di feriti.\nLa versione standard pesa, in ordine di marcia a pieno carico, sette tonnellate e pu\u00f2 ospitare quattro militari equipaggiati con un carico utile di circa tre tonnellate (versione non blindata), per la versione blindata il carico max personale pi\u00f9 equipaggiamento si aggira intorno agli 800\u00a0kg.\nLe sospensioni indipendenti anteriori e posteriori consentono, unitamente ad un bilanciamento dei pesi e ad un'ottimale ripartizione della coppia motrice, una buona mobilit\u00e0 in fuori strada.\nLMV \u00e8 un veicolo che pu\u00f2 operare in ambienti radicalmente diversi per collocazione geografica, condizioni climatiche e caratteristiche del terreno. Pu\u00f2 operare con temperature da -32 a +49\u00a0\u00b0C. Il VTLM in versione esplorante pu\u00f2 essere inoltre caricato sia sull'elicottero CH-47 che su di un EH-101 mentre, qualora si dovesse trasportare la versione base su uno di questi due aeromobili, pu\u00f2 essere agganciato al gancio baricentrico. Previa preparazione del veicolo e dell'aeromobile o velivolo, \u00e8 possibile inoltre trasportarlo appeso al gancio baricentrico di un NH90. Ovviamente il VTLM pu\u00f2 essere anche trasportato su tutti i maggiori velivoli da trasporto militare, quale il C-27J che \u00e8 in grado di trasportare un veicolo, il C-130 due, il C17 otto, il C-141 sei ed il C-5 Galaxy quindici.\nPer facilitare l'aviotrasportabilit\u00e0 del veicolo, il mezzo \u00e8 dotato di un tettuccio rigido composto da tre pezzi che, una volta smontati, possono essere riposti nel cassone posteriore. Cos\u00ec configurato il VTLM diventa aviolanciabile con il sistema LVAD, ovvero con paracadute da carico e lancio da circa mille metri di quota, oppure, dopo l'adozione opzionale dei ganci di fissaggio per il paracadute estrattore pu\u00f2 essere lanciato con il sistema LAPES a bassa quota.\nIl VTLM \u00e8 dotato di una rete CAN (\"Controller Area Network\") che mette in comunicazione la centralina motore, cambio, ABS, ecc. in modo da rendere reperibili in tempo reale tutte le informazioni diagnostiche e di manutenzione necessarie.\nInfine pu\u00f2 guadare senza preparazione fino a 70\u00a0cm di profondit\u00e0, mentre con preparazione questo valore sale a 150\u00a0cm.\nCaratteristiche stealth.\nIl VTLM \u00e8 in grado di limitare la segnatura radar grazie a vernici radar-assorbenti e sempre grazie alla sua particolare disposizione delle parti meccaniche, quali motore e turbocompressore, \u00e8 capace di limitare il calore provocato dalla combustione del carburante. Per ridurre ulteriormente la segnatura IR, il radiatore del veicolo si trova nella parte inferiore, al disotto della scocca.\nKit corazzati.\nI kit sono un altro aspetto importante di questo veicolo tattico: questi possono essere montati in circa 10 ore-uomo e comprendono una blindatura modulare dell'abitacolo che consente di resistere a colpi perforanti calibro 12,7mm e 14,5mm. Un'ulteriore piastra corazzata sul fondo offre un'adeguata protezione anche contro le mine anticarro. Esistono anche kit ideati per il guado di corsi d'acqua, grazie ai quali la scocca viene alzata e le prese d'aria motore vengono sopraelevate.\nCorazzatura standard.\nIl Veicolo Tattico Leggero dispone come protezione standard di una blindatura esterna leggera per l'abitacolo (scocca e vetrature) che assicura una protezione contro munizioni perforanti calibro 5,56mm e 7,62mm. Il veicolo \u00e8 anche dotato di corazzatura AMAP-L per ridurre l'effetto spalling: se un proiettile o scheggia riesce a perforare la corazza principale, la corazza interna in materiale composito riduce l'angolo di apertura e il numero delle schegge proiettate nell'abitacolo. \u00c8 garantita anche una completa protezione contro qualsiasi tipo di mina antiuomo grazie a una piastra corazzata a \"V\" sul fondo del veicolo che consente di deflettere l'onda d'urto dell'esplosione verso i lati riducendo le sollecitazioni trasmesse all'abitacolo e di evitare che le schegge penetrino nell'abitacolo.\nNel caso di mine potenti, l'abitacolo durante l'esplosione si stacca dagli assi delle ruote, proteggendo gli occupanti.\nPer aumentare ulteriormente la protezione da ordigni del tipo IED e mine, il gruppo di riduzione del motore \u00e8 stato posto nella parte posteriore del mezzo, sotto il cassone, il quale in caso d'esplosione viene espulso in modo da dare sfogo verso l'alto all'onda di pressione generata dallo scoppio. Al fine di ottimizzare la protezione, l'abitacolo \u00e8 protetto anteriormente e posteriormente da un parafiamma cos\u00ec come i lati alla linea di cintura. Per assicurare uno sfogo ottimale dell'onda d'urto verso l'esterno, i lati del pianale sono stati arrotondati, mentre sotto lo stesso non \u00e8 stato posto nessun organo meccanico in modo da ridurre al minimo il pericolo per gli occupanti, sia a causa del suo movimento sia per le schegge eventualmente prodotte dall'esplosione. In caso di ribaltamento \u00e8 quindi anche presente un rollbar che protegge i componenti dell'equipaggio.\nVersioni e aggiornamenti tecnici.\nIn occasione dell'Eurosatory 2010, l'Iveco ha presentato la nuova versione del Lince, la A1. Grazie all'esperienza acquisita nel teatro operativo afghano sono stati introdotti numerosi miglioramenti tecnici: cielo del mezzo corazzato che garantisce un'adeguata protezione anche nella parte superiore e una cellula di sopravvivenza pi\u00f9 robusta. Il rollbar divenuto superfluo \u00e8 stato eliminato. Sulle porte sono stati montati robusti cardini esterni che migliorano la resistenza allo strappo in caso di esplosione. Presenti pure delle maniglie esterne per facilitare l'apertura delle porte in caso di ribaltamento su un fianco.\nNuova torretta con protezioni riprofilate e comandi brandeggio posizionabili sull'impugnatura dell'arma. Sedili migliorati con cuscino lombare. Gancio traino utilizzabile senza dover rimuovere il verricello. Possibilit\u00e0 di avere una seconda botola sul cielo del mezzo. Presa esterna per ricarica batterie dalla rete elettrica. Torretta automatica RWS comandata dall'interno del mezzo OTO Melara \"HITROLE Light\" disponibile in versione definitiva.\nNel 2014 \u00e8 stata presentata un'ulteriore evoluzione, frutto dell'esperienza sul campo che prevede varie migliorie nella meccanica per incrementare l'affidabilit\u00e0 e le prestazioni fuoristrada. Molte parti interne sono state ridisegnate per migliorare l'ergonomia. La capacit\u00e0 di carico utile \u00e8 stata incrementata del 40% circa arrivando fino a 1500\u00a0kg a seconda delle versioni. La protezione contro le mine e IED \u00e8 stata ulteriormente migliorata tramite l'adozione di nuovi materiali. Il nuovo hard top removibile in acciaio balistico consente di equipaggiare il veicolo sia con la torretta standard sia con la torretta automatica comandata dall'interno RWS (Remote Weapon Station). Queste operazioni sono possibili sul campo garantendo la massima flessibilit\u00e0 operativa. Molti di questi aggiornamenti sono applicabili anche alle precedenti versioni.\nNel 2016 Iveco presenta la versione LMV2 che offre radicali miglioramenti e modifiche.\nOperatori.\nIl mezzo, lanciato sul mercato senza la presenza di un \"cliente di lancio\", ha registrato un buon successo di vendite. Ad ottobre 2015 risultano esportati oltre 4\u00a0000 veicoli.\nIn particolare:"}
{"id": "1381676", "revid": "767487", "url": "https://it.wikipedia.org/wiki?curid=1381676", "title": "Walter Kempowski", "text": "Biografia.\nConsiderato fra i maggiori scrittori tedeschi contemporanei, Kempowski ha acquisito grande notoriet\u00e0 con il ciclo di romanzi fortemente autobiografico \"Die deutsche Chronik\" (\"La cronaca tedesca\", 1971-1984) e grazie al progetto \"Das Echolot\" (\"L'ecoscandaglio\", 1993-2005), gigantesca ricostruzione documentaria del secondo conflitto mondiale. Nella parabola letteraria e personale di Kempowski - che dal 1948 al 1956 ha scontato, nella DDR, una condanna per spionaggio - la comprensione del passato e le cause profonde del nazismo vengono elaborate con una estrema lucidit\u00e0."}
{"id": "1381680", "revid": "585241", "url": "https://it.wikipedia.org/wiki?curid=1381680", "title": "Beb\u00e8 di Sorrento", "text": "Il Beb\u00e8 di Sorrento \u00e8 un formaggio a pasta filata, semicruda, dalla stagionatura di soli pochi giorni. Il processo con cui si ottiene \u00e8 lo stesso che porta alla produzione del caciocavallo sorrentino, ma la stagionatura del beb\u00e8 si interrompe precocemente, mentre quella del caciocavallo dura un mese.\nLa denominazione nasce dalla forma, che ricorda quella di un neonato in fasce.\nLa pasta ha una consistenza morbida ed umida, il colore \u00e8 molto chiaro.\nIl diametro della confezione standard \u00e8 di 5\u20136\u00a0cm altezza 10-12; la pezzatura \u00e8 di circa mezzo chilo.\nProcesso di produzione.\nIl Beb\u00e8 di Sorrento si ottiene mescolando il latte intero di \"due munte\" ovvero mescolando il latte munto al mattino con quello munto nel tardo pomeriggio, riposa in un tank latte fino al mattino seguente, quindi dopo aver subito un processo di pastorizzazione, viene scaldato in caldaie di acciaio inossidabile, a 36-38\u00b0 (coagulazione presamica), cagliato con caglio liquido di vitello, spezzato in granelli di circa 7\u201310\u00a0cm che subiscono un trattamento termico a 50\u00a0\u00b0C. Dopo ulteriore maturazione la cagliata subisce il processo di filatura tramite acqua a 90-95\u00b0 per 4-5 minuti.\nLa fase successiva \u00e8 la salatura mediante due immersioni in salamoia."}
{"id": "1381686", "revid": "1983214", "url": "https://it.wikipedia.org/wiki?curid=1381686", "title": "Mauro Pucciarelli", "text": "Cavaliere Onore al Merito della Repubblica Italiana dall'8 maggio 2002 su iniziativa del presidente della Repubblica Carlo Azeglio Ciampi.\nBiografia.\nNasce a Castelpoggio, frazione montana del Comune di Carrara, giovanissimo si trasferisce a Roma. Laureato in Lettere all'Universit\u00e0 di Roma.\nPucciarelli durante la sua carriera di giornalista \u00e8 stato insignito per alcune inchieste e reportage\ndel Premio \"Speciale Bancarella 1985\" e dal Presidente della Repubblica Azeglio Ciampi.\nGiornalista, regista, tra le sue opere, in maggioranza dedicate alla forze armate italiane, spiccano quelle riguardanti l'Arma dei Carabinieri. Ha collaborato con grandi testate giornalistiche nazionali ed internazionali come \"Time-Life\", la BBC di Londra, La Repubblica, la rivista \"Il Carabiniere\"\". Due Presidenti della Repubblica hanno firmato le prefazioni dei suoi libri, Sandro Pertini e Carlo Azeglio Ciampi rispettivamente per i libri; \"Massa-Carrara, Provincia di marmo, di verde e di mare\" e \"Il Quirinale e le forze armate\"\nNelle vesti di regista e autore ha girato molti servizi con la televisione di Stato riguardanti Carrara e provincia tra cui i documentari trasmessi da Linea verde; \"Castagne vecchio amore\" nel 1982 e \"Nel grembo verde delle Apuane\" nel 1983. Negli anni '70 \u00e8 stato regista e conduttore del programma televisivo a quattro puntate \"Il linguaggio fotografico\" trasmesso in anni differenti sulle tre reti RAI. Nel 1983 tale programma \u00e8 stato pubblicato su VHS dal Dipartimento Scuola Educazione della stessa emittente e distribuito dalla Garzanti."}
{"id": "1381688", "revid": "889336", "url": "https://it.wikipedia.org/wiki?curid=1381688", "title": "Qualificazioni al campionato mondiale di calcio 2010 - OFC", "text": "Prima fase.\nLa prima fase delle qualificazioni \u00e8 stata il torneo maschile di calcio ai Giochi del sud Pacifico 2007, tenutosi ad Apia e iniziato il 25 agosto 2007.\nPer la prima e unica volta nella storia delle qualificazioni mondiali, partecipa una nazione non affiliata alla FIFA, Tuvalu.\nLe prime tre squadre classificate a detto torneo che hanno conquistato il diritto di accedere alla seconda fase delle qualificazioni, affrontando la , sono nell'ordine:\nFase finale.\nLa fase finale coincide con la Coppa delle nazioni oceaniane 2008 che si \u00e8 conclusa il 19 novembre 2008. Sono ammesse le prime tre classificate del torneo maschile di calcio ai Giochi del sud Pacifico 2007 pi\u00f9 la .\nLa coppa \u00e8 stata vinta dalla che ha rappresentato quindi l'Oceania nella FIFA Confederations Cup 2009 e ha acquisito il diritto di giocare lo spareggio interzonale AFC-OFC contro il Bahrain, vincitrice dello spareggio della zona asiatica, per il 24\u00ba posto utile al campionato mondiale di calcio 2010. Lo spareggio \u00e8 stato poi vinto dalla nazionale neozelandese che quindi ha partecipato, rappresentando l'Oceania, al campionato mondiale di calcio del 2010."}
{"id": "1381690", "revid": "120496926", "url": "https://it.wikipedia.org/wiki?curid=1381690", "title": "Lalabel", "text": " \u00e8 un anime \"mah\u014d sh\u014djo\", prodotto dalla Toei Animation e trasmesso in Giappone su TV Asahi tra il febbraio 1980 e il febbraio 1981. In Italia \u00e8 stato mandato in onda per la prima volta su Italia 1 dal 12 aprile 1982, con un totale di 48 dei 49 episodi trasmessi.\nDall'anime \u00e8 stato tratto un adattamento manga, ad opera di Eiko Fujiwara. Nel luglio 1980, a serie in corso, fu trasmesso anche uno special TV di 15 minuti intitolato , inedito in Italia.\nTrama.\nNel tentativo di fermare Biscus mentre ruba oggetti magici, la maghetta Lalabel cade insieme a lui nel mondo degli esseri umani. Non potendo pi\u00f9 fare ritorno nel mondo della magia, Lalabel viene adottata dai Tachibana, una coppia di anziani, a patto di tenere segreta la sua vera identit\u00e0. Qui far\u00e0 subito amicizia con Teko e Toko e conoscer\u00e0 altre persone. Mentre Lalabel impara a conoscere gli usi e costumi del mondo umano, deve vedersela con Biscus e Ochiba sempre pronti a derubare o a truffare il prossimo al solo scopo di dare la possibilit\u00e0 a Biscus di rimpinzarsi di tagliatelle.\nAltri media.\nIn concomitanza della messa in onda in Italia, i personaggi e gli accessori di Lalabel, in forma di giocattoli, sono stati distribuiti in Italia dalla Polistil."}
{"id": "1381692", "revid": "2091899", "url": "https://it.wikipedia.org/wiki?curid=1381692", "title": "Denis Salati", "text": "Carriera.\nVive a Pergine Valsugana e apparteneva alla sezione arbitri di Trento.\nHa fatto parte dell'organico della Commissione Arbitri Nazionale (CAN) per due stagioni (dal 2006 al 2008), secondo arbitro della regione Trentino-Alto Adige a raggiungere questo traguardo, dopo l'arbitro della sezione di Merano Livio Bazzoli.\nDurante la partita Empoli-Catania, giocata il 7 maggio 2007 e per la quale era stato designato come quarto uomo, ha visto da 40 metri un fallo appena fuori dall'area di rigore, aiutando cos\u00ec via auricolare il suo collega Oscar Girardi ad assegnare la punizione dal limite, mentre in un primo momento l'arbitro aveva erroneamente decretato il calcio di rigore.\nHa esordito in serie A allo stadio Friuli di Udine in -Palermo il 27 maggio 2007. Questa \u00e8 stata la sua prima e ultima apparizione nella massima serie.\nVanta anche la partecipazione, assieme al collega Antonio Damato, al torneo internazionale per club \u201cManchester Cup 2005\u201d, organizzato dalla Nike e dal Manchester United, svoltosi ad Hong Kong nel luglio 2005.\nIl 17 gennaio 2008, fa il suo esordio anche in Coppa Italia nella partita -, disputatasi a Milano allo stadio San Siro.\nIl 4 luglio 2008 \u00e8 stato dismesso dall'organico CAN per normale avvicendamento (assieme a, tra gli altri, Francesco Squillace), e pochi giorni pi\u00f9 tardi \u00e8 stato nominato alla presidenza del Comitato Regionale Arbitri del Trentino-Alto Adige.\nIl 24 luglio 2009 \u00e8 stato riconfermato alla guida del Comitato Regionale Arbitri del Trentino-Alto Adige per la stagione sportiva 2009/10.\nL'8 luglio 2010 \u00e8 stato sostituito alla presidenza del Comitato Regionale Arbitri del Trentino-Alto Adige.\nDal 2015 svolge il ruolo di team manager del Levico Terme Calcio."}
{"id": "1381694", "revid": "659685", "url": "https://it.wikipedia.org/wiki?curid=1381694", "title": "Tiit V\u00e4hi", "text": "Ha ricoperto per due volte (nel 1992, \"ad interim\", e tra il 1995 e il 1997) l'incarico di Primo ministro dell'Estonia.\nBiografia.\nLaureato in Ingegneria all'Universit\u00e0 Tecnologica di Tallinn, fino al 1992 ha lavorato come dirigente presso un'azienda di trasporti della sua citt\u00e0 natale, Valga.\nLa carriera politica.\nIl movimento indipendentista.\nAll'interno del movimento per l'indipendenza nazionale estone, fu tra gli organizzatori del Fronte Popolare Estone, guidando la sezione della contea di Valga.\nNel 1989 fu nominato titolare del dicastero dei Trasporti e delle Comunicazioni, incarico che ricopr\u00ec fino al gennaio del 1992. Come ministro, strinse rapporti con i suoi omologhi dei Paesi nordici e degli altri Paesi baltici; guid\u00f2 il trasferimento degli aeroporti, delle ferrovie e dei porti estoni, fino a quel momento guidati da Mosca, sotto il controllo delle autorit\u00e0 estoni.\nNel periodo immediatamente successivo alla riconquista dell'indipendenza estone (1991) fu incaricato del governo delle regioni nordorientali del Paese, abitate in larga maggioranza dalla minoranza russa.\nIl primo governo (1992).\nNel gennaio 1992 divenne il secondo Primo ministro dell'Estonia post-sovietica, dando il via a un vasto programma di trasformazione dell'economia del Paese dal sistema pianificato e centralizzato comunista al libero mercato. Il suo governo introdusse anche la divisa nazionale estone, la corona, nel giugno 1992. Diede vita all'Agenzia estone per le privatizzazioni, che si fece carico del trasferimento ai privati delle strutture economiche fino ad allora di propriet\u00e0 dello Stato.\nIn ossequio all'impegno assunto accettando l'incarico di primo ministro \"ad interim\", non concorse alle elezioni parlamentari del 1992.\nIl secondo governo (1995-1997).\nDopo aver lasciato l'incarico di primo ministro, nel 1993 venne eletto presidente del Partito della Coalizione Estone (\"Eesti Koonderakond\"), un partito di centrosinistra. Alle elezioni del 1995 vinse la coalizione della quale il partito faceva parte insieme all'Unione Popolare Estone; il presidente Lennart Meri confer\u00ec quindi a V\u00e4hi l'incarico di formare il nuovo governo. Esteso anche al Partito di Centro Estone, il gabinetto entr\u00f2 in carica il 15 aprile 1995.\nLa vita del secondo governo V\u00e4hi fu tormentata: gi\u00e0 l'11 ottobre 1995 diversi ministri si dimisero, portando il Partito di Centro Estone a ritirarsi dalla coalizione. Il 7 novembre il primo ministro provvide a un rimpasto, includendo questa volta il Partito Riformatore Estone. La nuova coalizione, tuttavia, resse solo un anno: il 20 novembre 1996 altri sei ministri, tra i quali il titolare degli Esteri Siim Kallas, si dimisero a loro volta, sancendo la rottura tra il Partito della Coalizione ed il Partito Riformatore. Il 1\u00ba dicembre V\u00e4hi esegu\u00ec un nuovo rimpasto, assegnando dicasteri esclusivamente a esponenti del suo partito.\nIl 7 febbraio 1997 il governo ottenne una risicata fiducia (46 voti a 45) in Parlamento; sottoposto a una dura pressione da parte del suo stesso partito, si dimise il 25 febbraio e fu sostituito da Mart Siimann. Il Partito della Coalizione, che aveva fondato, presieduto e portato al governo, si sciolse nel 2001."}
{"id": "1381695", "revid": "508036", "url": "https://it.wikipedia.org/wiki?curid=1381695", "title": "Neofelis nebulosa brachyura", "text": "Il leopardo nebuloso di Formosa (Neofelis nebulosa brachyura) \u00e8 una sottospecie di leopardo nebuloso, endemica dell'isola di Taiwan, ritenuta estinta negli anni 80 fino al 2019, anno in cui \u00e8 stato avvistato. La sua coda \u00e8 leggermente pi\u00f9 corta di quella di altre sottospecie di leopardo nebuloso.\nIl leopardo nebuloso di Formosa \u00e8 il secondo pi\u00f9 grande animale originario di Taiwan, dopo l'orso nero di Formosa. In seguito ai notevoli danni arrecati al loro habitat naturale, i leopardi furono costretti a ritirarsi sui monti Jade e Dawu. Dopo gli anni ottanta, non ci sono pi\u00f9 stati avvistamenti di questi animali fino al 2018.\nGli aborigeni taiwanesi rukai credevano che i loro antenati discendessero da questi leopardi."}
{"id": "1381696", "revid": "92719", "url": "https://it.wikipedia.org/wiki?curid=1381696", "title": "Leopardo nebuloso di Formosa", "text": ""}
{"id": "1381698", "revid": "108107", "url": "https://it.wikipedia.org/wiki?curid=1381698", "title": "Otis Elevator", "text": ""}
{"id": "1381700", "revid": "116601200", "url": "https://it.wikipedia.org/wiki?curid=1381700", "title": "United Technologies Corporation", "text": "United Technologies Corporation (UTC) \u00e8 stata una multinazionale statunitense cosiddetta \"conglomerata\", ossia ha diverse divisioni in diversi settori economici. Il quartier generale delle operazioni \u00e8 situato nell'United Technologies Building di Hartford (Connecticut), noto localmente come \"Gold Building\" (Edificio d'Oro) a causa dei vetri a specchio esterni color oro. \u00c8 tra le prime 20 pi\u00f9 grandi societ\u00e0 produttrici degli Stati Uniti.\nUTC \u00e8 stata una societ\u00e0 che ricerca, sviluppa e produce prodotti in numerosi settori, tra cui motori aeronautici, elicotteri, caldaie, condizionatori, celle a combustibile, ascensori e scale mobili, sistemi di sicurezza e sistemi antincendio per le costruzioni e prodotti industriali. UTC \u00e8 anche un grande contraente militare, per la produzione di sistemi missilistici e elicotteri militari, tra cui l'elicottero Black Hawk.\nDopo averlo annunciato nel 2019, nel marzo 2020 l'azienda scorpora la Carrier Corporation e la Otis Elevator Company e nel 3 aprile dello stesso anno si fonde con la Raytheon Company per formare la Raytheon Technologies Corporation.\nStoria.\nIl nucleo centrale del gruppo United Technologies \u00e8 stato fondato nel 1929 come United Aircraft and Transport Corporation, dalla fusione di Boeing, Chance Vought, Hamilton Standard, Pratt &amp; Whitney e Sikorsky Aircraft. Nel 1934, a seguito di una legge antitrust (la Air Mail Act), la United Aircraft and Transport \u00e8 stata divisa in tre societ\u00e0 indipendenti: Boeing, United Aircraft, e United Airlines. Vought fu scissa in un'impresa indipendente nel 1954, ma ci\u00f2 nonostante, la United Aircraft ha mantenuto la sua originaria struttura societaria e concentrazione nelle industrie aerospaziale e di difesa fino agli anni '70.\nUnited Aircraft cambi\u00f2 il suo nome in United Technologies nel 1975, e l'anno successivo acquis\u00ec la Otis Elevator. Nel 1979 acquis\u00ec Carrier Refrigeration e Mostek; quest'ultimo rivenduto nel 1985 alla societ\u00e0 francese di elettronica Thomson. Nel 1999 ha acquisito la Sundstrand Corporation e l'ha fusa con la sua divisione Hamilton Standard per formare la Hamilton Sundstrand. Due anni pi\u00f9 tardi, la UTC \u00e8 entrata nel settore della sicurezza e antincendio mediante l'acquisizione di Chubb Security, e in seguito della Kidde nel 2005. Sempre nel 2005, la United Technologies ha acquisito la divisione Rocketdyne della Boeing, che \u00e8 stata fusa nella sua divisione Pratt &amp; Whitney.\nNel giugno 2019 United Technologies ha annunciato l'intenzione di fondersi con l'appaltatore della difesa Raytheon per formare la Raytheon Technologies Corporation. La societ\u00e0 combinata, valutata a oltre 100 miliardi di dollari dopo gli spin-off pianificati, sarebbe la seconda pi\u00f9 grande compagnia aerospaziale e difesa del mondo con le vendite dietro alla Boeing. L'UTC ha pianificato di trasferire la sua sede da Farmington, nel Connecticut, a Waltham, nel Massachusetts, dove si trova Raytheon."}
{"id": "1381701", "revid": "108107", "url": "https://it.wikipedia.org/wiki?curid=1381701", "title": "United Technologies", "text": ""}
{"id": "1381707", "revid": "113907116", "url": "https://it.wikipedia.org/wiki?curid=1381707", "title": "Ursus thibetanus formosanus", "text": "L'orso nero di Formosa (Ursus thibetanus formosanus, o Selenarctos thibetanus formosanus), noto anche come orso dalla gola bianca, \u00e8 un orso nero selvatico ed una sottospecie di orso nero asiatico (\"Ursus thibetanus\"). Questi animali sono endemici di Taiwan e sono gli animali pi\u00f9 grandi e gli unici orsi (\"Ursidae\") che si possono trovare sull'isola. Si possono vedere solitamente nelle aree di foresta montana nei due-terzi orientali dell'isola, ad altitudini tra i 1000\u00a0m e i 3500\u00a0m.\nGli orsi neri di Formosa sono onnivori e si nutrono principalmente di foglie, gemme, frutta, radici, insetti e piccoli animali, sebbene possano nutrirsi anche di carcasse e carogne. Sono solitari e solitamente sono girovaghi, tranne che durante la stagione degli amori o quando allevano i piccoli."}
{"id": "1381708", "revid": "88740", "url": "https://it.wikipedia.org/wiki?curid=1381708", "title": "Kraft", "text": ""}
{"id": "1381709", "revid": "92719", "url": "https://it.wikipedia.org/wiki?curid=1381709", "title": "Orso nero asiatico", "text": ""}
{"id": "1381710", "revid": "120436066", "url": "https://it.wikipedia.org/wiki?curid=1381710", "title": "Stemma della Slovacchia", "text": "Lo stemma della Slovacchia \u00e8 composto da una croce doppia, o croce patriarcale, d'argento, che si staglia su sfondo rosso e che si erge al centro di uno di tre monti dal colore blu, che secondo la tradizione sarebbero le tre cime dei Carpazi del Tatra, Fatra e M\u00e1tra.\nQuesto simbolo rappresenta la cultura e il territorio della Slovacchia: la doppia croce richiama la fede cristiana, in quanto il Cattolicesimo \u00e8 uno degli elementi identitari pi\u00f9 forti per la Slovacchia, e i picchi stilizzati dello stemma richiamano le reali montagne presenti nel territorio slovacco.\nLo stesso stemma, anche se i picchi sono di colore verde invece che blu, appare sulla parte destra dello stemma dell'Ungheria e rappresenta l'Alta Ungheria, nome storico con cui veniva chiamata la Slovacchia.\nLa doppia croce.\nUna moderna interpretazione della doppia croce \u00e8 che essa rappresenti la Slovacchia come erede e custode della tradizione cristiana, portata nel territorio dell'attuale Slovacchia dai santi Cirillo e Metodio, due missionari originari dell'Impero bizantino ed oggi patroni della Slovacchia.\nLa doppia croce ha avuto infatti origine nell'ambito dell'Impero bizantino nel corso del IX secolo: si ritiene che la prima linea orizzontale simbolizzasse il potere secolare e la seconda linea orizzontale il potere ecclesiastico degli imperatori di Bisanzio. Altra interpretazione vuole che una linea rappresenti la morte e l'altra la resurrezione di Ges\u00f9 Cristo."}
{"id": "1381712", "revid": "1494169", "url": "https://it.wikipedia.org/wiki?curid=1381712", "title": "Abrah\u00e1movce", "text": ""}
{"id": "1381714", "revid": "92719", "url": "https://it.wikipedia.org/wiki?curid=1381714", "title": "Neofelis nebulosa brachyurus", "text": ""}
{"id": "1381718", "revid": "92719", "url": "https://it.wikipedia.org/wiki?curid=1381718", "title": "Orso nero di Formosa", "text": ""}
{"id": "1381727", "revid": "108107", "url": "https://it.wikipedia.org/wiki?curid=1381727", "title": "Merck &amp; Co", "text": ""}
{"id": "1381728", "revid": "124361555", "url": "https://it.wikipedia.org/wiki?curid=1381728", "title": "Merck", "text": ""}
{"id": "1381733", "revid": "40809", "url": "https://it.wikipedia.org/wiki?curid=1381733", "title": "La meditazione trascendentale", "text": ""}
{"id": "1381738", "revid": "74801", "url": "https://it.wikipedia.org/wiki?curid=1381738", "title": "Jibou", "text": "Jibou (in ungherese \"Zsib\u00f3\", in tedesco \"Siben\") \u00e8 una citt\u00e0 della Romania di abitanti, ubicata nel distretto di S\u0103laj, nella regione storica della Transilvania. \nFanno parte dell'area amministrativa anche le localit\u00e0 di Cuceu, Husia, Rona e Var.\nSociet\u00e0.\nEvoluzione demografica.\nLa popolazione \u00e8 costituita per circa l'80% da romeni, con significative minoranze ungherese (circa 15%) e Rom (circa 4%).\nStoria.\nJibou ha origini assai antiche, ed il primo documento che la cita, con il nome di \"Chybur\", risale al 1205. Altri due documenti successivi citano la citt\u00e0 con appellativi latini come \"Villa\" (1219) e \"Oppidum\" (1564).\nNella citt\u00e0 rimangono comunque resti di epoca romana, come le tracce della strada che univa i \"castrum\" di Tihau e di Porolissum.\nLo sviluppo di Jibou in epoca medievale fu lento ma soltanto momentaneamente dalle invasioni turche del 1610 e del 1665.\nUn ruolo importante nella storia della citt\u00e0 venne giocato dalla famiglia Wessel\u00e9nyi, che vi costru\u00ec un castello nel 1584, del quale oggi rimangono soltanto i resti delle fondazioni.\nDopo la Seconda guerra mondiale, tra il 1950 ed il 1960 Jibou fu capoluogo del distretto, ruolo passato poi a Zal\u0103u; con la riorganizzazione amministrativa del 1968, Jibou ottenne lo \"status\" di citt\u00e0."}
{"id": "1381741", "revid": "729019", "url": "https://it.wikipedia.org/wiki?curid=1381741", "title": "Ugello spruzzatore", "text": "L'ugello spruzzatore \u00e8 un dispositivo progettato allo scopo di frazionare un liquido in gocce generando un getto dalla forma definita, che pu\u00f2 essere impiegato in diversi processi industriali.\nCaratteristiche e classificazione degli spruzzatori.\nEsistono diverse classificazioni degli ugelli basate su diversi criteri. Uno spruzzatore si definisce fornendo le seguenti informazioni:\nIl fabbricante pu\u00f2, quando necessario, fornire altre caratteristiche da rilevare in laboratorio quando necessario, come per esempio la forza di impatto del getto, o lo spettro dimensionale delle gocce prodotte.\nNon esistono norme di unificazione per gli spruzzatori, tuttavia essendo questi , si sta costituendo una normazione di fatto che assicura al cliente la intercambiabilit\u00e0 dei prodotti di diversi fabbricanti.\nIn un passato anche recente era abbastanza comune la fabbricazione degli spruzzatori da parte di officine artigianali, oggi le esigenze di processi industriali molto pi\u00f9 complessi richiedono una precisione sempre maggiore nel funzionamento di uno spruzzatore ed il numero dei fabbricanti su va riducendo a quelle industrie che possono disporre di macchinari di alta precisione, uffici tecnici e laboratori di alto livello.\nForma del getto.\nIn base alla forma del getto, gli ugelli spruzzatori si suddividono in:\nLe dimensioni delle gocce vengono in genere descritte attraverso un istogramma che ne definisce lo spettro, ovvero le percentuali presenti per classi di diametro.\n\u00c8 interessante notare che un litro di liquido polverizzato in gocce molto fini pu\u00f2 originare una superficie di scambio termico di decine di metri quadri, permettendo processi evaporativi di grande rapidit\u00e0.\nPrincipio di funzionamento.\nIn base al principio di funzionamento, si parla di:\nMateriali.\nPer la realizzazione degli ugelli vengono impiegati, in base alle caratteristiche del processo ed ai liquidi da polverizzare, materiali quali ottone, diversi tipi di acciai inossidabili e superleghe (Hastelloy, Incolloy, Stellite), metallo duro (carburo di tungsteno) e diversi materiali plastici quali PVC, polipropilene, Teflon, Delrin, PVDF.\nApplicazioni.\nIl getto prodotto dall'ugello, costituito da un insieme di goccioline di diametro diverso pu\u00f2 essere impiegato per scopi diversi, come ad esempio:\nEsiste una vastissima gamma di ugelli specializzati per applicazioni in industrie quali l'acciaieria, le cartiere, gli impianti anti-inquinamento, i sistemi antincendio, gli impianti di verniciatura e molti altri."}
{"id": "1381744", "revid": "92719", "url": "https://it.wikipedia.org/wiki?curid=1381744", "title": "Orso del sole", "text": ""}
{"id": "1381745", "revid": "117667710", "url": "https://it.wikipedia.org/wiki?curid=1381745", "title": "Ursus", "text": "Ursus \u00e8 un genere della famiglia Ursidae (orsi) che comprende la maggior parte delle specie viventi di ursidi. Il genere contiene l'orso bruno, l'orso polare, l'orso nero americano e l'orso dal collare, e le loro relative sottospecie, ma non l'orso dagli occhiali ed il panda gigante, che appartengono a delle proprie sottofamiglie. Questo genere si \u00e8 evoluto circa 5,333 milioni di anni fa, durante il Pliocene.\nEtimologia.\n\"Ursus\", \u2018orso\u2019 in latino, deriva da una forma latina arcaica *\"orcsos\", risalente al tema indoeuropeo \"\u1e5bkyo\"- \u2018orso\u2019. Si pu\u00f2 accostare al greco \u1f04\u03c1\u03ba\u03c4\u03bf\u03c2 \"\u00e1rktos\" e al gallico \"artos\". Forme simili (dalla stessa radice) s'incontrano anche nell'area indoiranica (cfr. sanscrito \u090b\u0915\u094d\u0937 \"\u1e5b\u0301k\u1e63a\", persiano \u062e\u0631\u0633 \"xers\") e in quella armena.\nSpecie e sottospecie di \"Ursus\".\nL'orso labiato (gen. \"Melursus\") e l'orso malese (gen. \"Helarctos\") sono talvolta anch'essi inclusi nel genere \"Ursus\". Al contrario, originariamente, l'orso nero asiatico e l'orso polare aveva un proprio genere, rispettivamente \"Selenarctos\" e \"Thalarctos\"; tuttavia oggi sono classificati al rango di sottogeneri.\nDi seguito sono riportate tutte le specie e sottospecie riconosciute del genere \"Ursus\":\nSpecie fossili.\nDi seguito sono riportate tutte le specie fossili riconosciute del genere Ursus:"}
{"id": "1381746", "revid": "92719", "url": "https://it.wikipedia.org/wiki?curid=1381746", "title": "Orso grizzly", "text": ""}
{"id": "1381747", "revid": "92719", "url": "https://it.wikipedia.org/wiki?curid=1381747", "title": "Orso bruno himalayano", "text": ""}
{"id": "1381748", "revid": "201167", "url": "https://it.wikipedia.org/wiki?curid=1381748", "title": "Taurisci", "text": "I Taurisci (\"Taurisci\" in latino, che secondo Plinio il Vecchio corrispondevano agli stessi \"Norici\") erano un'antica popolazione di origine celtica migrata nel Norico settentrionale (corrispondente all'attuale Baviera orientale, la parte nord della provincia di Salisburgo, l'alta e la bassa Austria) attorno al 350 a.C., provenienti dalla Gallia, dopo averne percorso il fiume Danubio.\nEssi rappresentavano un insieme di popoli di origine celtica, a cui apparteneva anche il popolo degli Ambisonti. Non vanno comunque confusi con i celti Taurini della valle del Po (la cui capitale era l'antica Torino), anche se non se ne pu\u00f2 escludere una discendenza comune.\nStoria.\nTra il IV ed il III secolo a.C..\nLa conquista da parte dei Celti continu\u00f2 anche per il III secolo a.C. con l'occupazione prima della Slovenia nord-orientale, poi della Carinzia, ed infine della bassa Stiria poco dopo il 200 a.C. Fondarono nella parte meridionale del Norico nuovi ed importanti oppida celtici come Virunum, Teurnia, Solva, Celeia, Santicum e molti altri ancora.\nIl primo contatto con i Romani.\nIl primo contatto tra le popolazioni del Norico dei \"Taurisci\" (o \"Norici\") avvenne nel 183 a.C., quando una banda di questo popolo apparve nella zona dove due anni pi\u00f9 tardi sarebbe sorta la colonia romana di Aquileia, ed inizi\u00f2 a costruirvi un loro Oppidum. I Romani che videro in questa loro iniziativa, un atto di interferenza nella politica romana dell'area padana, inviarono il console Marco Claudio Marcello con una legione per allontanarli. Non furono necessarie le armi, poich\u00e9 i Taurisci erano giunti in pace, e non appena il console si avvicin\u00f2 a loro, inviarono ambasciatori per fargli sapere che si sarebbero sottomettessi senza esitazione. Questo gesto fu considerato un segno di amicizia nei confronti del popolo romano, tanto da determinare nei secoli successivi un rapporto di ottimo vicinato e \"reciproca ospitalit\u00e0\" tra i due popoli.\nLe grandi invasioni di Cimbri, Teutoni e dei Daci di Burebista (113-60 a.C.).\nSappiamo che nel 178 a.C. i Taurisci fornirono ai Romani un contingente alleato di 3.000 armati contro i popoli dell'Istria (Iapodi e Liburni), mentre alcune loro bande (della zona di Nauporto), si scontrarono nel 129 a.C. con il console Gaio Sempronio Tuditano, che combatt\u00e9 anche i vicini Carni come ci racconta un'iscrizione dell'epoca, che per questi successi merit\u00f2 il Trionfo...\nAlcuni anni pi\u00f9 tardi erano, per\u00f2, i Taurisci a chiedere, dopo aver subito l'invasione dei loro territori da parte delle popolazioni germaniche di Cimbri e Teutoni, l'intervento dei Romani e delle loro legioni. Nello scontro successivo, avvenuto presso Noreia nel 113 a.C., i Romani ebbero la peggio, non riuscendo a fermare l'avanzata germanica.\nI due popoli germani, fortunatamente, decisero di migrare verso occidente alla ricerca di terre dove potersi insediare stabilmente e lasciando liberi i Taurisci, che videro cos\u00ec allontanarsi la minaccia germana. Al contrario i Romani furono costretti a combatterli per oltre un decennio, fino a quando il generale Gaio Mario, non riusc\u00ec a batterli e distruggerli definitivamente negli anni 102 e 101 a.C.\nAttorno al 60 a.C. furono sottomessi, insieme al vicino popolo celta dei Boi, di cui erano alleati, dal re dei Daci, Burebista, come ci racconta lo stesso Strabone. Il risultato finale fu che alcune trib\u00f9 dei Taurisci migrarono ad est, fino ai confini occidentali del regno dace di Burebista nella piana del fiume Tisza; mentre una parte dei Boi migr\u00f2 in Boemia (a nord), ed un'altra parte a sud, assediando prima la citt\u00e0 norica di Noreia e poi riversandosi fino alle terre degli Elvezi.\nL'et\u00e0 romana.\nI Taurisci furono menzionati da Appiano di Alessandria nel corso delle campagne militari di Ottaviano in Illirico (35-33 a.C.). Questo popolo fu pertanto combattuto nuovamente dai Romani, forse perch\u00e9 non erano ancora stati sottomessi.\nNel 16 a.C. un'invasione dell'Istria da parte di alcune trib\u00f9 della Pannonia e del Norico, tra cui alcune trib\u00f9 dei Taurisci, cre\u00f2 il presupposto immediato per l'annessione del Norico meridionale. La campagna che segu\u00ec fu condotta da Publio Silio Nerva, il console del 20 a.C.. Egli occupava cos\u00ec l'intera area attorno a Celeia e della Carinzia dove erano state trovate, un secolo e mezzo prima, importanti miniere aurifere, non addentrandosi oltre.\nVelleio Patercolo riferisce che durante la campagna di Tiberio, del 6 d.C. contro i Marcomanni di Maroboduo, il campo di marcia di Carnuntum (dove erano alloggiate le 4 legioni romane), si trovava proprio lungo il confine con il vicino ed alleato \"Regnum Noricum\", che rimase libero fino al regno di Claudio. Fu infatti solo attorno al 50 d.C. che anche la parte del Norico settentrionale, era annessa definitivamente. Cos\u00ec facendo i confini imperiali comprendevano l'intera area a nord delle Alpi, fino al fiume Danubio. Il popolo dei Taurisci faceva ora parte dell'impero romano."}
{"id": "1381749", "revid": "92719", "url": "https://it.wikipedia.org/wiki?curid=1381749", "title": "Orso blu tibetano", "text": ""}
{"id": "1381750", "revid": "92719", "url": "https://it.wikipedia.org/wiki?curid=1381750", "title": "Orso bruno siriano", "text": ""}
{"id": "1381752", "revid": "287204", "url": "https://it.wikipedia.org/wiki?curid=1381752", "title": "Ursus americanus cinnamomum", "text": "L'orso cinnamomo \u00e8 una sottospecie di orso nero americano (\"Ursus americanus\"). La differenza pi\u00f9 appariscente tra un orso cinnamomo ed ogni altro orso nero \u00e8 che l'orso cinnamomo ha il mantello bruno o rosso-bruno, proprio come il cinnamomo, da cui deriva il nome di 'orso cinnamomo'."}
{"id": "1381753", "revid": "92719", "url": "https://it.wikipedia.org/wiki?curid=1381753", "title": "Orso cinnamomo", "text": ""}
{"id": "1381758", "revid": "838137", "url": "https://it.wikipedia.org/wiki?curid=1381758", "title": "Ku\u010d\u00edn", "text": "Ku\u010d\u00edn pu\u00f2 riferirsi a diversi toponimi della Slovacchia:"}
{"id": "1381760", "revid": "1048993", "url": "https://it.wikipedia.org/wiki?curid=1381760", "title": "Laura Harring", "text": "\u00c8 principalmente famosa per aver lavorato nel film di David Lynch del 2001 \"Mulholland Drive\", insieme a Naomi Watts e Justin Theroux.\nBiografia.\nNasce a Los Mochis, nello stato di Sinaloa (Messico), il 3 marzo 1964 da Mar\u00eda Elena Cairo Mart\u00ednez, una psicoanalista e imprenditrice immobiliare messicana, e da Raymond Herring, un benestante contadino messicano figlio di un immigrato austriaco e di un'immigrata tedesca. I due divorziarono nel 1971. Laura visse i suoi primi dieci anni in Messico, prima che la sua famiglia si trasferisse in Texas. All'et\u00e0 di sedici anni and\u00f2 a studiare in Svizzera nel prestigioso Aiglon College. Successivamente torn\u00f2 in Texas ed entr\u00f2 nel mondo dei concorsi di bellezza fino a vincere nel 1985 il titolo di \"Miss USA\", per la prima volta assegnato ad un'ispanoamericana.\nLaura trascorse l'anno seguente viaggiando per l'Asia e l'Europa e facendo volontariato in India. In Europa spos\u00f2, nel 1987 il conte Carl-Eduard von Bismarck, da cui divorzi\u00f2 nel 1989. Studi\u00f2 teatro e recitazione alla London Academy of Performing Arts ed approfond\u00ec lo stile della commedia dell'arte italiana oltre ai balli latinoamericani, in particolare il tango argentino. Nel 2001 ha interpretato un ruolo da protagonista in \"Mulholland Drive\" di David Lynch. Nel 2003 ha avuto una parte in \"Mi casa, su casa\" con Barbara Eden. Nel 2004 \u00e8 la moglie di John Travolta nell'omonimo adattamento cinematografico del fumetto \"The Punisher\" e nel 2006 ha avuto un ruolo in \"The Shield\"."}
{"id": "1381765", "revid": "599013", "url": "https://it.wikipedia.org/wiki?curid=1381765", "title": "Kom\u00e1rov", "text": "Kom\u00e1rov pu\u00f2 riferirsi a diversi toponimi:"}
{"id": "1381766", "revid": "2144915", "url": "https://it.wikipedia.org/wiki?curid=1381766", "title": "Torre San Giovanni", "text": "Torre San Giovanni \u00e8 una localit\u00e0 balneare salentina posta sul Mar Ionio, in provincia di Lecce. \u00c8 frazione del comune di Ugento, da cui dista circa 5\u00a0km, posta tra Torre Mozza e le marine di Alliste, sorge a 3 metri sul livello del mare con 430 abitanti durante tutto l'anno e oltre 50.000 residenti durante il periodo estivo.\nStoria.\nTorre San Giovanni ha una storia antica almeno quanto la citt\u00e0 di cui \u00e8 recentemente diventata frazione, dopo esserne stata da sempre marina. Tutto lascia supporre che questo approdo marittimo abbia rivestito una certa importanza strategica sin dai tempi della messapica cittadina di Ozan (rinominata \"Uxentum\" dai Romani e quindi Ugento). Ci\u00f2 \u00e8 confermato dalla presenza dei resti archeologici di un tratto di mura messapiche, situate proprio ai piedi della torre che d\u00e0 il nome alla zona, databili intorno al 500 a.C. A partire dal secondo secolo a.C., sotto dominazione romana, il porto venne presumibilmente utilizzato anche come \"scalo\" militare, assumendo un rilevante ruolo nelle campagne di guerra che periodicamente modificavano la morfologia di questo territorio. Nella zona prospiciente alle mura messapiche sono stati ritrovati anche dei resti di un insediamento abitativo romano, il che conferma l'importanza del presidio di questo tratto di costa.\nTra alterne vicende, il territorio Torre San Giovanni si trov\u00f2 ad essere abbandonato dalla popolazione al comparire del flagello della malaria. Fattori geografici e climatici, infatti, permisero la formazione di estese zone paludose, che non tardarono ad essere infestate dalla zanzara anofele e quindi indussero gli abitanti a spostarsi verso l'entroterra. Questa situazione di abbandono si protrasse fino alla met\u00e0 del XX secolo quando, in seguito alla bonifica e al recupero dei territori attuata dal governo fascista, il piccolo borgo torn\u00f2 a popolarsi, inizialmente solo dai pescatori che attraccavano la propria barca al porto (le case costruite nelle immediate vicinanze dell'approdo risultano infatti essere le pi\u00f9 \"datate\"). Risale poi agli anni settanta l'inizio dell'interesse dal punto di vista turistico, e la conseguente costruzione di ville, alberghi e villaggi, fino all'epoca attuale, che vede Torre San Giovanni localit\u00e0 di primo piano, segnalata nei cataloghi di tutti i tour operator e ai primi posti per quanto riguarda la ricettivit\u00e0 e l'offerta di posti letto tra tutte le localit\u00e0 balneari del Salento.\nLa Torre.\nLa torre rappresenta il sito pi\u00f9 antico dell'intero villaggio e costituisce, oltre che un punto di riferimento terrestre e marittimo di grande utilit\u00e0 e importanza, anche una tangibile testimonianza dei fasti ricoperti da Ugento e dal suo territorio nel passato. Voluta da Carlo V nel XVI secolo come sito di difesa contro i saraceni, si trova su un piccolo promontorio proteso in mare che divide idealmente a met\u00e0 la costa ugentina. A nord infatti, si estende la parte rocciosa, piuttosto bassa quasi ovunque, mentre a sud, oltrepassata la zona del porto, iniziano le celebri coste sabbiose, bianche e fini, che attirano i turisti da tutta Italia e dall'estero. Nel corso dei secoli, la sua funzione \u00e8 mutata. Da torre di vedetta \u00e8 diventata faro, per il sollievo dei naviganti che da sempre incappano nelle pericolosissime secche, situate proprio in prossimit\u00e0 del segnale luminoso. Attualmente \u00e8 di propriet\u00e0 della Marina Militare in quanto \u00e8 sede della Guardia Costiera. Ai suoi piedi, oltre alle mura messapiche di cui si \u00e8 detto, ogni anno a Natale viene allestito un piccolo presepe all'aperto che costituisce un'inusuale attrattiva. Nel periodo estivo invece, nella piazzetta sottostante, si tengono i vari festeggiamenti che caratterizzano l'estate ugentina: in particolare, si tiene la Festa dell'Emigrante (generalmente la prima settimana del mese di agosto). Caratteristico \u00e8 il suo aspetto: la piastrellatura bianca e nera, disposta in foggia di una grande scacchiera, oltre a rendere la torre visibile da grande distanza in mare, la identifica nell'immaginario collettivo.\nGeografia fisica.\nTerritorio.\nIl territorio di Torre San Giovanni \u00e8 piuttosto esteso e variegato. Oltre alla zona abitata, che si concentra nei dintorni della Torre e si estende dalla contrada \"Mare Verde\" a nord fino all'inizio della contrada \"Fontanelle\" a sud, sono presenti zone di grande interesse storico-archeologico (le vestigia antiche di contrada \"Pazze\") e naturalistico (l'importante sito della pineta comunale). Inoltre, similmente al territorio di Ugento, sono presenti vaste zone agricole e adibite a pascoli. In particolare, nel territorio di Torre San Giovanni insistono la maggior parte dei bacini di bonifica e dei relativi canali che permisero il debellamento della malaria. Il paesaggio urbano e rurale, quindi, ne risulta fortemente caratterizzato. I litorali, sabbiosi e rocciosi, ospitano una grandissima variet\u00e0 di piante, prevalentemente riconducibili alle specie che formano la macchia mediterranea; . Sulle sabbie della costa vegeta una specie rarissima ossia il Fiordaliso di Creta (\"Centaurea pumilio\" L.) (Cfr. S. Pignatti, Flora d'Italia, Edagricole, 2018, vol. 3, p. 984), seriamente minacciato dalle attivit\u00e0 umane, soprattutto turistiche.\nIl territorio di Torre San Giovanni ha risentito pesantemente di trasformazioni attuate in nome di logiche commerciali, volte a sfruttare il pi\u00f9 possibile le risorse naturali riccamente presenti sotto il profilo turistico. Particolarmente drammatico si \u00e8 rivelato il problema dell'erosione marina, che nel giro di pochi anni ha mutato l'aspetto della costa, soprattutto nel versante sabbioso. A causa di questo fenomeno, l'estensione delle spiagge in larghezza \u00e8 andata via via assottigliandosi, fino a sparire del tutto in alcuni tratti. Ci\u00f2 \u00e8 imputabile allo scarso rispetto della naturale e originaria morfologia del territorio: lo spianamento delle dune, l'eradicazione della vegetazione spontanea e l'abusivismo edilizio hanno enfatizzato (e in alcuni casi provocato) l'azione distruttiva del vento e delle correnti marine, consentendo un'azione erosiva accelerata rispetto ai tempi naturali. Questo \u00e8 particolarmente visibile nella spiaggia adiacente alla lussureggiante pineta, a sud del centro abitato. L'abbattimento di zone arboree in alcuni casi significativamente estese per consentire la costruzione di grandi villaggi turistici ha privato la terra del prezioso sostegno delle radici degli alberi. Le correnti particolarmente forti e il vento sferzante hanno fatto il resto, provocando il crollo e il conseguente inghiottimento di interi tratti di spiaggia.\nAnaloga \u00e8 la storia del porto turistico. Sito nello stesso luogo dove un tempo attraccarono le grandi navi romane, protetto e segnalato dalla torre a scacchi, esso ha sub\u00ecto grandi trasformazioni nel corso degli anni, con l'intenzione di aumentarne la capacit\u00e0 per venire incontro alle sempre crescenti richieste di posti barca. Gli ultimi lavori hanno per\u00f2 peggiorato la situazione preesistente aumentando si gli approdi disponibili, ma al tempo danneggiando gravemente una zona di costa da sempre appannaggio dei bagnanti. A questo si aggiunga l'inquinamento delle acque, causato dallo sversamento nei canali di bonifica (che sfociano in mare) delle acque nere. Il risultato \u00e8 stato che presso un'insenatura di costa rocciosa (che per la sua particolare conformazione e per la presenza delle secche presenta un ricambio delle acque particolarmente lento) \u00e8 stato apposto il divieto di balneazione a scopo precauzionale.\nCiononostante, le acque cristalline di Torre San Giovanni si sono fregiate per ben tre volte a cavallo degli anni novanta della Bandiera Blu della \u201cFoundation for Environmental Education\u201d (FEE). La popolazione fissa (quindi non legata alla stagionalit\u00e0 turistica) ha conosciuto delle sorti altalenanti. Sicuramente ben lontana dai numeri di un vero e proprio paese, ma al contempo tale da rendere la definizione di \"marina\" inadatta, si \u00e8 per molto tempo battuta per ottenere che a Torre San Giovanni fossero assegnati dei servizi che la rendessero pienamente fruibile anche durante il periodo invernale. Non essendo presenti delle scuole, un ufficio postale e un presidio medico stabile (negli ultimi due casi sono presenti uno sportello postale e un Pronto Soccorso, aperti per\u00f2 solo durante il periodo estivo), la marina si rendeva completamente dipendente da Ugento anche nelle pi\u00f9 elementari esigenze. Per questo, i cittadini residenti si sono costituiti in associazione, ottenendo nel 2005 il riconoscimento dello status di frazione, il che dovrebbe consentire un pieno adeguamento di Torre San Giovanni ad area abitabile indipendentemente dalla stagione. La denominazione marina di Ugento \u00e8 per\u00f2 rimasta a caratterizzare la zona nel linguaggio comune, tanto da rendere il toponimo Torre San Giovanni non troppo conosciuto.\nFeste ed eventi.\nNumerosissimi sono gli eventi e le feste che animano l'estate di Torre San Giovanni. Spesso ospitate sul lungomare che costituisce una delle principali attrattive del centro, si svolgono sagre dedicate soprattutto ai prodotti enogastronomici tipici, organizzate dalla locale Pro Loco. In passato Corso Annibale \u00e8 stato il teatro di alcune finali regionali del celebre concorso di Miss Italia.\nLa festa della Madonna dell'Aiuto.\nIl culmine dell'estate ugentina \u00e8 rappresentato dalla festa in onore della Madonna dell'Aiuto, culto particolarmente caro ai pescatori e ai naviganti della zona. Si tiene nei giorni a cavallo della seconda domenica del mese di agosto. Il programma civile prevede luminarie, bande, spettacoli musicali ed una colorata fiera, composta da numerose bancarelle ubicate nella zona a ridosso della torre, e uno spettacolo pirotecnico di pregevole fattura, che si tiene la sera della domenica sul molo peschereccio del porto, e risulta quindi particolarmente spettacolare. Il programma religioso invece presenta come evento principale la suggestiva processione in mare, con la statua della Vergine che viene portata in corteo dalla Chiesa al porto, successivamente imbarcata (normalmente su una grande paranza riccamente addobbata per l'occasione) e trasportata in mare aperto in processione lungo tutto il litorale. I fedeli, compresi il parroco, le autorit\u00e0 e persino la banda musicale, seguono l'imbarcazione di testa su altre barche o gommoni, proprio come accadrebbe in una normale processione per strada. Il momento \u00e8 di particolare intensit\u00e0 emotiva, come dimostrato dal gran numero di persone che segue la processione dalla terraferma, aspettando la statua che ritorni nella Chiesa dove poi si tiene un'affollata Messa conclusiva."}
{"id": "1381768", "revid": "90101", "url": "https://it.wikipedia.org/wiki?curid=1381768", "title": "Laura Elena Harring", "text": ""}
{"id": "1381777", "revid": "857138", "url": "https://it.wikipedia.org/wiki?curid=1381777", "title": "Nemcovce", "text": "Nemcovce pu\u00f2 riferirsi a diversi toponimi della Slovacchia:"}
{"id": "1381778", "revid": "2150982", "url": "https://it.wikipedia.org/wiki?curid=1381778", "title": "Alto rappresentante dell'Unione per gli affari esteri e la politica di sicurezza", "text": "L'Alto rappresentante dell'Unione per gli affari esteri e la politica di sicurezza \u00abguida la politica estera e di sicurezza comune dell'Unione europea\u00bb e l'attua \u00abin qualit\u00e0 di mandatario del Consiglio dell'Unione europea\u00bb. \u00c8 membro ed \"ex officio\" vicepresidente della Commissione europea. Dal 1\u00ba dicembre 2019 l'incarico \u00e8 affidato allo spagnolo Josep Borrell.\nDall'alto rappresentante dipende il Servizio europeo per l'azione esterna.\nStoria.\nIl ruolo di alto rappresentante per la Politica Estera e di Sicurezza Comune fu introdotto dal Trattato di Amsterdam, che insieme al ministro degli esteri del paese che ricopre la Presidenza del Consiglio dell'Unione europea, rappresenta il consiglio dei ministri degli esteri dell'Unione. L'amministrazione di Clinton dichiar\u00f2 nel maggio del 2000 che Javier Solana rappresentava la realizzazione del desiderio di Henry Kissinger di avere un numero di telefono da chiamare per parlare con l'Europa (\"chi devo chiamare se cerco l'Europa?\"), da qui deriva il soprannome dato a Javier Solana di Mr. Europa.\nLa Commissione europea aveva progettato una riforma che prevedeva, oltre al rafforzamento dell'incarico, la sua ridenominazione come \"Ministro degli Esteri\" dell'UE. Il Trattato di Lisbona (entrato in vigore il 1\u00ba dicembre 2009) ha apportato significative modifiche al ruolo dell'Alto rappresentante, ivi comprese: la sua ridenominazione (da \"per la politica estera e di sicurezza comune\" a \"per gli affari esteri e la politica di sicurezza\"), la sua separazione dall'incarico di segretario generale del Consiglio europeo, l'ingresso nella Commissione come Vicepresidente. Con l'entrata in vigore del Trattato di Lisbona, l'alto rappresentante ha assorbito le funzioni del Commissario per le relazioni esterne.\nPoteri e responsabilit\u00e0.\nAi sensi degli articoli 15, 18, 26, 27, 30, 33, 36, 38, 42, 43 del Trattato sull'Unione europea come modificato dal Trattato di Lisbona, l'Alto rappresentante:\nL'Alto rappresentante \u00e8 anche:\nCronologia.\nCommissari europei per le relazioni esterne.\nFino al 2010 parte delle funzioni svolte dall'Alto rappresentante per gli affari esteri e la politica di sicurezza erano svolte da una figura differente, il Commissario europeo per le relazioni esterne, che gestiva la Direzione generale della Commissione per le relazioni esterne, ora assorbita dal Servizio europeo per l'azione esterna."}
{"id": "1381782", "revid": "857138", "url": "https://it.wikipedia.org/wiki?curid=1381782", "title": "Por\u00fabka", "text": "Por\u00fabka pu\u00f2 riferirsi a diversi toponimi della Slovacchia:"}
{"id": "1381792", "revid": "287204", "url": "https://it.wikipedia.org/wiki?curid=1381792", "title": "Distretto di Ernakulam", "text": "Il distretto di Ernakulam (Malayalam: \u0d0e\u0d31\u0d23\u0d3e\u0d15\u0d41\u0d33\u0d02 ) \u00e8 uno dei 14 distretti dello stato federale indiano del Kerala. Il capoluogo \u00e8 Kakkanad, mentre la citt\u00e0 pi\u00f9 importante \u00e8 Kochi.\nAi confini settentrionali si trova il fiume Chalakudi che fa da limite tra questo e il distretto di Thrissur; ad est si trova quello, montuoso, di Idukki, mentre, a sud, il tratto interno confina col distretto di Kottayam, e quello costiero con Alappuzha.\nGeografia fisica.\nIl distretto ricade quasi interamente in un'area pianeggiante; la parte pi\u00f9 orientale \u00e8 occupata dalle colline che degradano dai Ghati Occidentali, chiamati in questo settore \"Cardamom Hills\": l'altitudine media \u00e8 di circa 300 metri, ma, ad eccezione dell'estremit\u00e0 orientale, si tratta di terrazzamenti dolcemente digradanti. Sono presenti foreste pluviali, ma di dimensioni contenute rispetto a quelle di altri distretti vicini.\nLa parte centrale \u00e8 costituita dalla pianura, la quale \u00e8 fittamente attraversata da un gran numero di fiumi e canali, nonch\u00e9 pozze di acqua stagnate in via di prosciugamento; si tratta di una pianura alluvionale densamente popolata, i cui centri principali sono \"Perumbavoor\" e \"Aluva\". Qui si trovano anche le coltivazioni principali, in particolare le risaie.\nIl tratto costiero \u00e8 caratterizzato da un intricato sistema di lagune: a nord, la citt\u00e0 di Paravoor sorge di fronte ad uno stagno della lunghezza di 20\u00a0km, mentre la grande area metropolitana di Kochi-Ernakulam si trova all'entrata del pi\u00f9 vasto sistema lagunare della costa del Malabar. da qui si originano infatti tre sistemi di lagune, paralleli tra loro, che si dirigono a sud, sconfinando in altri distretti; il sistema pi\u00f9 notevole \u00e8 quello pi\u00f9 interno, che d\u00e0 origine al \"Vembanad Lake\".\nIl Periyar, a nord, e il Muvattupuzha, a sud, sono i fiumi principali; sul tratto collinare del primo, vi \u00e8 installata una diga, che forma il \"Bhoothanthankettu Lake\". Durante la stagione delle piogge, spesso straripano, dando luogo a frequenti inondazioni.\nStoria.\nLa parola \"Ernakulam\", secondo le teorie pi\u00f9 accreditate, derivererebbe dalla parola Tamil \"Erayanakulam\", che significa \"Dimora del Dio Shiva\".\nFin dall'antichit\u00e0, essendo una delle regioni pi\u00f9 produttive di spezie di tutta l'India, la zona era frequentata dai mercanti di tutte le grandi civilt\u00e0 del continente eurasiatico; la sua storia \u00e8 strettamente legata a quella del suo centro pi\u00f9 importante, Kochi.\nIl distretto nacque formalmente il 1\u00ba aprile 1958, e comprendeva i \"Talukas\" (suddivisioni) di \"Aluva\", \"Kunnathunadu\", \"Kochi\", \"Kanayannur\" e \"Paravoor\", che appartenevano in precedenza al Distretto di Thrissur. Inizialmente, la sede del distretto si trovava ad Ernakulam, dal quale prese il nome; in seguito, quando il 26 gennaio 1977 nacque il Distretto di Idukki, il \"Taluk\" di \"Thodupuzha\" fu accorpato alla nuova entit\u00e0 territoriale, mentre quello di \"Muvattupuzha\" fu scisso per formale quello di \"Kothamangalam\", che entr\u00f2 a far parte del distretto di Ernakulam.\nIl Distretto di Ernakulam attualmente include i \"talukas\" di \"Paravur\", \"Aluva\", \"Kochi\", \"Kanayannoor\", \"Muvattupuzha\" e \"Kunnathunadu\".\nFlora e fauna.\nLa flora \u00e8 tipicamente tropicale, favorita dalle abbondanti precipitazioni piovose che il monsone scarica da giugno ad ottobre, piogge che tra l'altro vengono trattenute entro i confini del Kerala dalle alte vette dei Ghati Occidentali. La fauna \u00e8 ricchissima nelle lagune, lontano dai grandi centri abitati: in particolare, l'avifauna e la fauna ittica lacustre viene protetta tramite l'istituzione di parchi e riserve naturali. L'area della citt\u00e0 di Kochi presenta invece il tratto di costa pi\u00f9 degradato della costa del Malabar.\nEconomia.\nL'agricoltura costituisce per la gran parte delle famiglie del distretto la pi\u00f9 grande fonte di reddito; la noce di cocco \u00e8 coltivata praticamente ovunque, cos\u00ec come il riso e la tapioca. Sugli oltre 240.000 ettari di territorio, ben 210.000 sono coltivati.\nL'industria \u00e8 presente soprattutto a Kochi ed Ernakulam, ed \u00e8 di recente istituzione; le citt\u00e0 costiere hanno sempre incentrato la loro economia sulla pesca, sia di specie marine, che di quelle lagunari, anche con l'utilizzo di speciali reti da pesca originarie dalla Cina.\nAnche il settore terziario \u00e8 di recente istituzione."}
{"id": "1381798", "revid": "11556265", "url": "https://it.wikipedia.org/wiki?curid=1381798", "title": "Gran Premio della Cina", "text": ""}
{"id": "1381799", "revid": "729019", "url": "https://it.wikipedia.org/wiki?curid=1381799", "title": "Festival Cinemambiente", "text": "Il Festival Cinemambiente (anche CinemAmbiente Environmental Film Festival) \u00e8 un festival cinematografico che si svolge annualmente durante il mese di giugno a Torino dal 1998. Ha una durata di una settimana, ed \u00e8 dedicato al cinema a tematica ambientale.\nL'evento.\nPropone film documentaristici presenti sulla scena internazionale.\nFondato da Stefano Susca e Gaetano Capizzi, il Festival \u00e8 organizzato dal 2006 dal Museo Nazionale del Cinema - Fondazione Maria Adriana Prolo.\nIl logo \u00e8 un fotogramma che rappresenta un albero stilizzato.\nStruttura.\nIl Festival presenta annualmente circa 100 film distribuiti nelle sezioni competitive nazionali e internazionali, nei focus tematici, nelle retrospettive e in Ecokids.\nSezioni competitive.\nI concorsi presentano film documentari a tematica ambientale prodotti nei due anni precedenti all'edizione.\nAttivit\u00e0 collaterali.\nAl Festival si affiancano due attivit\u00e0.\nPremi.\nIl premio viene assegnato all'interno del Concorso Documentari Internazionali come riconoscimento per il miglior documentario. II premi attribuiti dal festival sono: Concorso internazionale documentari, Concorso internazionale One Hour, Concorso documentari italiani, Premi speciali.\nTra i premi stabiliti e assegnati in base alle edizioni si annoverano: il Premio del pubblico, riconoscimento assegnato al film giudicato migliore dalla giuria popolare, ovvero gli spettatori che assistono alle proiezioni del Concorso Internazionale Documentari; il Premio \u201cAmbiente e societ\u00e0\u201d, assegnato al film del festival che tratta la green economy, come occasione di lavoro e inclusione sociale; il Premio \"Le Ghiande di CinemAmbiente\", riconoscimento del festival riservato a un autore che abbia intrapreso un percorso di vita e scrittura legato a temi di carattere ambientale, paesaggistico e/o naturalistico."}
{"id": "1381800", "revid": "135491", "url": "https://it.wikipedia.org/wiki?curid=1381800", "title": "Festival internazionale di cinema e cultura ambientale", "text": ""}
{"id": "1381801", "revid": "135491", "url": "https://it.wikipedia.org/wiki?curid=1381801", "title": "Environmental Film Festival", "text": ""}
{"id": "1381802", "revid": "135491", "url": "https://it.wikipedia.org/wiki?curid=1381802", "title": "Cinemambiente", "text": ""}
{"id": "1381803", "revid": "1718925", "url": "https://it.wikipedia.org/wiki?curid=1381803", "title": "Pinna anale", "text": "Nell'ittiologia, si definisce pinna anale la pinna posta non lontano dall'ano, che viene usata per stabilizzare il pesce quando nuota. \nNon tutti i pesci ne sono dotati: gli Elasmobranchii dei gruppi Rajiformes, Squatiniformes e Squaliformes e Pristiophoriformes ne sono ad esempio sprovvisti.\nIn pesci come i Tetraodontiformes o nei Balistidae la pinna anale riveste una particolare importanza ai fini del movimento: nel pesce luna, ad esempio, l'atrofizzazione della pinna caudale (che nella maggior parte dei pesci \u00e8 il principale organo di movimento) ha portato ad uno sviluppo maggiore dell'anale, che accoppiata alla pinna dorsale consente al \"Mola mola\" di muoversi lentamente ondeggiando.\nGonopodio.\nAltre famiglie di pesci (Poeciliidae, Goodeidae, Anablepidae, ecc) hanno sviluppato un particolare organo riproduttore, chiamato \"gonopodio\", adatto alla fecondazione interna di questi pesci ovovivipari: esso consiste in una modifica della pinna anale in un tubo munito di microscopici uncini all'estremit\u00e0 che viene incastrato nella papilla genitale femminile e permette il passaggio del liquido seminale nel corpo della femmina. Il gonopodio non \u00e8 erettile ma rigido e mobile."}
{"id": "1381811", "revid": "74801", "url": "https://it.wikipedia.org/wiki?curid=1381811", "title": "Carl Sandburg", "text": "Fu insignito di due Premi Pulitzer: uno per la poesia nel 1951 ed uno per la storia nel 1959.\nBiografia.\nFiglio di poveri ed incolti emigranti svedesi, gi\u00e0 a tredici anni incominci\u00f2 a lavorare. Prese parte alla guerra ispano-americana e solo in seguito riusc\u00ec a frequentare per qualche tempo studi regolari. All'inizio della sua carriera letteraria fu attivo come giornalista.\nNel 1904 pubblic\u00f2 un primo libro di versi, che pass\u00f2 inosservato. Quando, tuttavia, nel 1914 la rivista \"Poetry\" usc\u00ec con alcune sue poesie, fra le quali \"Chicago\" che gli valse subito un premio, Sandburg divenne una delle voci pi\u00f9 importanti del cosiddetto gruppo di Chicago, promotore di un rinnovamento della poesia nel senso di una diretta ricerca delle manifestazioni pi\u00f9 autentiche della nuova realt\u00e0 americana e di un linguaggio affrancato dagli schemi stilistici tradizionali, spoglio e quotidiano.\nDi quella nuova realt\u00e0 Sandburg \u00e8 il cantore: delle sue diverse raccolte protagonisti sono sempre il mondo minuto della campagna, la vita pulsante delle citt\u00e0, delle fabbriche, in una visione panoramica della collettivit\u00e0 di diretta derivazione whitmaniana, che ha fatto di Sandburg, dopo Walt Whitman, il poeta nazionale americano.\nIn prosa, Sandburg ha pubblicato alcuni volumi di narrativa e una monumentale biografia di \"Abraham Lincoln\" in sei volumi, dal 1926 al 1939.\nIl 14 settembre 1964 il Presidente Lyndon B. Johnson lo ha onorato con la Medaglia presidenziale della libert\u00e0"}
{"id": "1381815", "revid": "270100", "url": "https://it.wikipedia.org/wiki?curid=1381815", "title": "Henry Gale", "text": ""}
{"id": "1381818", "revid": "98077", "url": "https://it.wikipedia.org/wiki?curid=1381818", "title": "Bibbia dei 70", "text": ""}
{"id": "1381820", "revid": "256896", "url": "https://it.wikipedia.org/wiki?curid=1381820", "title": "Pozzo sacro Sa Testa", "text": ""}
{"id": "1381836", "revid": "339392", "url": "https://it.wikipedia.org/wiki?curid=1381836", "title": "Petronila di Aragona", "text": ""}
{"id": "1381838", "revid": "167080", "url": "https://it.wikipedia.org/wiki?curid=1381838", "title": "Betili", "text": ""}
{"id": "1381839", "revid": "228587", "url": "https://it.wikipedia.org/wiki?curid=1381839", "title": "Canadian Junior Hockey League", "text": "La Canadian Junior A Hockey League (CJAHL) \u00e8 una federazione canadese di hockey su ghiaccio di livello Junior A, nata nel novembre 1993 dalla Canada West Association of Junior 'A' Hockey, derivando dall'associazione delle leghe regionali del Paese.\nAttualmente le leghe che vi competono sono dieci e sono riassunte qui sotto:\nPer determinare il campione nazionale i vincitori di ogni lega si sfidano in quattro campionati regionali: Fred Page Cup, Dudley Hewitt Cup, Anavet Cup e Doyle Cup. The I vincitori di questi trofei e la squadra ospitante si affrontano per la conquista della Royal Bank Cup, la coppa del campione nazionale.\nDraft della National Hockey League.\nLe leghe della CJAHL sono state piuttosto attive nel National Hockey League Entry Draft dal suo inizio nel 1993. In 14 drafts, 137 giocatori sono stati scelti direttamente nelle squadre della CJAHL incluse 7 scelte al primo giro. La tabella sotto riporta quanti giocatori siano stati scelti in ogni lega negli ultimi 14 anni e la media per anno. Questi numeri non includono le centinaia di giocatori che hanno preso parte alla CJAHL ma prima di essere scelti abbiano giocato anche nella Canadian Hockey League, NCAA, o United States Hockey League.\n\"(*) Il totale BCHL include le scelte dalla defunta Rocky Mountain Junior Hockey League\"\n\"(**) Il totale OPJHL include scelte dalla defunta Metro Junior A Hockey League\""}
{"id": "1381843", "revid": "287204", "url": "https://it.wikipedia.org/wiki?curid=1381843", "title": "Mese 'e settembre/Nisciuno po' sap\u00e8", "text": "Mese 'e settembre/Nisciuno po' sap\u00e8 \u00e8 il quindicesimo singolo di Domenico Modugno.\nIl disco.\n\u00c8 il secondo singolo di Modugno, dopo \"La donna riccia/Lu pisce spada\", a essere stato stampato contemporaneamente sia nel formato a 10\" a 78 giri che a 7\" a 45 giri.\nIn entrambi i formati il disco ebbe un riscontro commerciale molto basso.\nI brani.\nSi tratta inoltre delle prime due canzoni del cantautore in napoletano, scritte con Riccardo Pazzaglia. La prima canzone ebbe meno successo della seconda, che venne reincisa tre anni dopo e pubblicato come retro di Nel blu dipinto di blu, e che ha un inizio a detta di molti pi\u00f9 siciliano che napoletano."}
{"id": "1381849", "revid": "767487", "url": "https://it.wikipedia.org/wiki?curid=1381849", "title": "Ontario Hockey Association", "text": "L'Ontario Hockey Association \u00e8 l'organo che governa la maggior parte delle societ\u00e0 Junior e Senior dell'hockey su ghiaccio nella provincia dell'Ontario. La OHA \u00e8 sostenuta dell'Ontario Hockey Federation con la Northern Ontario Hockey Association. L'OHA \u00e8 composta di quattro categorie principali Junior: Tier II Junior \"A,\" Junior \"B,\" Junior \"C,\" e Junior Development. Vi sono anche categorie senior: Senior \"AAA\", Senior \"AA\" e leghe \"A\".\nSebbene l'Ontario Hockey League fosse una volta affiliata all'Ontario Hockey Association, la divisione Tier I (\"major junior\") si \u00e8 separata dall'OHA nell'estate 1980 e opera indipendentemente con proprie regole e politiche.\nStoria.\nFondazione.\nLa OHA fu fondata nel 1890 per governare l'hockey dilettantistico nell'Ontario. Questa era l'idea del fondatore Arthur Stanley, figlio del governatore generale Lord Stanley. Arthur giocava per i Ottawa 'Rideau Rebels' e, in un'esibizione contro altre squadre dell'Ontario, convinse gli addetti ai lavori ad organizzare un meeting nel novembre 1890 per discutere l'idea. Cos\u00ec il 27 novembre al Queen's Hotel di Toronto nacque la Ottawa Hockey Association.\nIl primo esecutivo era composto da:\nGli inizi.\nAgli inizi la OHA aveva un'unica lega di squadre senior, provenienti da Ottawa, Kingston, Toronto e London. Per i primi tre anni giocarono campionati con playoff e finali da disputarsi a Toronto. In questi tre anni gli Ottawa Capitals furono i campioni, vincitori della Cosby Cup. Nel 1894 la squadra di Ottawa e l'associazione entrarono in disaccordo sul luogo dove svolgere le finali e Ottawa lasci\u00f2 la lega. Da questo scisma nacque l'Ottawa District Hockey Association.\nNel periodo 1893-1908 si sfidarono per il titolo le squadre rimaste:\nCon l'introduzione del professionismo nell'hockey senior sarebbe stato impossibile per i dilettanti vincere le sfide per la Stanley Cup. Dopo l'introduzione dell'Allan Cup nel 1908, le squadre della OHA vi avrebbero invece competuto. L'Ontario Professional Hockey League nacque nel 1908 per il livello senior professionistico, che avrebbe continuato a competere per la Stanley Cup. Oggi questo livello \u00e8 composto dalla 'Major League Hockey' (MLH) e dalla 'Eastern Ontario Senior League'.\nLivello Junior.\nNel 1892 fu introdotto un livello giovanile, da considerarsi come un pi\u00f9 basso livello di gioco. Solo dal 1896 infatti fu posto il limite di et\u00e0 di 20 anni per scendere in campo. Nel 1919 nacque la Memorial Cup, inizialmente chiamata 'OHA Memorial Cup', e la prima edizione fu vinta dalla University of Toronto Schools (UTS).\nIl top-level dell'hockey junior fu sotto il controllo della OHA fino al 1980, quando la Ontario Hockey League (OHL) fu fondata e si separ\u00f2 dalla OHA."}
{"id": "1381851", "revid": "1126209", "url": "https://it.wikipedia.org/wiki?curid=1381851", "title": "Anemonoides ranunculoides", "text": "Anemonoides ranunculoides , comunemente noto come anemone giallo, \u00e8 una pianta appartenente alla famiglia delle Ranunculaceae, originaria di Europa e Medio Oriente.\nEtimologia.\nIl nome del genere a cui apparteniene questo fiore (\"anemonoides\") segue per la prima parte l'etimologia del genere \"Anemone\": questo nome \u00e8 attribuito a Teofrasto significa \"fiore del vento\" per le fragili corolle variamente colorate che si agitano al minimo spirare del vento. Infatti in greco \"anemos\" = vento. \u00c8 Ateneo che c'informa inoltre che Teofrasto conosceva tre diverse specie di anemoni (il \"montano\" che fiorisce alla fine della primavera, il \"pratese\" che fiorisce in estate e il \"sativo\" i cui fiori si trovano dalla fine dell'inverno a tutta la primavera). Il suffisso \"-oides\" significa letteralmente \"a forma di\", data la somiglianza tra le specie appartenenti a questi due generi.\nL'epiteto specifico invece deriva indubbiamente dalla somiglianza di questa specie con la pianta del ranuncolo.\nDescrizione.\n\u00c8 una pianta alta fino a 30\u00a0cm, del tipo erbaceo perenne, quasi completamente glabra e rizomatosa. Ha uno sviluppo strisciante, quasi a tappeto. Entra subito in fioritura nelle prime giornate tiepide della primavera evitando cos\u00ec che le prime foglie degli alberi oscurino eccessivamente il suolo. Al calare del giorno o quando inizia la pioggia l'anemone inclina i suoi fiori verso terra, mentre i petali esterni si avvicinano a forma di cupola per proteggere gli stami e i pistilli preziosi per la propagazione della specie.\n\u00c8 una specie geofita rizomatosa: si tratta quindi di una pianta il cui fusto sotterraneo ogni anno produce nuove radici e nuovi fusti secondari.\nRadici.\nDa rizoma con moltissime radichette secondarie e carnose.\nFusto.\nLa parte ipogea consiste in un rizoma ad andamento orizzontale dal colore giallo-bruno.\nLa parte epigea consiste in uno scapo fiorale unifloro esile ma eretto.\nFoglie.\nLe foglie di \"A. ranunculoides\" si dividono in due tipi: basali e cauline.\nLe foglie basali o radicali sono assenti al momento della fioritura ma a volte non ci sono proprio.\nLe foglie cauline sono 3 in disposizione verticillare a partire dal quarto superiore della pianta. Queste foglie (contrariamente a quelle basali) sono sessili e picciolate di forma palmatosetta. I segmenti della foglia (da 3 a 5) sono lanceolati irregolarmente e dentati in modo evidente. \nInfiorescenza.\nIl fiore generalmente \u00e8 unico, ma a volte pu\u00f2 essere accompagnato da un secondo (o un terzo) fiore (ma parzialmente atrofizzato).\nFiori.\nI fiori attinomorfi, dialipetali sono grandi fino a 3\u00a0cm, peduncolati e coperti di peluria increspata. Il calice \u00e8 composto da sepali petaloidei e sono in numero di 5 - 8 di forma ovale (dimensioni massime 6 \u2013 8\u00a0mm) dal colore giallo-dorato intenso e pelosi sulla parte esterna. Sono presenti inoltre numerosi carpelli liberi.\nPer questo fiore si parla di poliandria primaria, ossia una struttura primitiva (dal punto di vista evolutivo) caratterizzata da numerosi stami in disposizione spiralata. Altrettanto numerosi sono i pistilli che poi si trasformano in frutti.\nImpollinazione tramite api e mosche.\nFioritura: marzo - maggio.\nFrutti.\nI frutti sono acheni, piccoli con dritti peli corti e setolosi e un breve becco superiore.\nDistribuzione e habitat.\nL'origine della pianta \u00e8 euroasiatica, e in generale \u00e8 diffusa nelle regioni temperato-fredde.\nIn Italia questa pianta \u00e8 molto comune al Nord, mentre al Centro \u00e8 localizzata in determinate zone. \u00c8 presente dal piano fino a circa 1500 m s.l.m.\nNel resto dell'Europa \u00e8 comune dalla Spagna del Nord agli Urali (pi\u00f9 facilmente in Europa centrale).\nSi trova nei boschi di latifoglie misti (faggete e querceti) o anche in boschi ripariali. \nIn genere vive in terreni umidi, ombrosi e ricchi di humus.\nTassonomia.\nIl genere \"Anemonoides\" comprendente circa 30 - 40 specie di cui alcune spontanee dell'Europa mentre altre provengono dall'America settentrionale o dall'Asia.\nSpecie simili:\nUsi.\nFarmacia.\nPu\u00f2 essere usata esternamente per combattere dolori articolari. \u00c8 utilizzata in omeopatia come emmenagogo.\nCucina.\nContiene saponine tossiche per cui \u00e8 sconsigliato qualsiasi uso domestico come del resto per tutte le ranunculaceae. \u00c8 considerata pianta velenosa.\nGiardinaggio.\n\"A. ranunculoides\" pu\u00f2 essere facilmente coltivato in giardino in quanto non teme il freddo. Durante il riposo invernale conviene conservare i bulbi in un luogo asciutto e buio."}
{"id": "1381855", "revid": "767487", "url": "https://it.wikipedia.org/wiki?curid=1381855", "title": "La Vie en rose (film)", "text": "La Vie en rose (\"La M\u00f4me\") \u00e8 un film del 2007 diretto da Olivier Dahan dedicato alla vita della cantante francese \u00c9dith Piaf. Il film non ha un perfetto ordine cronologico, ma associa ai punti pi\u00f9 salienti della vita della cantante i suoi alti e bassi.\nIl film ha vinto due premi Oscar, per la migliore attrice protagonista, a Marion Cotillard, e miglior trucco.\nTrama.\nParigi, 1918. La piccola \u00c9dith, trascurata dalla madre, una cantante di strada, viene affidata dapprima alla nonna materna, dove vive in pessime condizioni. Quando il padre Louis, contorsionista circense partito in guerra, torna in licenza e si rende conto della situazione in cui vive la sua piccola, affida la bambina alla propria madre, Louise L\u00e9ontine Gassion, meglio conosciuta come Madame Tine, tenutaria di una casa di tolleranza. Qui \u00c9dith cresce coccolata dalle \"ragazze\", in particolare da Titine, personaggio inventato dal regista. A causa di un'infezione agli occhi la piccola perde la vista, ma, dopo un pellegrinaggio alla tomba di santa Teresa di Lisieux, la riacquista. Tornato dal fronte, il padre la prende con s\u00e9, contro la volont\u00e0 di Titine, facendo esibire la figlia prima nel circo, poi in strada. Presto scopre il talento canoro della bambina che comincia a cantare per strada per dar da mangiare a se stessa ed al padre.\n\u00c9dith trascorre gli anni dell'adolescenza esibendosi per strada, come la madre, affiancata dall'amica Mom\u00f4ne. A diciassette anni ha una figlia con Louis Dupont, un povero fattorino chiamato affettuosamente dall'entourage \"P'tit Louis\". La figlia, Marcelle, muore per\u00f2 di meningite fulminante ad appena due anni. \u00c9dith viene strappata da questa vita randagia dall'impresario Louis Lepl\u00e9e, che la battezza con il nome d'arte \u00abLa M\u00f4me Piaf\u00bb, la fa esordire nel cabaret e le permette di raggiungere i primi successi. La misteriosa morte di Lepl\u00e9e e i sospetti di un suo coinvolgimento nell'evento rischiano addirittura di compromettere la carriera della giovane \u00c9dith.\nLa chanteuse diventa famosa sotto il nome di \u00c9dith Piaf, datole dal suo secondo impresario Raymond Asso, che la porta al successo attraverso la tourn\u00e9e al teatro ABC. Edith ormai \u00e8 conosciuta in tutti i giornali, i suoi dischi vanno a ruba e Jean Cocteau compone per lei una pi\u00e8ce, \"Le bel indifferent\". Ormai presa dal successo, nel 1947 parte con Loulou Barrier, Danielle Bonel e Ginou Richer per una tourn\u00e9e americana e nel 1948 a New York incontra il pugile Marcel Cerdan, innamorandosene, ricambiata. Ma la loro storia \u00e8 di breve durata ed ha una fine tragica: il 28 ottobre 1949 Cerdan muore in un incidente aereo, mentre tornava dall'amata.\nLa Piaf affronta il dolore cantando, sotto forti dosi di antidepressivi e, a causa di forti reumatismi deformanti, inizia a fare uso di sostanze antidolorifiche, tra cui cortisone e morfina, aumentando progressivamente le dosi solamente per non soffrire. Queste sostanze, per\u00f2 minano ulteriormente il suo fisico gi\u00e0 malato. Dopo incidenti, operazioni e due malori in piena scena \u00c9dith muore nel 1963, a soli 48 anni, mentre sta tentando di riprendersi, nel Sud della Francia, a Grasse, Alpes Maritimes, per un nuovo rientro sulla scena.\nDistribuzione.\nIl film \u00e8 stato presentato in concorso al Festival di Berlino ed \u00e8 uscito nelle sale italiane il 4 maggio 2007.\nFilm precedenti.\nA \u00c9dith Piaf sono stati dedicati anche \"\u00c9dith e Marcel\" (1983) di Claude Lelouch e \"Piaf\" (1974) di Guy Casaril, inediti in Italia."}
{"id": "1381859", "revid": "167080", "url": "https://it.wikipedia.org/wiki?curid=1381859", "title": "Menhirs", "text": ""}
{"id": "1381862", "revid": "124596344", "url": "https://it.wikipedia.org/wiki?curid=1381862", "title": "Val Sermenza", "text": "La Val Sermenza, conosciuta anche come Val Piccola o Val Pitta in piemontese, \u00e8 una valle della Valsesia.\nCaratteristiche.\nLa vallata \u00e8 percorsa dall'omonimo torrente che si getta nella Sesia a Balmuccia. Da quest'ultima localit\u00e0 la valle si estende per 18 chilometri fino a Rima, passando per i comuni di Rossa, Boccioleto e Alto Sermenza. Questi comuni sono tutti raggiungibili mediante la \"Strada provinciale SP 10 della Val Sermenza\".\nAll'altezza del lago di Rimasco si apre una valle laterale, la Val d'Egua, che prosegue fino a Carcoforo. Ci sono numerose ulteriori vallate, come la Val Cavaione, la Val Nonai, la Val Lampone, la Val Chiappa, in generale piuttosto selvagge e quasi disasbitate.\nDemografia dei Comuni.\nNel dettaglio fanno parte della Val Sermenza i seguenti 3 comuni (\"Popolazione residente al 31 dicembre 2019 - Dato Istat\"): "}
{"id": "1381863", "revid": "1013865", "url": "https://it.wikipedia.org/wiki?curid=1381863", "title": "Regione di \u017dalalabad", "text": "La regione di \u017dalalabad (in kirghiso: \u0416\u0430\u043b\u0430\u043b\u0410\u0431\u0430\u0434 \u043e\u0431\u043b\u0430\u0441\u0442\u044b) \u00e8 una regione (\"oblast\"') del Kirghizistan con capitale \u017dalalabad.\nGeografia fisica.\nIl territorio ospita diversi laghi di montagna (degna di menzione \u00e8 la riserva naturale di Sary\u010delek, al cui interno \u00e8 presente l'omonimo lago alpino), acque minerali e detiene il primato della pi\u00f9 grande foresta di noci del mondo (chiamata \"Arslanbob\"), la quale ricopre una vasta parte della regione.\nSuddivisione amministrativa.\nLa regione \u00e8 suddivisa in otto distretti (rajon):\nEconomia.\nNella regione si coltivano grano, frutta, ortaggi, mais, noci, tabacco e si allevano bachi da seta.Sul fronte dell'industria sono presenti pochi stabilimenti tessili e centrali idroelettriche tra cui spicca la centrale di Toktogul che provvede alla fornitura di elettricit\u00e0 e acqua a livello nazionale arrivando persino a supplire alle necessit\u00e0 dei paesi confinanti; tra le risorse naturali si annoverano minerali, gas naturale, carbone, metalli e petrolio, a tal proposito si cita la citt\u00e0 di Kochkor-Ata, sede di una piccola gamma di industrie petrolifere.\nSi segnalano inoltre alcuni stazioni climatiche dell'era sovietica che offrono trattamenti di acque minerali per persone affette da malattie croniche; varie imprese si sono succedute nel commerciare flaconi di acqua minerale nel paese e all'estero."}
{"id": "1381865", "revid": "118313246", "url": "https://it.wikipedia.org/wiki?curid=1381865", "title": "Sermenza", "text": "Il Sermenza (localmente anche al femminile \"la Sermenza\") \u00e8 un grosso torrente affluente del fiume Sesia, che scorre nell'omonima valle in Valsesia. \nPercorso.\nNasce da alcuni rami sorgentizi che si uniscono a monte della sede comunale di Rima San Giuseppe; scorre verso Sud ed all'altezza di Rimasco forma il lago omonimo. Presso suddetto lago riceve l'importante contributo dell'Egua, altro torrente ricco d'acque (7\u00a0m\u00b3/s) che gli raddoppia la portata media. Bagna il territorio di Boccioleto e qui riceve l'apporto del Cavaione; successivamente, presso Balmuccia sfocia nel Sesia a quota 557 m s.l.m.\nRegime idrologico.\nIl Sermenza \u00e8 un tipico torrente dal regime prealpino-pluviale. I valori di portata prima del lago di Rimasco variano sensibilmente durante l'anno; al contrario dopo il lago, grazie al notevole apporto dell'Egua (circa 7\u00a0m\u00b3/s), il Sermenza non ha periodi di secca."}
{"id": "1381867", "revid": "123999816", "url": "https://it.wikipedia.org/wiki?curid=1381867", "title": "Anglo-cattolicesimo", "text": "Per anglo-cattolicesimo, soprattutto nel XIX secolo, si \u00e8 denominata l'alta chiesa appartenente alla Comunione anglicana, che, pur recitando gli stessi credi della chiesa bassa, tratta la parola \"cattolico\" nel credo non solo come un mero sinonimo pi\u00f9 antico di \"universale\", ma come il nome della Chiesa di Cristo alla quale appartiene insieme con la Chiesa cattolica e la Chiesa ortodossa. La chiesa anglo-cattolica non riconosce il papa come suo capo, ma l'arcivescovo di Canterbury.\nGli anglo-cattolici hanno dogmi e rituali religiosi simili al cattolicesimo romano. Gli elementi simili comprendono la fede in sette sacramenti, la transustanziazione (opposta alla consustanziazione), la devozione alla Madonna e ai santi, la descrizione del clero ordinario come \"preti\" - chiamati \"padri\" - i vestiti liturgici usati nelle celebrazioni e talvolta anche la descrizione della loro celebrazione eucaristica come messa. Tuttavia i sacerdoti anglo-cattolici non sono tenuti a vivere il celibato, quindi possono sposarsi, sia prima sia dopo essere diventati sacerdoti. I sacerdoti coniugati anglicani, come quelli anglo-cattolici, possono convertirsi al cattolicesimo entrando nella Chiesa cattolica romana secondo quanto stabilito da Benedetto XVI nella costituzione apostolica \"Anglicanorum Coetibus\". Il rito dell'ordinazione anglicano \u00e8 infatti considerato non valido dalla Chiesa cattolica romana, pertanto i sacerdoti anglicani necessitano di una nuova ordinazione. \nLa principale fonte di diversit\u00e0 col cattolicesimo romano \u00e8 lo statuto, potere e influenza del vescovo di Roma. Lo sviluppo dell'ala anglo-cattolica dell'anglicanesimo avvenne soprattutto nel XIX secolo ed \u00e8 fortemente associato al Movimento di Oxford. Due dei suoi luminari maggiori, John Henry Newman e Henry Edward Manning, entrambi preti anglicani, finirono per riunirsi alla Chiesa cattolica romana, diventando cardinali.\nTeologia.\nStoricamente gli Anglo-Cattolici hanno dato valore alla Tradizione della Chiesa indivisa dei primi secoli, dandole un'autorit\u00e0 pari a quello delle Sacre Scritture. Hanno rivalutato gli aspetti, gli usi e le istituzioni della Chiesa precedenti la Riforma protestante, rilanciando gli ordini religiosi, il linguaggio e il simbolismo del sacrificio eucaristico e la confessione privata. La loro spiritualit\u00e0 era evangelica nello spirito, ma cattolica nella forma e nel contenuto. Allo stesso tempo, gli Anglo-Cattolici sostengono che la Chiesa cattolica romana abbia corrotto la liturgia originale che, secondo la loro visione, \u00e8 proposta nella sua purezza originaria nella Chiesa anglicana. Dunque la spiritualit\u00e0 anglo-cattolica proviene essenzialmente dagli insegnamenti della Chiesa antica, oltre che dai \"Caroline Divines\". Nel 1572 l'arcivescovo di Canterbury Matthew Parker pubblic\u00f2 la \"De Antiquitate Britannicae Ecclesiae\", dove tracciava le origini della Chiesa inglese, sostenendo come inizialmente la Chiesa inglese differisse da quella romana in molti punti chiave, e che quindi costituisse un modello alternativo per il Cristianesimo patristico.\nInoltre, gli Anglo-Cattolici sostengono che le Chiese anglicane abbiano mantenuto \"la cattolicit\u00e0 e l'apostolicit\u00e0\", avendo mantenuto la Successione apostolica e i tre ordini (episcopato, presbiterato e diaconato).\nNel XIX secolo John Henry Newman, religioso anglicano e \"leader\" del Movimento di Oxford successivamente passato al cattolicesimo, ha confrontato cos\u00ec le posizioni anglicana e cattolica:\nIn accordo con le Chiese ortodosse orientali, con la Chiesa ortodossa, con le Chiese luterane e con la Chiesa veterocattolica, gli Anglo-Cattolici fanno appello all'espressione di Vincenzo di Lerino che \"Tutto ci\u00f2 che \u00e8 sempre creduto da tutti, \u00e8 veramente e propriamente cattolico\".\nGli Anglo-Cattolici considerano i Trentanove articoli di religione come le dichiarazioni professate dalla fede universale della Chiesa primitiva, difendendo quindi le proprie pratiche e le proprie credenze come coerenti a questi articoli.\nI sacerdoti Anglo-Cattolici praticano la confessione privata e l'unzione degli infermi, considerandoli dei sacramenti. Gli Anglo-Cattolici offrono preghiere per i defunti e per l'intercessione dei Santi, credono alla Presenza reale di Cristo nell'eucaristia, ma considerano un mistero della fede la maniera in cui lui \u00e8 presente e, come gli ortodossi, respingono le dottrine della supremazia papale e dell'Infallibilit\u00e0 papale. La posizione anglo-cattolica su questi temi \u00e8 spiegata da Walter Herbert Stowe, un religioso anglo-cattolico:\nTuttavia, gli Anglo-Cattolici condividono con i Cattolici Romani la fede nella natura sacramentale del sacerdozio e della Messa, una minoranza di essi incoraggia il celibato ecclesiastico e, dato il silenzio dei Trentanove Articoli, incoraggia la devozione alla Vergine Maria, ma non tutti gli Anglo-Cattolici aderiscono alle dottrine della Mariologia.\nPratiche liturgiche.\nGli Anglo-Cattolici vengono spesso identificati dalle loro pratiche liturgiche e dai loro ornamenti. La liturgia \u00e8 pressoch\u00e9 identica a quella cattolica, le differenze sono quasi impercettibili, eccetto per il calendario liturgico che \u00e8 differente. La pratica eucaristica \u00e8 caratterizzata da sei punti:\nAll'interno dell'Anglo-cattolicesimo sono presenti altre pratiche tradizionali cattoliche, come l'adorazione eucaristica. La maggior parte delle \"innovazioni\" cattoliche sono state accettate dalle Chiese anglicane tradizionali, ma non da quelle evangeliche della Chiesa bassa.\nVi sono vari filoni liturgici:"}
{"id": "1381874", "revid": "442848", "url": "https://it.wikipedia.org/wiki?curid=1381874", "title": "Lago di Rimasco", "text": "Il lago di Rimasco \u00e8 un lago artificiale che si trova in Valsesia (Piemonte), nel territorio del comune di Rimasco.\nIl bacino \u00e8 nato nel 1925, presso la confluenza dell'Egua nel Sermenza, quando fu eretta una diga. Le sue acque sono utilizzate per l'alimentazione di una centrale idroelettrica a Fervento.\nLa pesca sportiva.\nIl Lago dalla sua creazione, nel 1925, ha attratto numerosi pescatori; oggi e vi sono delle strutture adeguate per la pesca sportiva ed \u00e8 una meta ambita. Nelle acque sono presenti in quantit\u00e0 trote, sia \"fario\" che \"iridee\" ed anche i salmerini."}
{"id": "1381875", "revid": "254059", "url": "https://it.wikipedia.org/wiki?curid=1381875", "title": "Cenomani", "text": "I Cenomani, detti anche Galli cenomani o Aulerci cenomani, erano un popolo gallico della Gallia cisalpina compreso tra gli Insubri a ovest e i Veneti ad est, il fiume Po a sud e le popolazioni dell'arco alpino dei Camuni e Triumpilini a nord.\nIl loro territorio si estendeva dall'Adige all'Oglio, a nord raggiungeva la fascia delle colline moreniche lacustri e a sud il corso del Po.\nLa loro parentela con i Cenomani della Gallia celtica incontrati da Giulio Cesare \u00e8 dibattuta dagli storici.\nI Cenomani in Gallia.\nErano originari della regione attorno all'attuale citt\u00e0 di Le Mans (il Maine), a ovest dei Carnuti tra Senna e Loira.\nLa loro capitale era \"Vindinum\" o \"Suindinum\" (\"Subdinnum\"), poi \"Civitas Cenomanorum\" e \"Cenomani\" (vedi \"Notitia Dignitatum\"). Secondo il \"De bello Gallico\" di Cesare, si schierarono con la grande rivolta guidata da Vercingetorige (52 a.C.), fornendo 5.000 uomini. Al tempo di Augusto formarono una \"civitas stipendiaria\" nella Gallia lugdunense, mentre nel IV secolo fecero parte della \"Gallia Lugdunensis III\".\nI Cenomani in Italia.\nSia Polibio che Livio li menzionano espressamente tra le trib\u00f9 dei Galli, che circa nel 400 a.C., sotto la guida di Elitovio avevano attraversato le Alpi in epoca storica.\nLivio V 35\n\u00ab[\u2026] Subito dopo, un'altra ondata di Galli\u00a0\u2013 questa volta Cenomani guidati da Etitovio\u00a0\u2013 segu\u00ec le orme dei predecessori e, dopo aver valicato le Alpi nello stesso punto con l\u2019appoggio di Belloveso, si and\u00f2 a stanziare l\u00e0 dove oggi si trovano le citt\u00e0 di Brescia e Verona.\u00bb\nDopo aver espulso gli Etruschi dal territorio vi si stabilirono.\nLa storiografia moderna appoggia la teoria per la quale i Cenomani si stanziarono sul monte Cidneo (da \"Cidno/Cicno\" re dei Liguri che nella tarda et\u00e0 del bronzo invase la pianura Padana e, giunto presso il colle Cidneo al centro dell'attuale Brescia ne fortific\u00f2 la cima) che per i celti ebbe una funzione culturale e vi innalzarono un tempio al dio Bergimus e successivamente creandone un insediamento, probabilmente esteso anche alla zona sottostante dove sono stati rinvenuti materiali di et\u00e0 preromana e piccoli abitati rurali sparsi poco distanti l\u2019uno dall\u2019altro, questo soprattutto grazie al ritrovamento di necropoli di piccole e medie dimensioni.\nLo storico latino Livio definisce Brescia caput Cenomanorum (\u201cin vicos Cenomanorum Brixiamque, quod caput gentis erat\u201d, Livio XXXII 30)\nDurante la grande guerra gallica nel 225 a.C., quando i Boi e gli Insubri presero le armi contro Roma, i Cenomani, come i loro vicini i Veneti, conclusero un'alleanza con la Repubblica romana, e le due nazioni insieme apprestarono una forza di 20.000 uomini, con la quale minacciarono la frontiera insubre.\nQuando Annibale invase la Gallia Cisalpina continuarono ad essere fedeli alleati dei Romani e apprestarono un corpo di ausiliari che combatt\u00e9 nella battaglia della Trebbia.\nCon la fine della seconda guerra punica, tuttavia, presero parte alla rivolta dei Galli sotto Amilcare (200 a.C.), e di nuovo pochi anni pi\u00f9 tardi, unirono le loro armi con quelle degli Insubri: ma anche allora la defezione sembr\u00f2 solo parziale, e dopo la loro sconfitta da parte del console Gaio Cornelio Cetego (197 a.C.), presentarono la sottomissione e da allora continuarono ad essere fedeli alleati dei Romani.\nI Romani attuarono la conquista del territorio celtico della pianura padana a sud del Po che pass\u00f2 alle dirette dipendenze di Roma e vi furono fondate colonie latine. Diversa la situazione a nord del Po dove il territorio non venne invece occupato. Nella Gallia Cisalpina ebbe per\u00f2 cos\u00ec inizio un processo di romanizzazione sul piano culturale, che fu molto rapido e intenso. I Galli cominciarono ad adottare costumi, usi e modelli culturali e alla fine anche la lingua del mondo romano.\nI rapporti di alleanza e la progressiva adozione dei costumi li fecero diventare sempre pi\u00f9 parte del popolo veneto tanto che la regione faceva parte della X Venetia et Histria.\nDa questo momento scompaiono dalla storia diventando gradualmente fusi nella condizione di \"peregrini\", finch\u00e9 nel 49 a.C. acquisirono, con il resto di Galli transpadani, i pieni diritti di cittadini romani.\nLivio parla di Brixia (la moderna Brescia) e di Verona come le citt\u00e0 principali sul loro territorio. Plinio li assegna a Cremona e Brixia: mentre Tolomeo d\u00e0 loro una portata molto pi\u00f9 ampia, comprendente non solo \"Bergomum\" (moderna Bergamo) e \"Mantua\" (Mantova), ma anche \"Tridentium\" (Trento), che \u00e8 stata certamente una citt\u00e0 retica.\nSepolture.\nI riti funerari praticati dai Celti Cenomani prevedevano di deporre il defunto in posizione distesa in fosse scavate nel terreno. Il defunto era quindi accompagnato da un corredo costituito da armi (spade, lance, coltelli, scudi, elmi) e da oggetti di abbigliamento e di ornamento come fibule, torques (la collana in verga metallica ritorta tipica dei Celti), braccialetti, anelli, armille, distinti tra uomo (nella cui sepoltura prevalgono le armi) e donna (il cui corredo, talvolta pi\u00f9 ricco di quello maschile vede la presenza di torques e bracciali a serpentina in argento). Nelle tombe del IV e III secolo a.C. manca, fra gli oggetti di corredo, la ceramica, salvo un numero limitato di casi.\nRari ma preziosi sono gli oggetti decorati secondo lo stile caratteristico dell\u2019arte celtica trovati in territorio cenomane. Il pi\u00f9 controverso proviene dalla pi\u00f9 importante tomba cenomane, ritrovata in territorio mantovano a Castiglione delle Stiviere.\nTra gli oggetti del corredo si trovano numerosi frammenti di bronzo, alcuni decorati, la cui funzione \u00e8 ancora oggi oggetto di dibattito. L\u2019ipotesi pi\u00f9 affascinante \u00e8 che essi potrebbero essere gli elementi di una carnyx, la tromba da guerra dei Celti. Le lamine di bronzo di questo oggetto enigmatico sono decorate a sbalzo secondo uno stile caratteristico dell\u2019arte celtica del III secolo a.C.\nRitrovamenti.\nImportanti reperti decorati provengono dall\u2019area bresciana e sono oggi esposti al Museo di Santa Giulia di Brescia: si tratta di un elmo di ferro con applique e paragnatidi di bronzo decorate con un intreccio di motivi floreali e animali proveniente da Gottolengo, (inizialmente considerata parte decorativa di uno scudo longobardo) rinvenuto nel 1925 insieme a frammenti di spade in ferro, catenelle e armille in bronzo, databile alla seconda met\u00e0 dal IV sec. a.C., e le f\u00e0lere di Manerbio che appartengono a una fase certamente pi\u00f9 tarda dell\u2019arte celtica, rinvenute nel 1928, probabilmente appese alle armature o ai finimenti dei cavalli come decorazioni.\nToponimi di origine celtica.\nTra i toponimi di origine celtica vanno annoverati il limnonimo \"Ben\u00e0co\", antico nome del lago di Garda, da \"*bennacus\" \u201ccornuto\u201d che si confronta con l\u2019antico irlandese \"bennach\" di pari significato e Brescia, il toponimo Brixia viene ricondotto alla radice celtica \"*bric/*brig/*briga\" \u201caltura, colle, sommit\u00e0, rocca\u201d o al nome della dea Brida.\nNell\u2019elenco dei toponimi di origine celtica figura anche Limone sul Garda che va ricondotto al fitonimo celtico \"limo\" \u201colmo\u201d, ampiamente produttivo nella toponomastica dei territori abitati dei celti, all\u2019origine anche di Limone di Gavardo inteso come \"luogo caratterizzato dalla presenza di olmi\".\nAltri toponimi che rimandano a sicure basi linguistiche celtiche sono i derivati da \"*bunda\" \u201cconca, convalle\u201d (Bondone a Toscolano Maderno), \"*vo-bero\" \u201cruscello nascosto\u201d (Vobarno).\nAltri termini del lessico celtico sono passati nel latino e successivamente nelle lingue e nei dialetti romanzi come \"betulla\" \u201cbetulla\u201d, \"broglios\" \u201cbrolo, frutteto\u201d e \"*benna\" \u201ccarro agricolo, cesto del carro\u201d, presenti ancora nel dialetto del posto."}
{"id": "1381876", "revid": "174925", "url": "https://it.wikipedia.org/wiki?curid=1381876", "title": "Basilio Bojoannes", "text": ""}
{"id": "1381878", "revid": "1971044", "url": "https://it.wikipedia.org/wiki?curid=1381878", "title": "Theodor H\u00e4nsch", "text": "Nel 2005 lui e John Hall hanno vinto il Premio Nobel per la fisica per i loro contributi allo sviluppo della spettroscopia di precisione basata sull'utilizzo del laser.\nDopo aver conseguito il dottorato ad Heidelberg fra il 1975 ed il 1986 \u00e8 stato professore all'Universit\u00e0 di Stanford. Successivamente \u00e8 rientrato in Germania all'Istituto Max Planck. Nel 1989 ha ricevuto il premio Leibniz dalla \"Deutsche Forschungsgemeinschaft\" (un'organizzazione per la ricerca), la pi\u00f9 alta onorificenza tedesca per un ricercatore.\nH\u00e4nsch \u00e8 il direttore del Max-Planck-Institut f\u00fcr Quantenoptik (ottica quantistica) a Garching bei M\u00fcnchen e professore di fisica sperimentale e spettroscopia laser all'Ludwig-Maximilians-Universit\u00e4t di Monaco. \u00c8 Professore Emerito presso l'Universit\u00e0 degli Studi di Firenze.\nUno dei suoi studenti, Carl Wieman, ha ricevuto il Premio Nobel nel 2001.\nIl Premio Nobel.\nNel 1970 ha inventato un nuovo tipo di laser che genera impulsi luminosi con un'elevata risoluzione spettrale (cio\u00e8 tutti i fotoni hanno circa la stessa energia con una precisione di una parte per milione). Con questo strumento \u00e8 riuscito a misurare la frequenza di transizione della linea di Balmer dell'atomo di idrogeno. Verso la fine degli anni novanta lui ed i suoi collaboratori svilupparono un nuovo metodo per misurare la frequenza della luce laser. Questo fu usato per misurare la serie di Lyman dell'atomo di idrogeno con una precisione di una parte su 1014. Con una precisione del genere \u00e8 diventato possibile cercare variazioni nelle costanti fisiche dell'universo nel corso del tempo.\nPer tutto ci\u00f2 il 4 ottobre 2005 gli \u00e8 stato assegnato il Premio Nobel."}
{"id": "1381879", "revid": "119504172", "url": "https://it.wikipedia.org/wiki?curid=1381879", "title": "Egua", "text": "L'Egua \u00e8 un grosso torrente che scorre nell'omonima valle, in Valsesia. \nPercorso.\nNasce dal \"Pizzo Tignaga\" a circa 2400 m s.l.m. e come prima localit\u00e0 incontra Carcoforo, dove riceve l'apporto del \"torrente Rila\"; superato quest'ultimo, scorre verso sud incontrando le localit\u00e0 di Campo Ragozzi, Ferrate, Furgotti, Molino, Balmelle, Chiesetto, Priami, fino a raggiungere a Rimasco. Presso quest'ultimo centro abitato si immette nel Sermenza tramite il lago di Rimasco.\nRegime idrologico.\nL'Egua, pur avendo un regime nivo-pluviale, ha una portata d'acqua considerevole in ralazione al proprio bacino (media annua 2.0\u00a0m\u00b3/s)."}
{"id": "1381881", "revid": "119520321", "url": "https://it.wikipedia.org/wiki?curid=1381881", "title": "Val d'Egua", "text": "La Val d'Egua \u00e8 una valle della Valsesia, percorsa dall'omonimo torrente che si getta nel Sermenza all'altezza del lago di Rimasco.\nTra i centri abitati della valle si ricordano Carcoforo, comune appartenente al parco naturale Alta Valsesia, e le localit\u00e0 del comune di Alto Sermenza, Rimasco, Dorca e Ferrate.\nStoria.\nLa valata \u00e8 uno dei territori che nel Medioevo vennero colonizzati dai Walser, una popolazione di origine germanica proveniente dall'Alto Vallese."}
{"id": "1381882", "revid": "339392", "url": "https://it.wikipedia.org/wiki?curid=1381882", "title": "Parco Naturale dell'Alta Valsesia", "text": ""}
{"id": "1381889", "revid": "5456", "url": "https://it.wikipedia.org/wiki?curid=1381889", "title": "Ottawa Hockey Association", "text": ""}
{"id": "1381898", "revid": "123885176", "url": "https://it.wikipedia.org/wiki?curid=1381898", "title": "Falling James Moreland", "text": "Biografia.\n\u00c8 stato il fondatore e leader travestito della band losangelina dei Leaving Trains, con cui ha pubblicato 13 album.\nDal 1989 al 1990 \u00e8 stato sposato con Courtney Love, poi moglie e vedova del leader dei Nirvana, Kurt Cobain.\nHa scritto articoli musicali in giornali di pubblicazione quali L.A. Weekly, Ben Is Dead, Flipside e Carbon 14. Fu anche nominato nel 1985 in una canzone di Tom Waits, nell'album Rain Dogs, ovvero Gun Street Girl, semplicemente come Falling James.\nHa prodotto Retard Girl, il primo singolo delle Hole e l'EP The First Session, sempre delle Hole, band di Courtney Love dal 1990 al 2002."}
{"id": "1381899", "revid": "126257", "url": "https://it.wikipedia.org/wiki?curid=1381899", "title": "Aulerci", "text": "Aulerci \u00e8 un nome generico dato ad alcune trib\u00f9 e popoli celtici della Gallia. Giulio Cesare nomina nel II libro del \"De bello Gallico\" gli aulerci insieme ai veneti e altre trib\u00f9 marittime, mentre nel VII libro enumera tra i clienti degli Edui gli Aulerci Brannovici e Blannovi, anche se il nome di quest'ultima trib\u00f9 non appare genuino dato che in questo capitolo i nomi sono corrotti. Se il nome di brannovici in questo capitolo non \u00e8 corrotto, questo ramo degli aulerci, che dipendeva dagli edui, deve essere distinto da quello degli aulerci situati tra il basso corso della Senna e la Loira e separato dagli edui dai senoni, dai carnuti e dai biturigi cubi. Sempre in questo passo Cesare menziona anche gli aulerci cenomani e gli aulerci eburoni, anche se \u00e8 generalmente accettato il fatto che per gli eburoni bisogna leggere eburovici (come in \"B.G.\" III 17). Cesare menziona anche i popoli costieri dell'Armorica, ma questa lista non collima che quella del II libro e non riporta gli aulerci. Nel III libro, poi, Cesare menziona la trib\u00f9 dei diablinti o diablintri, a cui Claudio Tolomeo d\u00e0 il nome generico di aulerci. Sembra dunque che aulerci sia un nome generico utilizzato per diverse trib\u00f9."}
{"id": "1381907", "revid": "395812", "url": "https://it.wikipedia.org/wiki?curid=1381907", "title": "Candia (famiglia)", "text": "I di Candia (de Candie) sono un'antica famiglia nobiliare della Savoia."}
{"id": "1381908", "revid": "118301522", "url": "https://it.wikipedia.org/wiki?curid=1381908", "title": "Circondario dello Harz", "text": "Il circondario dello Harz \u00e8 un circondario della Sassonia-Anhalt, in Germania. Capoluogo e centro maggiore \u00e8 Halberstadt.\nStoria.\n\u00c8 stato creato il 1\u00ba luglio 2007 dall'unione dei circondari di Halberstadt, Quedlinburg, Wernigerode e con l'incorporazione della citt\u00e0 di Falkenstein/Harz, facente parte precedentemente del circondario di Aschersleben-Sta\u00dffurt."}
{"id": "1381909", "revid": "228587", "url": "https://it.wikipedia.org/wiki?curid=1381909", "title": "The Blue Mask", "text": "The Blue Mask \u00e8 un album discografico del musicista rock statunitense Lou Reed pubblicato nel 1982 dalla RCA Records.\nRobert Quine, innovativo chitarrista conosciuto nella scena New Wave, No Wave e Jazz, vi suona la chitarra solista. Quine era stato in precedenza il chitarrista della punk band Richard Hell &amp; The Voidoids. Un critico dell'epoca (Tom Carson su \"Rolling Stone\") defin\u00ec l'album: \u00abQuello che nemmeno John Lennon era riuscito a fare. Lou Reed ha unito il suo \"Double Fantasy\" e il suo \"Plastic Ono Band\" dimostrando che quei due percorsi finalmente si sono fusi\u00bb. Lou Reed ha smesso di bere e di drogarsi, \u00e8 felicemente sposato con Sylvia e rivela una personalit\u00e0 pi\u00f9 matura ed equilibrata che non teme di mettersi a nudo e di parlare apertamente di se stesso. A 40 anni lo spregiudicato rocker tossico e maledetto sembra aver raggiunto la piena maturit\u00e0.\nIl disco.\nIl disco fu il primo album che Reed pubblic\u00f2 dopo aver lasciato la Arista per ritornare alla RCA. Il sound dell'opera \u00e8 un dichiarato ritorno alle sonorit\u00e0 scarne del suo precedente gruppo, i Velvet Underground, con solo chitarre, basso e batteria. Le chitarre di Reed e di Robert Quine sono mixate separatamente nei canali stereo destro e sinistro rispettivamente.\nQuine, che anni prima aveva seguito i Velvet Underground in giro per gli Stati Uniti e che aveva registrato molti dei loro primi show (in seguito le sue registrazioni verranno conosciute come i \"The Quine Tapes\"), era perfettamente complementare con Reed, e lo stesso Lou, di solito molto avaro di complimenti nei confronti dei suoi musicisti, afferm\u00f2 di trovare lo stile chitarristico di Quine \"veramente grandioso\". Stimolato da Quine, Reed decise in quest'album, di tornare a suonare maggiormente la chitarra elettrica come ai tempi dei Velvet. Da parte sua, Quine in seguito descrisse \"The Blue Mask\": \u00abun disco del quale sono particolarmente orgoglioso. Non avevamo mai suonato insieme prima di entrare in studio. Non c'erano prove e la maggior parte di esso lo registrammo in una o due take al massimo. Mi piacciono tutte le cose che ho fatto con Lou, ma questo rimarr\u00e0 sempre speciale per me\u00bb. Il collaboratore di vecchia data di Reed, Fernando Saunders, suona il basso e fornisce il supporto vocale ai cori nell'album. Il batterista sul disco \u00e8 il session man Doane Perry che in seguito si un\u00ec ai Jethro Tull.\nLa copertina dell'album venne ideata dalla moglie di Reed, Sylvia Morales, ed \u00e8 una versione colorata di blu della celebre fotografia scattata da Mick Rock per la copertina dell'album \"Transformer\" (1972).\nAccoglienza.\n\"The Blue Mask\" fu pubblicato nel febbraio del 1982, dedicato a Delmore Schwartz, l'altro grande \"padre putativo\" di Reed insieme a Andy Warhol. Il disco ebbe ottime recensioni sulla stampa ma vendette poco (arriv\u00f2 soltanto al numero 169 della classifica di \"Billboard\"). Robert Palmer sul \"New York Times\" defin\u00ec l'album il \"lavoro migliore di Reed da anni, e il primo capolavoro rock del 1982\". Molto lodato fu anche l'apporto chitarristico di Robert Quine.\nTracce.\nTutte le canzoni sono state scritte da Lou Reed."}
{"id": "1381910", "revid": "857138", "url": "https://it.wikipedia.org/wiki?curid=1381910", "title": "Meduli", "text": "I Meduli appartenevano alle trib\u00f9 di montagna che controllavano gli accessi agli alti passi alpini insieme ai Ceutroni (o \"Centroni\") nella Tarantasia e ai Salassi in Valle d'Aosta, soprattutto per il controllo delle vie dei metallo. Erano ubicati lungo le medie vallate della Moriana, le cui alte vallate erano invece abitate dai Graioceli. Nel 16 a.C. entrarono a far parte della provincia delle Alpi Cozie. Un loro ramo migr\u00f2 nei pressi di Bordeaux, in un'area che da loro prese il nome di M\u00e9doc."}
{"id": "1381913", "revid": "205250", "url": "https://it.wikipedia.org/wiki?curid=1381913", "title": "Carl Wieman", "text": "Wieman \u00e8 nato nello stato dell'Oregon, ha conseguito il bachelor of science nel 1975 al MIT ed il dottorato all'Universit\u00e0 di Stanford nel 1977.\nIl 9 ottobre 2001 gli \u00e8 stato assegnato il Premio Nobel per la fisica, assieme a Wolfgang Ketterle ed Eric Cornell, per aver ottenuto la prima condensazione di Bose-Einstein e per i primi studi sulle propriet\u00e0 dei condensati."}
{"id": "1381914", "revid": "1494169", "url": "https://it.wikipedia.org/wiki?curid=1381914", "title": "Idoli", "text": ""}
{"id": "1381920", "revid": "167080", "url": "https://it.wikipedia.org/wiki?curid=1381920", "title": "Dolicocefalo", "text": ""}
{"id": "1381922", "revid": "297031", "url": "https://it.wikipedia.org/wiki?curid=1381922", "title": "Edward Lawry Norton", "text": "Biografia.\nNorton inizi\u00f2 a lavorare come radio operatore nella Marina Militare degli Stati Uniti d'America tra il 1917 e il 1919. Dopo aver frequentato l'Universit\u00e0 del Maine un anno prima e un anno dopo il servizio di leva, si iscrisse al MIT nel 1920, laureandosi in ingegneria elettrica nel 1922. In seguito lavor\u00f2 a New York presso la Western Electric, rinominata poi Bell Laboratories nel 1925; nello stesso anno consegu\u00ec un master in ingegneria elettrica presso la Columbia University. Nel 1961 and\u00f2 in pensione, ritirandosi cos\u00ec dal campo dell'elettrotecnica, dopo aver effettuato, nel corso della sua lunga carriera, la registrazione di 19 brevetti, la redazione di 3 pubblicazioni e la scrittura di 92 \"memoranda\" tecnici.\nNorton viene ricordato principalmente per aver elaborato il teorema di Norton, che estende i concetti del teorema di Th\u00e9venin sulla semplificazione degli schemi delle reti elettriche. Il teorema fu concepito parallelamente anche dal fisico tedesco Hans Ferdinand Mayer, ma Norton ebbe il merito di pubblicare per primo i risultati delle sue ricerche nel 1926."}
{"id": "1381923", "revid": "767487", "url": "https://it.wikipedia.org/wiki?curid=1381923", "title": "Suicide (gruppo musicale)", "text": "I Suicide sono stati un gruppo musicale statunitense proveniente da New York, attivo ad intermittenza dal 1971 e composto da Alan Vega (voce) e Martin Rev (sintetizzatore e drum machine). Come i Silver Apples, sono prevalentemente un duo per voce e sintetizzatore.\nSebbene non siano mai stati popolari tra il grande pubblico, vengono oggi considerati estremamente innovativi ed influenti. Riferendosi al gruppo il critico Wilson Neate dichiar\u00f2: \"Sono stati influenti come i Clash. Ascoltando il loro omonimo album di debutto del 1977, appare ovvio: il suono del synth pop, della techno e dell'industrial dance degli anni ottanta e novanta, e la nuova New Wave dai suoni metallici, tutti fanno riferimento a quell'album fondamentale\".\nStoria.\n1971-1977: I Suicide ed il \"Mercer Art Center\".\nMartin Reverby e Boruch Alan Bermowitz, entrambi newyorkesi di nascita, si incontrarono nel 1971 al \"Project of Living Artists\" di Green Street a SoHo, uno spazio-laboratorio per artisti\nin cui il primo si dedicava alla scena jazz d'avanguardia ed il secondo lavorava come scultore. \u00c8 in questo periodo che i due divennero amici decidendo di fondare i Suicide, ispirandosi al titolo del fumetto preferito di Bermowitz, Ghost Rider chiamato \"Satan Suicide\" ed assumendo poi i nomi d'arte di Martin Rev ed Alan Vega. La prima formazione dei Suicide vide inizialmente il contributo anche di Paul Liebgott, che lasci\u00f2 la band poco dopo la sua formazione.\nNegli anni successivi iniziarono a frequentare il \"Mercer Art Center\", dove le New York Dolls gestivano la \"Oscar Wild Room\", ed \u00e8 in questo periodo che Martin Rev un\u00ec una vecchia drum machine degli anni '50 al suo Farfisa, gettando le radici di quel suono rock and roll appena abbozzato su una struttura elementare, sintetica ed estraniante. Era il 1975 ed Alan Vega in una intervista successiva sostenne che \"Quando Marty acquist\u00f2 la drum machine, qualcosa dalla musica cominci\u00f2 a fare capolino (\u2026). \u00c8 stato quello il momento in cui ci siamo guardati in faccia e ci siamo detti, \u201cNon abbiamo bisogno di nessun altro!\u201d.\nI Suicide si inserirono cos\u00ec nella prima scena glam punk di New York, facendosi una cattiva reputazione con live che spesso degeneravano in risse, atti di violenza o con Alan Vega che si auto-infliggeva ferite sul volto e sul corpo. I semplici riff di tastiera di Rev erano accompagnati da una batteria piuttosto dura e grezza che faceva da sottofondo alla voce roca, spesso ripetitiva ed ossessiva fatta di sussurri e grida improvvise, in narrazioni da sotto borgo metropolitano, tra torbide storie di sesso, disagio, morte e guerra. Fu in questi anni che i Suicide composero quei brani che andarono poi a formare il primo album della band.\n1977: Suicide, \"CBGB's\" e tour europei.\nSono del 1977 le numerose comparizioni live al CBGB di Manhattan in cui Vega e Rev eseguono i brani non ancora che li resero poi famosi nel mondo. Alcune delle registrazioni e documentazioni di questi concerti vennero poi allegate alla ristampa dell'omonimo primo disco targata Blast First. Il loro stile cos\u00ec estremo veniva snobbato dalla case discografiche fin quando Martin Thau, ex-manager delle New York Dolls, decise di metterli sotto contratto con la Red Star Records che pubblic\u00f2 il loro epocale primo album dal titolo \"Suicide\". Non venne accolto favorevolmente dalla critica accumulando una lunga serie di stroncature dalle riviste nazionali che li costrinse a rivolgere lo sguardo all'Europa. Nel 1978 i Suicide parteciparono cos\u00ec al tour dei Clash aprendone i concerti, ma continuando a collezionare una lunga lista di fischi e diniego. Il culmine di questo rapporto turbolento tra pubblico e Suicide si ebbe poi durante l'apertura di uno dei concerti di Elvis Costello a Bruxelles, in cui un'ascia venne lanciata sul palco sfiorando Vega e causando l'interruzione del live.\nL'album \u00e8 oggi considerato uno dei grandi classici \"maledetti\" del rock contemporaneo. Il brano pi\u00f9 celebre \u00e8 probabilmente \"Frankie Teardrop\", narrante la storia di un giovane operaio di 20 anni, ridotto sul lastrico, che verr\u00e0 indotto ad un gesto estremo e disperato a causa della vita troppo dura per s\u00e9 e per la propria famiglia. Il critico Emerson Dameron scrisse che la canzone \u00e8 \"una delle cose pi\u00f9 terrificanti, affascinanti e assurde che io abbia mai sentito\".\nPeriodi successivi.\nNel 1980 usc\u00ec il secondo album \"\" pi\u00f9 orientato verso un pop elettronico meno cupo dell'esordio.\nNel 1986 Alan Vega ha collaborato con Andrew Eldritch dei The Sisters of Mercy nell'album \"Gift\", pubblicato sotto il nome di The Sisterhood. Sebbene Vega e Rev abbiano pubblicato album da solisti, i Suicide hanno realizzato un unico album in oltre un decennio, \"American Supreme\" (2002). Le vendite, in ogni caso, furono scarse e la critica divisa.\nNel 2005, la SAF Publishing pubblic\u00f2 \"Suicide No Compromise\", una \"docu-biografia\" girata da David Nobahkt, che contiene lunghe interviste con Vega e Rev. Bruce Springsteen, altro ammiratore dalla band, ha chiuso tutte le esibizioni del suo tour del 2005 \"Devils and Dust\" con una versione per sole tastiera e voce di \"Dream Baby Dream\".\nMorte di Alan vega.\nIl 16 luglio 2016, all'et\u00e0 di 78 anni, muore il cantante Alan Vega, sancendo cos\u00ec la fine del duo.\nStile musicale.\nIspiratori del punk rock, del synth pop e della dance industriale, i Suicide si sono caratterizzati con uno degli stili musicali pi\u00f9 provocatori degli anni settanta fondendo rock 'n' roll, R&amp;B e garage rock tramite una strumentazione elettronica. Ogni loro brano, che si appoggia sui riff alienanti delle tastiere, \u00e8 dominato dalla voce psicotica di Alan Vega, che richiama quella di Elvis Presley e di Lou Reed. Il loro morboso proto-punk elettronico riflette la paura e la nevrosi metropolitana e si ispira, come confermano le esibizioni dal vivo, agli Stooges e a Iggy Pop. Vengono anche inseriti nel novero degli artisti del rock indipendente e in varie espressioni di musica punk quali il post-punk e la new wave."}
{"id": "1381925", "revid": "57342", "url": "https://it.wikipedia.org/wiki?curid=1381925", "title": "Bennet (Gothic II)", "text": ""}
{"id": "1381928", "revid": "287204", "url": "https://it.wikipedia.org/wiki?curid=1381928", "title": "Guntur", "text": "Guntur (telugu \u0c17\u0c41\u0c02\u0c1f\u0c42\u0c30\u0c41) \u00e8 una suddivisione dell'India, classificata come \"municipal corporation\", di 514.707 abitanti, capoluogo del distretto di Guntur, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 16\u00b0 18' 0 N e 80\u00b0 27' 0 E e ha un'altitudine di 32 m s.l.m..\nSociet\u00e0.\nEvoluzione demografica.\nAl censimento del 2001 la popolazione di Guntur assommava a 514.707 persone, delle quali 257.939 maschi e 256.768 femmine. I bambini di et\u00e0 inferiore o uguale ai sei anni assommavano a 54.840, dei quali 27.906 maschi e 26.934 femmine. Infine, coloro che erano in grado di saper almeno leggere e scrivere erano 349.908, dei quali 190.606 maschi e 159.302 femmine."}
{"id": "1381930", "revid": "438678", "url": "https://it.wikipedia.org/wiki?curid=1381930", "title": "Modelli", "text": ""}
{"id": "1381942", "revid": "205250", "url": "https://it.wikipedia.org/wiki?curid=1381942", "title": "Wolfgang Ketterle", "text": "Carriera.\nConsegue il PhD in spettroscopia molecolare sperimentale nel 1986 all'Istituto Max Planck. Nel 1990 inizia la sua attivit\u00e0 di ricerca al MIT nel gruppo guidato da David Pritchard.\nLa sua attivit\u00e0 di ricerca al MIT \u00e8 rivolta allo studio di atomi freddi con temperature prossime allo zero assoluto. Nel 1995 guida uno dei primi gruppi di ricerca a realizzare la condensazione di Bose-Einstein. Dopo aver realizzato la condensazione di Bose-Einstein, nel 1997 il suo gruppo dimostra l'interferenza fra due condensati che collidono e la prima realizzazione di un laser atomico.\nOltre allo studio della condensazione con atomi ultrafreddi, nel 2003 realizza una condensazione molecolare ed un esperimento per fornire elementi di prova della superfluidit\u00e0 ad alta temperatura in un condensato fermionico."}
{"id": "1381947", "revid": "2091899", "url": "https://it.wikipedia.org/wiki?curid=1381947", "title": "La presa di Macall\u00e8", "text": "La presa di Macall\u00e8 \u00e8 un romanzo di Andrea Camilleri, ambientato nel 1935, durante la guerra d'Etiopia.\n\u00c8 scritto nello stile usuale di Camilleri, che mescola italiano e siciliano reinventato.\nNarra la storia tragica e grottesca di Michelino, un bambino vittima della propaganda fascista e dell'indottrinamento cattolico.\nTrama.\nUno.\nMichelino \u00e8 un bambino di sei anni.\nIl padre tradisce la madre con la serva; quando la madre lo scopre i due si separano e Michelino deve vivere con gli zii per alcuni giorni.\nDorme con la cugina Marietta, che scopre in quest'occasione che Michilino \u00e8 provvisto di un pene sbalorditivo.\nQuando i genitori si riappacificano, Michelino ritorna a casa.\nMichelino ha fantasie in cui si immedesima in Buffalo Bill che combatte gli indiani o immagina di fare guerra agli abissini. In una di queste fantasticherie massacra un cane con un coltello.\nMarietta \u00e8 innamorata di Balduzzo, che sta facendo il militare.\nQuando ritorna per una licenza, la convince a fare del sesso con lui, promettendole che la sposer\u00e0 se dovesse restare incinta.\nDue.\nMichelino comincia ad andare a catechismo e a scuola.\nFraintende ampiamente i precetti religiosi e, influenzato dalla retorica anti-abissina fascista, vandalizza la statua di San Calogero perch\u00e9 rappresentato come un nero.\nNel frattempo la madre ha una relazione illecita con il parroco padre Burruano.\nA scuola dimostra di saper gi\u00e0 leggere e scrivere e di aver assorbito la propaganda fascista.\nQuindi il padre decide di mandarlo a lezione privata dal professor Olimpio Gorgerino, il quale ne abusa sessualmente con la scusa di insegnargli i costumi degli antichi spartani.\nTre.\nUn'amica della madre, Clementina Sucato, cerca di approfittare pure lei sessualmente di Michelino.\nQuando la madre la scopre, scaccia l'amica violentemente.\nAnche la pedofilia del professor Gorgerino viene scoperta dal padre di Michelino, che picchia il professore e gli impone di dare le dimissioni e lasciare il paese.\nMichelino viene mandato a lezione dalla maestra Pancucci assieme a Tot\u00f2 Prestipino, un ragazzo pi\u00f9 vecchio di due anni ma scolasticamente ritardato.\nNel frattempo, Balduzzo viene ucciso durante la battaglia di Macall\u00e8.\nAl sabato fascista viene messa in scena una ricostruzione della battaglia, interpretata dai giovani balilla.\nMichelino fa la parte di un soldato italiano, mentre Alfio Maraventano fa l'abissino.\nSi scontrano, Alfio ha la meglio e Michelino preso dalla rabbia si ripromette di ucciderlo.\nQuattro.\nMichelino scopre dove vivono i Maraventano, non lontano dalla casa della maestra Pancucci.\nLa sartoria ha la porta sempre aperta e Alfio fa i compiti su un tavolino volgendo la schiena all'entrata.\nUn giorno Michelino lo assalta e gli pianta la baionetta di balilla in gola, lasciandolo moribondo.\nLa polizia attribuisce la responsabilit\u00e0 dell'assassinio al padre di Alfio.\nCinque.\nAlfio Maraventano finisce in ospedale, dove muore, poco dopo di tetano, con grande sollievo di Michelino che temeva di \"dover rifare il lavoro daccapo\".\nUn giorno Michelino va al cinema da solo e viene abbordato da un uomo che vorrebbe masturbarlo, come \u00e8 solito fare ai ragazzini di quel cinema, ma Michelino, seccato dalle sue avances, lo pugnala ad una mano con un temperino.\nLa madre di Michelino continua la sua relazione con padre Burruano, senza prendere molte precauzioni.\nUn giorno, tornato da lezione in anticipo, Michelino li scopre, ma non capisce cosa stiano facendo.\nMichelino, dopo avere seguito un corso di preparazione, fa la cresima.\nLo zelo religioso, mescolato all'ideologia fascista, lo prende sempre di pi\u00f9 e comincia a illudersi che Ges\u00f9 gli parli direttamente e lo incoraggi a diventare un soldato di Cristo e di Mussolini.\nSei.\nI genitori si separano e Michelino viene mandato ad abitare a casa degli zii, dove rinnova l'ambigua amicizia con la cugina Marietta.\nA lui viene detto che la madre \u00e8 andata a vivere con i nonni perch\u00e9 non sta bene.\nPadre Burruano finisce all'ospedale, duramente picchiato dal padre di Michelino, ma racconta di essere caduto.\nMichelino ritorna a casa con il padre e Marietta viene ad abitare con loro per badare alla casa.\nIspirato dal racconto \"Dagli Appennini alle Ande\" del libro \"Cuore\" di Edmondo De Amicis Michelino scappa di casa con l'intenzione di trovare la madre dai nonni.\nPer strada viene fermato da due tredicenni che lo vogliono derubare, ma ferisce uno dei due col temperino e li fa fuggire.\nTrovato un passaggio, arriva dai nonni, ma la madre non c'\u00e8: \u00c8 in ospedale a Palermo.\nIl nonno lo riporta a casa. Il padre passer\u00e0 la notte fuori e Marietta ubriaca, mentre si masturba, induce Michelino, attirato nella camera da letto dai suoi gemiti, a mettersi a cavalcioni su di lei mentre raggiunge l'apice del piacere.\nSette.\nMichelino passa il Natale dai nonni paterni, ma \u00e8 triste per l'assenza di sua madre.\nA capodanno, dopo la mezzanotte, il padre va a giocare a carte al circolo.\nMarietta \u00e8 ubriaca, scopre che Michelino ha un'erezione ogni volta che sente un discorso del duce. Questa volta l'erezione \u00e8 particolarmente potente e non accenna a passare, e Michelino insiste con Marietta affinch\u00e9 lei plachi la sua erezione. Marietta infine cede e trascorre una lunga notte di sesso con Michelino, raggiungendo orgasmi multipli. In seguito, metter\u00e0 su un disco con una registrazione di Mussolini e approfitter\u00e0 sessualmente di Michelino.\nQuando Michelino interroga Marietta su ci\u00f2 che hanno fatto, viene a sapere che la madre ha avuto una relazione illecita con padre Burruano.\nNon vuole credere che la madre sia una peccatrice e i rapporti con Marietta si guastano.\nOtto.\nMichelino si convince che Marietta \u00e8 un diavolo e che sia lui che la madre saranno dannati.\nChiede a Ges\u00f9 di perdonare la madre e come sacrificio tenta il suicidio accoltellandosi con il suo temperino.\nSi salva e tutti credono che si sia ferito cadendo su un chiodo.\nLe sue ossessioni religiose e fasciste diventano pi\u00f9 forti.\nMarietta e il padre di Michelino cominciano una relazione.\nMichelino, in preda a visioni stimolate dalla febbre, decide di liberarsi del diavolo.\nEntra nella camera dove i due stanno dormendo dopo aver fatto l'amore.\nLi uccide entrambi con la sua baionetta di balilla, d\u00e0 fuoco alla casa e si getta nelle fiamme."}
{"id": "1381949", "revid": "117378977", "url": "https://it.wikipedia.org/wiki?curid=1381949", "title": "Circondario del Jerichower Land", "text": "Il circondario del Jerichower Land () \u00e8 uno dei circondari (\"Landkreis\") della Sassonia-Anhalt, in Germania.\nComprende 5 citt\u00e0 e 4 comuni.\nCapoluogo e centro maggiore \u00e8 Burg."}
{"id": "1381950", "revid": "167080", "url": "https://it.wikipedia.org/wiki?curid=1381950", "title": "B\u00e8tile", "text": ""}
{"id": "1381960", "revid": "111319", "url": "https://it.wikipedia.org/wiki?curid=1381960", "title": "Nuoto ai Giochi della XXVII Olimpiade - 400 metri misti maschili", "text": "Si sono svolte 6 batterie di qualificazione. I primi 8 atleti si sono qualificati direttamente per la finale.\nBatterie.\n19 settembre 2000\nFinale.\n20 settembre 2000"}
{"id": "1381961", "revid": "599013", "url": "https://it.wikipedia.org/wiki?curid=1381961", "title": "Villa Sora (Frascati)", "text": "Villa Sora \u00e8 una delle dodici Ville Tuscolane.\nGi\u00e0 propriet\u00e0 dei duchi di Sora poi divenuta sede del collegio Salesiano Villa Sora.\nStoria.\nLe vicende storiche sono state a lungo legate al ducato di Sora, e la villa originaria \u00e8 stata di propriet\u00e0 della famiglia Moroni.\nNel 1582 ha ospitato Papa Gregorio XIII e il cardinale Carlo Borromeo; per tale evento venne denominata \"Villa del Papa\".\nNel maggio del 1600 la villa viene ceduta da Bartolomeo Moroni a Giacomo Boncompagni, figlio di Papa Gregorio XIII, e duca di Sora dal 1579. L'evento \u00e8 testimoniato da documentazione conservata nell'Archivio di Stato di Roma.\n\u00c8 da questo evento che la villa assume la recente denominazione.\nGiacomo Boncompagni \u00e8 ricordato come mecenate e protettore di artisti, fra i quali si ricorda Giovanni Pierluigi da Palestrina.\nLa villa resta di propriet\u00e0 della famiglia Boncompagni fino al 1896, quando viene ceduta dal duca Rodolfo al noto incisore e cammeista Tommaso Saulini che pochi anni dopo la rivende ai Salesiani.\nCaratteristiche architettoniche.\nLa struttura originaria della villa, costruita nella seconda met\u00e0 del XVI secolo, si pu\u00f2 desumere dalle incisioni di Greuter, 1620 e di Kircher, 1961. Secondo queste la villa era composta da un palazzo con cortile centrale, una torre belvedere verso nord, con vista su Roma ed una pi\u00f9 piccola, verso est.\nIl nome dell'autore dell'opera originaria \u00e8 ignoto e d'altra parte della struttura originaria si \u00e8 salvato ben poco dal bombardamento del 1944; rimangono la facciata e parti interne che sono state recuperate attraverso opere di restauro. Fra queste il salone centrale e una piccola cappella comunicante.\nIl salone, denominato \"Sala Zuccari\", \u00e8 arricchito da affreschi sulle pareti e decorazioni del soffitto erroneamente attribuite nella tradizione a Federico Zuccari, pittore del XVI secolo, ma in realt\u00e0 opera del Cavalier d'Arpino.\nSempre all'interno del territorio della Villa \u00e8 stato eretto un piccolo monumento-altare in memoria dei caduti nei bombardamenti della seconda guerra mondiale e in ricordo dell'opera della comunit\u00e0 salesiana che offr\u00ec riparo a centinaia di \"frascatani\".\nL'istituto Salesiano.\nLa villa ospita il collegio Salesiano Villa Sora."}
{"id": "1381964", "revid": "124123", "url": "https://it.wikipedia.org/wiki?curid=1381964", "title": "Johnny Parker", "text": "Biografia.\nSull'emittente toscana ha condotto \"Hot Line\" e, soprattutto la rubrica \"Brooklyn Top 20\", classifica dei 20 videoclip pi\u00f9 votati dai telespettatori, che andava in onda il venerd\u00ec all'interno di \"Hot Line\". Johnny Parker ha ideato e condotto anche altre trasmissioni trasmesse da Videomusic dedicate alla dance e club. Affermato Dj, ha suonato nei pi\u00f9 importanti club italiani ed europei. Al suo attivo ha anche produzioni dance in collaborazione con Zanetti (D.W.A, records)."}
{"id": "1381965", "revid": "183976", "url": "https://it.wikipedia.org/wiki?curid=1381965", "title": "Celtic League (politica)", "text": "La Celtic League (\"Lega celtica\" in italiano) \u00e8 un'organizzazione politica e culturale presente nelle moderne \"nazioni celtiche\" di Irlanda, Galles, Bretagna, Cornovaglia e Isola di Man. In particolare \u00e8 impegnata nella salvaguardia delle lingue celtiche.\nScopi.\nLo scopo fondamentale della Celtic League \u00e8 di contribuire, come organizzazione internazionale, alle lotte delle Nazioni celtiche per assicurarsi una libert\u00e0 politica, culturale, sociale ed economica. Questo include:\nIn altre parole, lo scopo della Celtic League \u00e8 di unificare i vari movimenti indipendentisti di queste regioni. Ci sono per\u00f2 varie posizioni al suo interno: si va da chi organizza incontri con argomenti di carattere generale a chi vuole creare una federazione sulla falsariga del Consiglio Nordico.\nLa Celtic League sostiene inoltre la riunificazione dell'Irlanda e il ritorno del dipartimento della Loira Atlantica alla Bretagna. Nel corso degli anni ha anche portato avanti, in diversi modi, campagne in supporto delle lingue indigene e per il ritorno di antichi reperti celtici, spesso conservati in musei al di fuori dell'\"area celtica\".\nLa Celtic League ha anche approvato una mozione in sostegno degli scopi dell'Independence First, partito che vuole l'indipendenza della Scozia.\nStoria.\nFondata nel 1961, la presente Celtic League nacque da varie altre organizzazioni pan-celtiche, in particolare dal Celtic Congress, ma, al contrario di queste, diede maggior peso alla politica. In precedenza il poeta scozzese Hugh MacDiarmid e altri avevano gi\u00e0 proposto qualcosa di simile.\nTutto \u00e8 cominciato al National Eisteddfod (festival culturale gallese) del 1961, tenutosi a Rhosllanerchrugog vicino a Wrexham, nel nord-est del Galles. Due dei membri fondatori furono Gwynfor Evans and J. E. Jones, che erano rispettivamente presidente e segretario generale del Plaid Cymru, un partito indipendentista gallese. Interesse fu inoltre espresso da partiti scozzesi e da due importanti esiliati bretoni, Yann Fou\u00e9r\u00e9 e Alan Heusaff.\nNel corso degli anni varie personalit\u00e0 hanno aderito alla Celtic League. Tra queste si possono ricordare l'esponente del Plaid Cymru Gwynfor Evans, Alan Heusaff, lo storico e scrittore Peter Berresford Ellis, lo scrittore Bernard Le Nail e Winnie Ewing dello Scottish National Party.\nSezioni.\nLe sezioni pi\u00f9 importanti della Celtic League sono sei, una per ogni nazione celtica. Solitamente ci si riferisce a questi territori usando il loro nome celtico originale:\nCi sono anche una sezione internazionale (\"International Branch\") e altre negli USA e a Londra. Inoltre \u00e8 presente una sezione anche all'Isola del Capo Bretone in Canada, dove esiste ancora una piccola comunit\u00e0 scozzese che parla il gaelico. Nel 1974 a New York venne creata la sezione americana della Celtic League (\"Celtic League American Branch\" (CLAB)).\nSono stati inoltre fatti tentativi, falliti, di creare sezioni della Celtic League in Australia e nella Chubut Valley in Patagonia, dove ci sono colonie di gallesi che parlano l'antico idioma celtico."}
{"id": "1381977", "revid": "122043319", "url": "https://it.wikipedia.org/wiki?curid=1381977", "title": "Santa Maria del Rovo", "text": "Santa Maria del Rovo \u00e8 una frazione della citt\u00e0 di Cava de' Tirreni, in provincia di Salerno.\nGeografia fisica.\nIl centro abitato \u00e8 situato nella periferia nord occidentale di Cava, tra la frazioni di Passiano, Monte S. Martino e le pendici dei monti Lattari.\nCaratteristiche.\n\u00c8 una zona periferica in cui \u00e8 molto diffusa la coltivazione del tabacco. Tre i principali nuclei abitativi rappresentati dai grandi quartieri popolari della Gescal dalla zona detta San Martino e della piccola localit\u00e0 detta Novelluzza .\nNel paese si trova la chiesa omonima, costruita fra il 1830 ed il 1833, voluta da Gelsomina Senatore, una sua abitante. Questa donna e la sorella Santella sconvolte dal grado di ignoranza e dall'assenza della fede in cui versavano i contadini del tempo, si impegnarono a insegnare a leggere e a scrivere per poi indottrinare anche al cristianesimo la popolazione. Nel cortile di casa dove, prima di iniziare ogni lezione, collocavano una immagine della Madonna in un rovo fiorito. L'immagine raffigurava la Vergine Mater Domini e siccome era sempre posta in questo rovo, tutt'oggi vivente ancora, fu denominata del Rovo o di Santella. Di li a poco furono costruite varie cappelle e poi l'attuale chiesa santuario dedicata alla Madonna.\nCultura.\nNel 1975 venne fondato il gruppo storico dei Pistonieri Santa Maria del Rovo, volto a mantenere il ricordo dell'arte del pistone, molto radicato nella citt\u00e0 di Cava. Il gruppo dell'omonimo casale rappresenta, insieme al gruppo degli Archibugieri Senatore, anche lo storico distretto metelliano di \"Pasculanum\" (una delle quattro suddivisioni rinascimentali dell'antica \"Citt\u00e0 de la Cava\").\nInoltre \u00e8 uno degli otto gruppi che prende parte alla nota \"Disfida dei trombonieri\". "}
{"id": "1381978", "revid": "599013", "url": "https://it.wikipedia.org/wiki?curid=1381978", "title": "Anfiteatro romano di Teramo", "text": "L'Anfiteatro romano di Teramo dista solo pochi metri ad ovest dal teatro romano; la parte pi\u00f9 evidente della residua muratura perimetrale in laterizio dell'anfiteatro \u00e8 visibile in via San Berardo e nell'area immediatamente a sinistra della Cattedrale.\nLa pianta aveva la forma di un'ellisse con un perimetro di 208 metri, l'asse maggiore misurava 74 metri e l'asse minore 56 metri.\nIl piano antico \u00e8 situato a 6 metri di profondit\u00e0 rispetto all'attuale livello stradale.\nNel perimetro murario si individuano diversi accessi come quello ad arco sull'asse minore dell'ellisse e quello con tre archi affiancati lungo l'asse maggiore.\nUna serie di passaggi secondari conducevano direttamente alle gradinate per il pubblico, della cui struttura radiale non rimane traccia.\nStoria.\nAl momento \u00e8 ancora incerta l'esatta epoca della costruzione che dovrebbe risalire al I secolo d.C. circa.\nDal verbale della visita pastorale di mons. Giulio Ricci, vescovo e principe di Teramo, alla Cattedrale di Teramo in data 8 giugno 1583, si legge che il Vescovo (intuendo il valore del monumento sottostante) ordin\u00f2 di rimuovere la terra dal fianco del muro inumidito che emergeva negli orti nei pressi della Cattedrale.\nNel corso di quella ricognizione furono esaminati e descritti:\nFino al 1926 i resti dell'anfiteatro furono confusi con quelli dell'adiacente teatro romano perch\u00e9 su entrambi erano state edificate varie costruzioni.\nNel 1937 furono eseguiti scavi per meglio identificarne i resti che divennero ancor pi\u00f9 visibili e chiari nel loro impianto nord-sud con il successivo abbattimento degli edifici addossati lungo la muratura perimetrale del monumento.\nSi ipotizza che l'anfiteatro sia stato usato come fortezza perch\u00e9, nel sottosuolo della struttura, sono stati rinvenuti cunicoli che sembra avessero uno scopo di tipo militare (nel centro storico di Teramo sono presenti vari passaggi sotterranei che collegavano soprattutto le chiese tra loro, come \u00e8 attestato dal cunicolo rinvenuto e reso visibile sotto il pavimento del Duomo di Teramo nel corso degli ultimi restauri, dal suo proseguimento sotto piazza Martiri della Libert\u00e0 o da quello nei pressi della chiesa della Madonna delle Grazie).\nNel medioevo l'anfiteatro, come pure il vicino teatro romano, \u00e8 stato utilizzato come cava di materiale per la costruzione di vari edifici limitrofi, in particolare il Duomo edificato nel XII secolo sull'area occupata dalla parte nord-occidentale dell'anfiteatro stesso. Nella parete destra esterna del Duomo e in alcune parti interne, si possono osservare alcune pietre scolpite asportate dall'anfiteatro.\nAttualmente sopra l'anfiteatro \u00e8 sito il grosso edificio dell'ex Seminario, la cui costruzione nel XVIII secolo caus\u00f2 l'irreparabile perdita delle strutture interne."}
{"id": "1381979", "revid": "119498069", "url": "https://it.wikipedia.org/wiki?curid=1381979", "title": "Lori Melien", "text": "Specializzata nel dorso ha vinto la medaglia di bronzo nella staffetta 4x100\u00a0m misti alle Olimpiadi di Seoul 1988."}
{"id": "1381982", "revid": "119498176", "url": "https://it.wikipedia.org/wiki?curid=1381982", "title": "Allison Higson", "text": "Specializzata nella rana ha vinto la medaglia di bronzo nella staffetta 4x100\u00a0m misti alle Olimpiadi di Seoul 1988."}
{"id": "1381983", "revid": "110157", "url": "https://it.wikipedia.org/wiki?curid=1381983", "title": "Jane Kerr", "text": "Specializzata nella farfalla e nello stile libero ha vinto la medaglia di bronzo nella staffetta 4x100\u00a0m misti alle Olimpiadi di Seoul 1988."}
{"id": "1381985", "revid": "110157", "url": "https://it.wikipedia.org/wiki?curid=1381985", "title": "Andrea Nugent", "text": "Specializzata nello stile libero ha vinto la medaglia di bronzo nella staffetta 4x100\u00a0m misti alle Olimpiadi di Seoul 1988."}
{"id": "1381992", "revid": "76963", "url": "https://it.wikipedia.org/wiki?curid=1381992", "title": "Laura Michelle Kelly", "text": "Ha ottenuto il successo sulle scene londinesi con il musical \"Mary Poppins\", nel quale interpreta il personaggio omonimo e per il quale nel 2005 \u00e8 stata insignita con un Laurence Olivier Award per migliore attrice di musical. Successivamente ha pubblicato un album dal titolo \"The Storm Inside\", ancora non disponibile in Italia. Nel 2007 ha fatto parte del cast del film musicale \"Sweeney Todd - Il diabolico barbiere di Fleet Street\" di Tim Burton nel ruolo di Lucy Barker."}
{"id": "1381993", "revid": "1494169", "url": "https://it.wikipedia.org/wiki?curid=1381993", "title": "Invasioni barbariche (disambigua)", "text": ""}
{"id": "1382003", "revid": "111319", "url": "https://it.wikipedia.org/wiki?curid=1382003", "title": "Ambrose Gaines", "text": ""}
{"id": "1382004", "revid": "110157", "url": "https://it.wikipedia.org/wiki?curid=1382004", "title": "Circondario di Mansfeld-Harz Meridionale", "text": "Il circondario di Mansfeld-Harz Meridionale (in tedesco: Mansfeld-S\u00fcdharz) \u00e8 uno dei circondari (\"Landkreis\") della Sassonia-Anhalt, in Germania.\nCapoluogo e centro maggiore \u00e8 Sangerhausen.\nSuddivisione amministrativa.\nIl circondario \u00e8 suddiviso in 9 comuni indipendenti (\"Einheitsgemeinde\") e due comunit\u00e0 amministrative (\"Verbandsgemeinde\") che comprendono 13 comuni.\nLe citt\u00e0 sono evidenziate in grassetto."}
{"id": "1382006", "revid": "838137", "url": "https://it.wikipedia.org/wiki?curid=1382006", "title": "Rowdy Gaines", "text": "Specializzato nello stile libero, ha vinto tre medaglie d'oro alle olimpiadi di Los Angeles 1984.\nImpossibilitato a gareggiare alle Olimpiadi di Mosca del 1980 nel ruolo di favorito nelle sue specialit\u00e0 a causa del boicottaggio statunitense, si present\u00f2 alle Olimpiadi di Los Angeles 1984 non pi\u00f9 con i favori del pronostico.\nLa gara dei 100\u00a0m stile libero fu da lui vinta davanti al favorito australiano Mark Stockwell soprattutto grazie ad una partenza perfetta dopo l'assai repentino colpo dello starter (colpo che lasci\u00f2 impreparato l'avversario, talmente furibondo a fine gara da asserire l'ipotesi di una falsa partenza di Gaines; ipotesi poi smentita dai controlli di rito, che anzi evidenziarono l'errore di Stockwell e la prontezza di Gaines).\nGaines \u00e8 uno dei Membri dell'International Swimming Hall of Fame."}
{"id": "1382007", "revid": "1543377", "url": "https://it.wikipedia.org/wiki?curid=1382007", "title": "Qualificazioni al campionato mondiale di calcio 2010 - CONMEBOL", "text": "Sono elencate di seguito le date e i risultati della zona sudamericana (CONMEBOL) per le qualificazioni al mondiale di calcio del 2010."}
{"id": "1382016", "revid": "1206720", "url": "https://it.wikipedia.org/wiki?curid=1382016", "title": "Codici di riciclaggio", "text": "I codici di riciclaggio sono dei simboli che permettono di riconoscere in modo chiaro ed immediato il tipo di materiale del quale \u00e8 costituito un oggetto riciclabile. Non tutti i paesi del mondo hanno adottato gli stessi simboli, anche se molto spesso questi si somigliano. I codici di riciclaggio vigenti in Europa sono stati istituiti con Decisione della Commissione Europea del 28 gennaio 1997.\nNormativa europea.\nIl loro uso \u00e8 volontario, come stabilito dall'articolo 3 della Decisione. La numerazione e le abbreviazioni che costituiscono ogni codice sono riportate negli allegati I-VII della Decisione.\nBench\u00e9 i materiali dove compare tale simbolo siano tutti teoricamente riciclabili, per alcuni di essi i processi di recupero e di trasformazione risultano alquanto difficoltosi e quindi economicamente svantaggiosi; pertanto qualche consorzio di raccolta dei rifiuti urbani chiede di non gettare nel contenitore per il riciclaggio dei tipi di materiale che invece, in un certo senso, \"ne avrebbero diritto\". Inoltre c'\u00e8 anche un problema legislativo: la normativa europea e italiana prevede infatti l'obbligo di riciclaggio solo per i prodotti in plastica che rappresentano imballaggi. Nel prezzo degli imballaggi messi in commercio \u00e8 previsto quindi un contributo che i produttori devono versare al consorzio che si occupa della gestione delle operazioni di recupero e riciclo (CONAI per l'Italia).\nA partire dal 1\u00ba maggio 2012 \u00e8 possibile conferire negli appositi cassonetti, piatti e bicchieri di plastica monouso, sino a quel momento destinati all'indifferenziato. Restano invece esclusi dalla raccolta degli imballaggi in plastica le posate e piatti e bicchieri durevoli, non usa-e-getta, anche se in plastica.\nLa decisione \u00e8 stata comunicata ufficialmente da parte del Comitato di Coordinamento ANCI-CONAI (Associazione Nazionale Comuni Italiani-Consorzio Nazionale Imballaggi).\nCodifica europea.\nNella tabella seguente sono riportati codici di riciclaggio secondo la decisione della commissione 97/129/CE (allegati dal I al VII):\nNel caso dei materiali composti, la sigla corrispondente \u00e8 \"C\" seguita dalla sigla del materiale preponderante. Ad esempio nel caso di un materiale costituito da carta e alluminio con maggiore concentrazione di carta, la sigla da utilizzare \u00e8 \"C/PAP\".\nCodifica giapponese.\nIn Giappone sono utilizzati i seguenti simboli per il riciclaggio dei rifiuti: "}
{"id": "1382019", "revid": "392652", "url": "https://it.wikipedia.org/wiki?curid=1382019", "title": "Mark Stockwell", "text": "Specializzato nello stile libero, ha vinto tre medaglie alle olimpiadi di Los Angeles 1984, due d'argento e una di bronzo.\nNella finale dei 100\u00a0m stile libero delle Olimpiadi di Los Angeles (nella quale part\u00ec da favorito), fu sconfitto dallo statunitense Rowdy Gaines al fotofinish, manifestando ampiamente il suo dissenso per una falsa partenza dell'avversario. La pistola esplose il colpo in modo assai repentino. In realt\u00e0, dopo le proteste di Stockwell, i controlli di rito manifestarono che, al momento dello start, Rowdy Gaines era risultato il pi\u00f9 reattivo di tutti i finalisti senza essersi mosso prima, mentre il nuotatore australiano si era preparato pi\u00f9 lentamente dello statunitense sui blocchi di partenza."}
{"id": "1382020", "revid": "63760", "url": "https://it.wikipedia.org/wiki?curid=1382020", "title": "Neck Thru", "text": ""}
{"id": "1382022", "revid": "63760", "url": "https://it.wikipedia.org/wiki?curid=1382022", "title": "Neck thru", "text": ""}
{"id": "1382024", "revid": "63760", "url": "https://it.wikipedia.org/wiki?curid=1382024", "title": "Neck through", "text": ""}
{"id": "1382026", "revid": "63760", "url": "https://it.wikipedia.org/wiki?curid=1382026", "title": "Neck-through", "text": ""}
{"id": "1382027", "revid": "775372", "url": "https://it.wikipedia.org/wiki?curid=1382027", "title": "Gabinetto dell'Ucraina", "text": "Il Gabinetto dell'Ucraina \u00e8 l'organo collegiale detentore del potere esecutivo in Ucraina. Esso viene nominato e approvato dalla Verchovna Rada su proposta del Primo ministro."}
{"id": "1382030", "revid": "247222", "url": "https://it.wikipedia.org/wiki?curid=1382030", "title": "Hot Line", "text": "Hot Line \u00e8 stato un programma televisivo italiano musicale, andato in onda quotidianamente dal 20 settembre 1985 al 27 aprile 1992 su Videomusic.\nSi sono alternati alla conduzione tutti i vj principali dell'emittente: Rick Hutton, Clive Griffiths, Johnny Parker, Claudio De Tommasi ed Elisa Jane Satta.\nNumerosi sono stati i musicisti ospiti della trasmissione, tra cui Ligabue, che present\u00f2 il suo disco d'esordio nel 1990.\nBrooklyn Top 20.\nAll'interno del programma il venerd\u00ec alle ore 15 andava in onda la \"Brooklyn Top 20\", classifica dei video pi\u00f9 votati via lettera dai telespettatori condotta da Johnny Parker.\nTra i videoclip che arrivarono al n\u00ba1:\nEntrarono in classifica anche videoclip italiani, tra i quali \"Zen\" di Edoardo Bennato e \"Ti pretendo\" di Raf."}
{"id": "1382031", "revid": "124123", "url": "https://it.wikipedia.org/wiki?curid=1382031", "title": "Peter Friedhofen", "text": "Biografia e culto.\nPeter Friedhofen \u00e8 stato il fondatore nel 1850 della congregazione dei Fratelli della Misericordia di Maria Ausiliatrice.\nIl 23 giugno del 1985 papa Giovanni Paolo II lo ha proclamato beato.\nIl Martirologio Romano pone la sua memoria liturgica il 21 dicembre"}
{"id": "1382036", "revid": "111319", "url": "https://it.wikipedia.org/wiki?curid=1382036", "title": "Per Ola Johansson", "text": ""}
{"id": "1382038", "revid": "3732", "url": "https://it.wikipedia.org/wiki?curid=1382038", "title": "TELESPAZIO", "text": ""}
{"id": "1382041", "revid": "78273", "url": "https://it.wikipedia.org/wiki?curid=1382041", "title": "Yamaha xt 125 r", "text": ""}
{"id": "1382046", "revid": "124123", "url": "https://it.wikipedia.org/wiki?curid=1382046", "title": "Per Johansson", "text": "Specializzato nello stile libero, ha vinto tre medaglie di bronzo alle olimpiadi, due delle quali a Los Angeles 1984 nei 100\u00a0m sl e nella staffetta 4x100\u00a0m sl."}
{"id": "1382049", "revid": "287204", "url": "https://it.wikipedia.org/wiki?curid=1382049", "title": "Un barattolo mostruoso", "text": "Un barattolo mostruoso (\"Monster Blood\") \u00e8 la terza storia della serie horror per ragazzi \"Piccoli brividi\", scritta da R. L. Stine.\nTrama.\nEvan Ross ed il suo cocker Cannamozza, vengono affidati alla vecchia e sorda prozia Kathryn (che sembra proprio una strega) per un paio di settimane, mentre i suoi genitori cercano casa ad Atlanta. Qui Evan conosce una ragazzina della sua et\u00e0, di nome Andrea (detta Andy). Un giorno scopre con la sua amica un misterioso barattolo in un vecchio negozio di giocattoli con un'etichetta su cui c'\u00e8 scritto \"SANGUE DI MOSTRO\". Il barattolo \u00e8 pieno di melma verde fluorescente. Evan lo acquista a poco prezzo (anche se il venditore non era molto propenso a venderlo) e i due all'inizio si divertono a giocare con quella strana sostanza, un po' della quale viene anche accidentalmente ingerita da Cannamozza. Presto per\u00f2, il Sangue di Mostro inizia a crescere sempre di pi\u00f9, cos\u00ec come il cane che l'aveva ingerito. La situazione sfugge al controllo di Evan e Andy ed un giorno il Sangue di Mostro, raggiunte ormai dimensioni mostruose, inizia a muoversi come dotato di vita propria.\nDopo aver fagocitato i gemelli Ricky e Tony Beymer, i due bulli del quartiere, il Sangue di Mostro riesce a raggiungere la casa della prozia Kathryn, minacciandola di ingerirla. Evan, a quel punto, accusa la zia di aver lanciato un incantesimo su quella sostanza, ma questa rivela che la vera responsabile di tutto \u00e8 la sua gatta Sarabeth. Ella, infatti, non \u00e8 una gatta ma una giovane strega che ha effettivamente creato il Sangue di Mostro ed \u00e8 l'unica in grado di controllarlo, ordinandogli poco dopo di uccidere i due ragazzi perch\u00e9 ormai sapevano troppo. I due, per\u00f2, vengono salvati da Cannamozza, il quale, diventato ormai enorme, spinge involontariamente Sarabeth verso l'ammasso gelatinoso, che la ingloba, facendola scomparire. Sarabeth \u00e8 cos\u00ec sconfitta e l'incantesimo si spezza, liberando i gemelli Beymer, che fuggono via. Il Sangue di Mostro ed il cane ritornano delle dimensioni originali e subito dopo i genitori di Evan arrivano a casa della prozia Kathryn, per riprendere loro figlio. Il finale \u00e8 comunque aperto: Evan si accorge che il Sangue di Mostro rimasto sul pavimento \u00e8 misteriosamente scomparso.\nEpisodio TV.\nDi questo romanzo \u00e8 stato realizzato un episodio televisivo che, tuttavia, presenta delle differenze rispetto alla versione cartacea:"}
{"id": "1382050", "revid": "1568601", "url": "https://it.wikipedia.org/wiki?curid=1382050", "title": "Drance", "text": "La Drance, a volte anche chiamata \"Dranse\", \u00e8 un fiume della Svizzera, del Canton Vallese, affluente del Rodano.\nPercorso.\nSi forma dalla confluenza della Drance de Bagnes con la Drance d'Entremont, nel distretto di Entremont nel Canton Vallese. La Drance de Ferret \u00e8 a sua volta un affluente della Drance d'Entremont. La Drance non ha molti affluenti ma il principale \u00e8 il torrente Durnand, famoso per le omonime gole.\nLa Drance \u00e8 lunga 43\u00a0km se si calcola la lunghezza del suo corso includendo la Drance de Bagnes, mentre che se si calcola solo la Drance a partire da Sembrancher abbiamo una lunghezza di 15\u00a0km.\nLa Drance confluisce nel Rodano all'altezza di Martigny. Attraversa i comuni di Sembrancher, Voll\u00e8ges, Bovernier, Martigny-Combe e Martigny."}
{"id": "1382052", "revid": "110157", "url": "https://it.wikipedia.org/wiki?curid=1382052", "title": "Weitersburg", "text": "Weitersburg \u00e8 un comune di 2.265 abitanti della Renania-Palatinato, in Germania.\nAppartiene al circondario (\"Landkreis\") di Mayen-Coblenza (targa MYK) ed \u00e8 parte della comunit\u00e0 amministrativa (\"Verbandsgemeinde\") di Vallendar."}
{"id": "1382055", "revid": "38120", "url": "https://it.wikipedia.org/wiki?curid=1382055", "title": "Stadio Guido Biondi", "text": "Lo stadio Guido Biondi \u00e8 lo stadio principale della citt\u00e0 di Lanciano.\nLa struttura \u00e8 principalmente destinata al calcio, ma \u00e8 spesso sede dei campionati nazionali di ciclismo su pista, grazie al suo importante velodromo.\nStoria.\nLa costruzione dell'impianto \u00e8 stata deliberata dal consiglio comunale di Lanciano nel dicembre del 1951, ma \u00e8 stata completata solo al termine degli anni '60: le prime gare ufficiali di ciclismo sul velodromo sono state disputate nel 1965; la prima partita ufficiale di calcio dell'allora Pro Lanciano \u00e8 stata disputata il 21 settembre 1969.\nIl velodromo \u00e8 intitolato al ciclista Alessandro Fantini, mentre lo stadio \u00e8 intitolato dal 2001 al calciatore Guido Biondi scomparso nel 1999, e unico lancianese ad aver giocato in Serie A, dove ha militato in e . In precedenza lo stadio non aveva mai avuto una intitolazione ufficiale, ma col tempo si era affermata quella Cinque Pini perch\u00e9 vicino al campo sorgono appunto cinque pini.\nL'unico settore coperto \u00e8 la tribuna centrale, mentre quello destinato agli ospiti \u00e8 la curva nord poich\u00e9 nella sud prendono posto i tifosi di casa.\nIl 14 aprile 2011 il Biondi \u00e8 stato teatro della finale di Coppa Italia Serie D, disputata tra Perugia e Turris.\nIn campo internazionale, invece, l'11 maggio 2004 ha ospitato una partita amichevole della Nazionale Italiana Under 21 vinta per 3-1 contro la Polonia, mentre nel 2009 alcune partite della XVI edizione dei Giochi del Mediterraneo."}
{"id": "1382057", "revid": "729019", "url": "https://it.wikipedia.org/wiki?curid=1382057", "title": "Dranse", "text": ""}
{"id": "1382059", "revid": "93827890", "url": "https://it.wikipedia.org/wiki?curid=1382059", "title": "Silos (disambigua)", "text": ""}
{"id": "1382062", "revid": "767487", "url": "https://it.wikipedia.org/wiki?curid=1382062", "title": "Kevin Richardson", "text": "Biografia.\nKevin Richardson \u00e8 nato a Lexington, nel Kentucky, da Ann e Jerald Wayne Richardson, \u00e8 ultimo di tre figli e cugino di Brian Littrell, anche lui componente dei Backstreet Boys.\nAll'et\u00e0 di 9 anni si esibiva col coro della chiesa e prendeva lezioni di pianoforte. Appassionato di teatro, faceva parte del gruppo teatrale della scuola.\nDopo il diploma conseguito nel 1990, scartata l'ipotesi di entrare nelle Forze armate, fu incoraggiato dal padre a trasferirsi a Orlando, in Florida dove ottenne un impiego come animatore nel parco Disney World (l\u00ec incontr\u00f2 la sua futura moglie Kristin Kay Willits che interpretava \"Belle\" de \"La bella e la bestia\"); e ricopr\u00ec i ruoli di \"Aladdin\" e di \"Leonardo\" delle \"Tartarughe Ninja\". A 19 anni perse il padre a causa di un cancro.\nNel marzo 1993 partecip\u00f2 alle audizioni per la creazione della boyband Backstreet Boys, dove si affianc\u00f2 a Nick Carter, Howie Dorough e AJ McLean e ai quali poi fece unire il cugino Brian Littrell dopo averlo convinto telefonicamente. Con i suoi compagni ottenne la fama mondiale tra la fine degli anni 90 e i primi anni 2000. Nel 1998 sfil\u00f2 come modello per Versace. Durante una pausa dalle scene musicali, nel 2003 Kevin Richardson interpret\u00f2 il ruolo di Billy Flynn3 nella produzione di Broadway nel musical \"Chicago\".\nNel mese di giugno 2006 Richardson abbandon\u00f2 i Backstreet Boys per proseguire con i suoi progetti solisti e \"per andare avanti con i suoi prossimi capitoli della vita\", come da lui stesso affermato sul sito ufficiale della band il 23 giugno 2006:\n\"Dopo 13 anni la sola cosa che posso descrivere sono come i desideri che diventano realt\u00e0, ho deciso di lasciare i Backstreet Boys. \u00c8 stata davvero una decisione difficile per me, ma necessaria per mandare avanti i miei prossimi capitoli della vita. Howard, Brian, Alex e Nick saranno sempre i miei piccoli fratelli e gli vorr\u00f2 sempre bene e li supporter\u00f2 in qualsiasi momento. Volevo inoltre ringraziare i fan e le fan dei Backstreet per tutti questi bellissimi ricordi che abbiamo condiviso tutti insieme\".\nIl 14 novembre 2006 torn\u00f2 a New York per festeggiare il decimo anniversario del musical \"Chicago\", dopo di che and\u00f2 a Toronto e in Giappone per riprendere il ruolo di Billy Flynn.\nNell'aprile del 2012 fece ritorno definitivo nei Backstreet Boys, in occasione della registrazione dell'ottavo album del gruppo, \"In a World like This\", pubblicato nel 2013.\nIl 24 ottobre 2015, insieme a Brian Littrell entr\u00f2 a far parte della \"Music Hall of Fame\" del Kentucky.\nVita privata.\nIl 17 giugno 2000 spos\u00f2 Kristin Kay Willits, collega di lavoro e attrice nel video di \"I'll Never Break Your Heart\". La coppia ha due figli: Mason, nato il 3 luglio 2007, e Maxwell Haze, nato il 10 luglio 2013.\nNote.\n3.http://www.playbill.com/article/backstreet-to-backstage-kevin-richardson-joins-chicago-jan-20-com-110109"}
{"id": "1382067", "revid": "1573940", "url": "https://it.wikipedia.org/wiki?curid=1382067", "title": "Balaenoptera bonaerensis", "text": "La balenottera minore antartica (Balaenoptera bonaerensis ), o balenottera minore australe, \u00e8 una delle specie pi\u00f9 comuni della famiglia dei Balenotteridi.\nSecondo studi recenti il misterioso suono ritmico rilevato da anni nei mari attorno all'Antartide sarebbe riconducibile proprio a questa specie.\nDescrizione.\nLa balenottera minore antartica \u00e8 uno dei rappresentanti pi\u00f9 piccoli della famiglia dei Balenotteridi, nonch\u00e9 uno dei Misticeti di minori dimensioni. Tra i Balenotteridi solamente la balenottera minore comune \u00e8 pi\u00f9 piccola, e tra i Misticeti la caperea ha dimensioni ancora inferiori. La sua lunghezza varia tra i 7,2 e i 10,7 metri e il peso tra le 5,8 e le 9,1 tonnellate. In media le femmine sono circa un metro pi\u00f9 lunghe dei maschi. Alla nascita misurano tra i 2,4 e i 2,8 metri.\nIl dorso \u00e8 di colore grigio scuro e il ventre \u00e8 bianco. Su entrambi i fianchi \u00e8 presente una striscia di colore grigio pi\u00f9 chiaro estesa dal dorso al ventre. Le natatoie sono di colore scuro, con il margine anteriore bianco.\nLa balenottera minore antartica si differenzia da quella comune sotto vari aspetti. Ha dimensioni leggermente maggiori e, a differenza dell'altra, non ha la banda bianca sulle natatoie. Presenta inoltre differenze meno evidenti nella colorazione e nella forma del corpo.\nBiologia.\nLa balenottera minore antartica viene avvistata generalmente da sola o in coppie, ma nelle zone di alimentazione sono state registrate anche aggregazioni di centinaia di esemplari. La sua dieta consiste soprattutto di krill, e a sua volta viene predata dalle orche (\"Orcinus orca\").\nLa balenottera minore antartica raggiunge la maturit\u00e0 sessuale a 7-8 anni, e vive in media circa 50 anni. L'accoppiamento avviene in inverno. Dopo una gestazione di dieci mesi, la femmina partorisce generalmente un unico piccolo, sebbene talvolta avvengano anche parti gemellari o addirittura trigemini. Il piccolo viene svezzato a cinque mesi di et\u00e0, e rimane con la madre fino a due anni.\nLa balenottera minore antartica pu\u00f2 nuotare anche a velocit\u00e0 di 20\u00a0km orari e immergersi per 20 minuti, nonostante le sue immersioni durino in media solo pochi minuti. \u00c8 una specie piuttosto curiosa, nota per avvicinarsi frequentemente alle imbarcazioni.\nDistribuzione e habitat.\nDiffusa in tutti gli oceani dell'emisfero australe, la balenottera minore antartica pu\u00f2 talvolta oltrepassare l'Equatore ed essere avvistata nell'emisfero boreale. In estate, si raduna in gruppi numerosi nelle acque antartiche per alimentarsi, mentre in inverno si sposta verso nord per riprodursi in acque tropicali o temperate. Tuttavia, non tutte le balenottere migrano: alcune trascorrono tutto l'anno in Antartide.\n\u00c8 presente sia in acque costiere che in aperto oceano. Durante l'estate, si raduna ai margini della banchisa o tra il pack e il \"polynya\".\nConservazione.\nLa prima cattura di quella che probabilmente era una balenottera minore antartica (il rapporto stilato non indica se si trattava di una caperea o di questa specie, ma era quasi sicuramente quest'ultima) venne effettuata da balenieri britannici durante la stagione di caccia in Antartide del 1950-51. Nel 1957-58, il numero di esemplari catturati era salito a 493 capi. Le catture furono relativamente poche e poco pi\u00f9 che sporadiche nelle stagioni seguenti, fino al 1967-68, quando ne vennero catturate 605. Nel 1971-72 ne vennero prese 3021. Non volendo incappare negli stessi errori fatti in precedenza con altre specie, la \"International Whaling Commission\" (IWC) stabil\u00ec una quota di 5000 esemplari per la stagione successiva, 1972-73. Nonostante queste precauzioni, ne vennero catturati 745 esemplari in pi\u00f9.\nLa quota stabilita per il 1973-74 fu ancora di 5000 capi, ma Giappone e Unione Sovietica, le uniche due nazioni che allora potevano cacciare balene in acque antartiche, protestarono, e la quota fu portata a 7713 capi (tutti catturati). Da allora le catture annue fluttuarono tra i 5000 e i 7000 capi (con un massimo di 7900 nel 1976-77) fino al 1986-87, quando nei mari antartici ebbe fine lo sfruttamento commerciale di questa specie.\nDal 1987 a oggi, il Giappone ha inviato ogni anno nell'oceano Australe una flotta composta da un'unica nave officina e da alcune baleniere all'apposito scopo di catturare balenottere minori antartiche, come stabilito nell'Articolo VIII della IWC, che consente la cattura di balene per ricerche scientifiche. Il primo programma di ricerca, il \"Japanese Research Program in the Antarctic\" (JARPA), ebbe inizio nel 1987-88, con la cattura di 273 esemplari. Le quote e le catture vennero ben presto portate da 330 a 440. Nel 2005-06, ebbe inizio il secondo programma di ricerca, il JARPA II. Durante i primi due anni (2005-06 e 2006-07), in quelli che il Giappone chiam\u00f2 \u00abstudi di attuabilit\u00e0\u00bb, vennero stabilite quote per la cattura di 850 balenottere minori antartiche e 10 balenottere comuni. La quota venne raggiunta nella prima stagione, ma, a causa di un incendio, nella seconda vennero catturati solo 508 individui. Nel 2007-08, a causa dell'ostilit\u00e0 dei gruppi ambientalisti, la quota non venne nuovamente raggiunta, e vennero catturate solo 551 balenottere.\nNel 2012 il comitato scientifico della International Whaling Commission ha stimato il numero totale di esemplari in 515.000 unit\u00e0."}
{"id": "1382070", "revid": "123856237", "url": "https://it.wikipedia.org/wiki?curid=1382070", "title": "Paolo Boringhieri", "text": "Biografia.\nFormazione e primi anni all'Einaudi.\nPaolo Boringhieri \u00e8 il quarto figlio di Giacomo Boringhieri e Dora Sch\u00fctz, entrambi di origine svizzera. Il padre, che fu console di Svizzera a Torino, era stato chiamato in citt\u00e0 dallo zio Nicola per subentrare alla conduzione del birrificio di famiglia. Paolo dal 1932 al 1940 frequenta il \"Liceo ginnasio d\u2019Azeglio\", il celebre liceo torinese fucina di antifascisti e intellettuali. Grazie a suo fratello Gustavo, di nove anni pi\u00f9 vecchio, allievo del professor Augusto Monti, conosce alcuni suoi compagni di scuola come Massimo Mila, Felice Balbo, Alessandro F\u00e8 d'Ostiani. Dopo il liceo si iscrive al Politecnico, che lascer\u00e0 per\u00f2 prima della laurea. Dopo l'otto settembre 1943 partecipa alla Resistenza, sia aiutando la Resistenza in montagna e tentando, con l'amico Plinio Pinna Pintor , di creare un nucleo partigiano in Val d'Ayas, sia costituendo insieme ad altri universitari la Giovent\u00f9 d'Azione a Torino, con cui svolge fino alla fine della guerra attivit\u00e0 clandestina di redazione, diffusione e stampa di fogli antifascisti. Si lega per un breve periodo al partito della Sinistra cristiana, guidato da Franco Rodano e da Felice Balbo, con cui stringe un'amicizia che durer\u00e0 fino alla morte di quest'ultimo nel 1964. Il partito, che teorizzava una particolare forma di integrazione fra cristianesimo e marxismo, basata sulla pi\u00f9 totale autonomia reciproca, non ebbe fortuna politica e si sciolse quasi subito nel '45.\nDopo una breve esperienza di lavoro in fabbrica, nel 1949 Felice Balbo lo presenta a Giulio Einaudi, che lo assume in casa editrice e gli affida le collane scientifiche. Nel 1951 la \"Biblioteca di cultura scientifica\", o \"azzurra\" (di fisica, matematica, biologia, storia della scienza), la \"Collezione di studi religiosi, etnologici e psicologici\", o \"viola\", fondata da Cesare Pavese ed Ernesto de Martino, la \"Biblioteca di cultura economica\", o \"marrone\", i \"Testi per operai\" e i \"Manuali\" confluiscono nelle Edizioni Scientifiche Einaudi, di cui Boringhieri diviene il direttore, sedendo in questa veste alle riunioni del consiglio editoriale del mercoled\u00ec. L'ESE pubblica in questi anni molti autori capitali del pensiero scientifico, da Albert Einstein a Enrico Fermi, da Sigmund Freud a Max Planck.\nLa nascita e il primo decennio della casa editrice.\nNel 1957, per far fronte a una crisi finanziaria, Einaudi propone a Boringhieri di acquistare l'ESE, con i suoi circa centocinquanta titoli in catalogo. Il 1\u00ba aprile segna la nascita della Editore Boringhieri S.p.A., e il simbolo rinascimentale del \"celum stellatum\" (senza dittongo, \u00e8 latino rinascimentale) ne diviene il simbolo.\nIl primo catalogo della casa editrice, del 1960, accanto ai titoli pubblicati fino al marzo 1957 ne propone altri novantatr\u00e9. Alle collane rilevate da Einaudi si aggiungono subito i \"Classici della scienza\", una serie presto interrotta di volumi preziosi rilegati inaugurata dai \"Discorsi e dimostrazioni matematiche intorno a due nuove scienze\" di Galileo (a cura di Ludovico Geymonat), i \"Testi della fisica contemporanea\" e l\"Enciclopedia di autori classici\", diretta dall'amico filosofo Giorgio Colli, che cominciando con \"Schopenhauer come educatore\" di Nietzsche proseguir\u00e0 per 90 volumi fino al 1967. \nSeguiranno nel decennio successivo collane come le \"Edizioni universitarie\", i \"Saggi\", le \"Lezioni e seminari\".\nNel 1965 \u00e8 inaugurata l\"Universale Scientifica Boringhieri\", la collana economica che propone l'alta divulgazione scientifica a prezzi contenuti. Sono libri agili, in brossura, con una copertina moderna disegnata da Enzo Mari: la scienza alla portata di tutti. L'USB si riveler\u00e0 una delle operazioni pi\u00f9 riuscite della Boringhieri, con 243 titoli in catalogo nel 1986. A rappresentare i due filoni pi\u00f9 fondanti della casa editrice, la fisica e la psicoanalisi, la collana esordisce con la riedizione de \"L'evoluzione della fisica\" di Einstein e Infeld (un ininterrotto successo editoriale dalla sua prima uscita nel 1948) e con uno dei pi\u00f9 noti e brillanti libri di Sigmund Freud, la \"Psicopatologia della vita quotidiana\", tradotta sotto pseudonimo dallo stesso Boringhieri.\nAprire la cultura italiana alla scienza, proponendola nelle sue espressioni pi\u00f9 alte e non in alternativa ma accanto alle discipline umanistiche: questo il progetto della casa editrice. Ad esso contribuisce nel corso degli anni un gruppo di consulenti d'eccezione, come il fisico Luigi Radicati di Brozolo, il biologo Giorgio Segre, il matematico Edoardo Vesentini, l'economista Claudio Napoleoni, il filosofo Vittorio Somenzi, il poeta e storico della Chiesa Michele Ranchetti, suo principale consulente dalla met\u00e0 degli anni Sessanta.\nNel 1961 il matrimonio con Eleonora di Suni, da cui nascono Giulia e Gavino.\nLe opere di Freud e Jung.\nDopo ben otto anni di gestazione, finalmente nel 1966 Paolo Boringhieri inaugura la monumentale edizione delle \"Opere di Sigmund Freud\" con \"L'Interpretazione dei sogni\" nella traduzione dello psicoanalista Elvio Fachinelli e di sua moglie Herma Trettl. Questa impresa, condotta sotto la direzione scientifica di Cesare Musatti, pur costituendo per la Casa un gravosissimo impegno in termini di risorse economiche e organizzative, rappresenta la definitiva consacrazione del suo prestigio culturale anche in ambito internazionale.\nQualche anno dopo, nel 1969, \u00e8 avviata l'edizione in 19 volumi delle \"Opere di C.G. Jung\", a cura di Luigi Aurigemma. \nNel corso degli anni Settanta la casa editrice prosegue nei progetti avviati e nel potenziamento delle collane di punta: i \"Testi e Manuali della scienza contemporanea\" che accanto alle tradizionali serie di matematica, fisica, chimica, biologia ecc. accolgono le ultime frontiere della filosofia e della scienza nelle serie di logica e matematica, di informatica e cibernetica e di linguistica; il \"Programma di matematica, fisica ed elettronica\" diretto da Luigi Radicati e inaugurato da Landau e Lifsic, \"Meccanica quantistica\"; il \"Programma di Psicologia Psichiatria Psicopatologia\" diretto da Pierfrancesco Galli. Oltre ai saggi e ai grandi classici del pensiero (soprattutto) scientifico, la Boringhieri si specializza in testi destinati al mondo universitario. \nIl 1980 vede concludersi con il dodicesimo volume, gli \"Indici\", le \"Opere di Sigmund Freud\", a cui si aggiungono le opere di Karl Abraham e Anna Freud. Accanto alla prosecuzione e all'allargamento degli ambiti tradizionali della casa editrice, con la creazione nel 1975 della \"Biblioteca Boringhieri\" che propone in piccoli volumetti tascabili di mille lire l'uno singoli testi brevi di psicoanalisi e religioni orientali, e della \"Superuniversale\", gli anni Ottanta segnano l'avvio di alcune collane nuove, come \"Societ\u00e0 antiche\" e \"Lectio\", con cui la casa editrice si apre maggiormente alle scienze umane.\nGli ultimi anni.\nNel Catalogo generale 1986 la Boringhieri si presenta con circa 760 titoli vivi e la convinzione di essere riuscita a perseguire per trent'anni lo scopo che ne ispir\u00f2 la fondazione: \"fare un'editoria tesa a rendere il sapere scientifico, le grandi idee della scienza moderna, parte integrante del bagaglio intellettuale delle persone colte\". Ma la crisi generale dell'editoria di tipo tradizionale, e la necessit\u00e0 di approntare strumenti nuovi per i nuovi tempi, inducono Paolo Boringhieri a cercare un rafforzamento della casa editrice. Nel marzo del 1987 vende la maggioranza delle quote azionarie a Romilda Bollati di Saint Pierre; il fratello Giulio Bollati diventa amministratore delegato e muta il nome della casa editrice in Bollati Boringhieri. \nPaolo Boringhieri si ritira dall'editoria e si dedica a tempo pieno alla sua seconda passione, la ricerca storica sulle famiglie dell'Engadina (la valle grigionese da cui venivano i suoi avi), che racconta in maniera minuziosa dal Duecento a oggi.\nIl 16 agosto 2006, a 85 anni, muore a Torino nella sua casa di via Po."}
{"id": "1382071", "revid": "767487", "url": "https://it.wikipedia.org/wiki?curid=1382071", "title": "Howie Dorough", "text": "Biografia.\nPrimi passi.\nHowie Dorough \u00e8 nato a Orlando in Florida da madre portoricana, Paula Flores, e da padre di origini irlandesi, Hoke Dorough.\nHowie ha sempre mostrato passione per gli spettacoli di intrattenimento da quando aveva tre anni, saltando sul letto del padre cantando con la sua piccola chitarra. All'et\u00e0 di 6 anni, cantava nel coro della chiesa e, grazie alla sorella, Dorough partecip\u00f2 come attore e cantante ad una produzione ad Orlando de \"Il mago di Oz\", con cui diede inizio alla sua carriera di intrattenitore. La madre lo port\u00f2 a lezioni di canto e recitazione mentre partecipava a teatri per bambini e andava anche a lezioni di danza classica, tip-tap e jazz. Durante gli anni della scuola si esibiva nei cori e in talent show locali, tra cui uno show televisivo a tema scolastico dal titolo \"Macho &amp; Camacho\". Prese inoltre parte a film come \"Parenthood\" (1989) e \"Cop and Half\" (1993). Col nome d'arte Tony Donetti partecip\u00f2 a Nickelodeon TV e a spot del Walt Disney World Resort di Orlando.\nTerminate le superiori, sul finire del 1992 Dorough and\u00f2 all'audizione indetta da Lou Pearlman per la creazione dei Backstreet Boys. Presentatosi col suo nome d'arte, Howie super\u00f2 il provino ma le sue informazioni di contatto furono accidentalmente perse. Sei mesi dopo, fu rintracciato grazie all'amico e futuro collega AJ McLean e cos\u00ec insieme a AJ e Nick Carter prima e a Kevin Richardson e Brian Littrell poi, formarono la nuova boyband.\nCarriera.\nHowie e i suoi compagni diventarono gli idoli di milioni di fan in tutto il mondo tra gli anni 90 e Duemila e ad oggi sono la boyband col maggior record di vendite della storia della musica con 130 milioni di dischi venduti, vantando una carriera lunga 25 anni compiuti nel 2018 e dieci album in studio al 2019.\nHowie \u00e8 noto nel gruppo per i suoi falsetti che esegue durante i brani della band. Ma Howie \u00e8 anche cantante principale in diverse canzoni dei Backstreet Boys, le pi\u00f9 famose sono \"Spanish Eyes\" da \"Millennium\", \"My Heart Stays With You\" b-side del singolo \"\"I Want It That Way\",\" e due tracce che scrisse lui stesso: \"What Makes You Different (Makes You Beautiful)\" e \"How Did I Fall In Love With You\" cantata con Brian Littrell (\"Black &amp; Blue\").\nHowie \u00e8 autore anche del testo di I Like It, brano contenuto nell'album d'esordio della cantante \"Mandy Moore\". \nIl suo primo album da solista \"Back to Me\" usc\u00ec il 9 novembre in Giappone e il 15 novembre 2011 in tutto il mondo. Il 20 novembre \u00e8 stato insieme ai Teen Angels, band argentina, il cantante di apertura al tour di Britney Spears, il Femme Fatale Tour in Sudafrica.\nNel 2012, co-scrisse i testi di alcune tracce dell'album \"In a World like This\", e nel 2013, debutt\u00f2 insieme ai suoi compagni come attore del grande schermo nel film \"This Is the End\".\nVita privata.\nNel 1998, la sorella di Howie, Caroline Dorough-Cochran, mor\u00ec di lupus. Dopo il triste avvenimento il fratello Howie decise di aprire una fondazione contro questa malattia: la \"Dorough Lupus Foundation\", che mira alla sensibilizzazione e alla ricerca di cure, fornendo sussidi economici a chi non pu\u00f2 permettersele.\nIl 16 agosto 2007, rivel\u00f2 la storia d'amore di lunga data con l'italo-americana Leighanne Boniello. I due si erano conosciuti nel 2000, durante una tappa dell'Into the Millennium Tour, dove Leighanne stava lavorando per la band come webmaster.\nSi sposarono l'8 dicembre 2007 nella Chiesa di St. James a Orlando con rito cattolico. Il 6 maggio 2009 alle 14.30, Howie e la moglie diventarono genitori di James Hoke Dorough, nato con un mese di anticipo ma in ottima salute. Il 16 febbraio 2013 nacque il secondogenito Holden John Dorough alle 06.37, che sorprese la coppia, perch\u00e9 nacque tre giorni prima della data prestabilita.\nDiscografia.\nVersione Tedesca.\nLa versione tedesca dell'album, conteneva la canzone \"Over and Under\" come Bonus Track.\nVersione Giapponese.\nLa versione giapponese di Back To Me, ha come Bonus Track, il brano \"If I Say\" che vede la collaborazione di Y\u016b Shirota.\nVersione Giapponese Deluxe.\nil Giappone ha avuto anche una versione Deluxe che contenava un DVD del dietro le quinte del singolo \"100\", il video musicale del singolo appena nominato e la registrazione dell'album."}
{"id": "1382072", "revid": "34353", "url": "https://it.wikipedia.org/wiki?curid=1382072", "title": "Vittore IV", "text": ""}
{"id": "1382085", "revid": "128346", "url": "https://it.wikipedia.org/wiki?curid=1382085", "title": "Pasta Choux", "text": ""}
{"id": "1382086", "revid": "78273", "url": "https://it.wikipedia.org/wiki?curid=1382086", "title": "Accettori", "text": ""}
{"id": "1382089", "revid": "45891", "url": "https://it.wikipedia.org/wiki?curid=1382089", "title": "Lettera dello Pseudo-Barnaba", "text": ""}
{"id": "1382094", "revid": "4239", "url": "https://it.wikipedia.org/wiki?curid=1382094", "title": "Sega a nastro", "text": "Una sega a nastro o bindella \u00e8 una macchina che permette di tagliare diversi materiali.\nCaratteristiche.\nNormalmente \u00e8 costituita da una incastellatura che sorregge due volani su cui \u00e8 posta la lama e un piano d'appoggio con una scanalatura dove passa la lama stessa.\nLa lama \u00e8 costituita da un nastro in acciaio dentato sul lato anteriore e liscio sul lato posteriore.\nLa tensione della lama \u00e8 ottenuta tramite un volantino che spinge, tramite molle, il volano superiore che scorre su una guida. Esso \u00e8 folle e non concorre a imprimere il moto alla lama.\nIl volano inferiore, invece, \u00e8 collegato al motore tramite cinghie e pulegge.\nSu macchine di modeste dimensioni vi \u00e8 una striscia di sughero o di gommapiuma che viene opportunamente modellata dall'operatore, per evitare la caduta della lama durante i tagli, mentre sulle macchine pi\u00f9 grandi, quali le segatronchi, i volani hanno una particolare bombatura. \nPer impedire lo scarrucolamento della lama dai volani durante l'avanzamento del pezzo, al di sopra e al disotto della zona di taglio, sono posti i guidalama. Il guidalama superiore \u00e8 composto da un cuscinetto che poggia sul dorso del nastro per evitare lo spostamento della lama sotto la forza di avanzamento del pezzo. Sui fianchi invece si trovano o dei blocchetti in legno duro o due cuscinetti registrabili contrapposti ai lati del nastro che mantengono la lama diritta ed evitano gli sbandamenti laterali. Il guidalama inferiore viene utilizzato per lavorazioni di fino ed \u00e8 normalmente realizzato in legno ed \u00e8 incassato a filo piano. In corrispondenza dei fianchi della lama sono presenti due listelli in legno duro, registrabili, per compensare l'usura dovuta allo scorrimento della lama.\nLe lame sono essenzialmente formate da acciai armonici speciali, mentre i denti possono essere costituiti da riporti di una lega speciale (stellite) che conferisce alla lama una maggiore durata."}
{"id": "1382096", "revid": "320578", "url": "https://it.wikipedia.org/wiki?curid=1382096", "title": "Centri ferro-zolfo", "text": ""}
{"id": "1382101", "revid": "124291307", "url": "https://it.wikipedia.org/wiki?curid=1382101", "title": "Raimondo Berengario IV di Barcellona", "text": "Origine.\nSecondo la \"Ex Brevi Historia Comitum Provinci\u00e6 e familia comitum Barcinonensium\" era figlio del conte di Barcellona, Gerona, Osona e Cerdagna, Raimondo Berengario III e della contessa di Provenza e G\u00e9vaudan, Dolce I, figlia primogenita del Visconte di Millau, di G\u00e9vaudan, e di Carlat, Gilberto I di G\u00e9vaudan e della Contessa di Provenza, Gerberga (come ci viene confermato dalle \"Note dell'Histoire G\u00e9n\u00e9rale de Languedoc, Tome II\"), figlia secondogenita del conte di Provenza, Goffredo I e della moglie Stefania o Dolce (?- dopo il 1096, anno in cui Stefania fece una donazione per l'anima del figlio Bertrando), come viene riportato a pagina 529 delle Note dell'Histoire G\u00e9n\u00e9rale de Languedoc, Tome II; secondo lo storico Szabolcs de Vajay, Stefania era viscontessa di Marsiglia, figlia del visconte di Marsiglia, Guglielmo II.Raimondo Berengario III di Barcellona, secondo la \"Inquisitio circa comitatum Carcasson\u00e6 quomodo pervenerit ad comites Barcinonenses\" era l'unico figlio maschio del conte di Barcellona, Gerona, Osona e Carcassonne, Raimondo Berengario II, detto \"testa di stoppa\" e di Matilde d'Altavilla (o Mafalda di Puglia), che secondo il cronista attivo in Italia in epoca normanna, a cavallo tra la fine del secolo XI e l'inizio del secolo XII, Guglielmo di Puglia, nel suo \"Gesta Roberti Wiscardi\" era la figlia primogenita del duca di Puglia e Calabria e conte di Sicilia, Roberto il Guiscardo (anche l\"'Ex Gestis Comitum Barcinonensium\" ci conferma che era figlia del Guiscargo) e della principessa longobarda, Sichelgaita di Salerno, che secondo il \"Gestis Ducum Normannorum, Continuatione Roberti\" era la figlia primogenita di Guaimario, principe di Salerno e di Capua, duca di Amalfi e Gaeta e duca di Puglia e Calabria e della sua terza moglie, Gemma di Capua, figlia del conte di Capua Laidolfo.\nBiografia.\nRaimondo Berengario viene citato per la prima volta nel documento n\u00b0 194 del \"Recueil des chartes de l'abbaye de la Grasse, Tome I 779-1119\", del febbraio 1114, in cui i suoi genitori fecero una donazione all'abbazia di Grasse.Poi il 20 gennaio 1117, controfirm\u00f2 una donazione che i suoi genitori fecero al monastero di San Pietro di Gerona, come risulta dal documento n\u00b0 XXXVIII della \"Espa\u00f1a sagrada Tomo XLIII\".\nAlla morte del padre, nel 1131, eredit\u00f2 il titolo di conte di Barcellona, Girona, Osona e Cerdagna, come era espresso nel testamento del padre, datato 8 luglio 1130.\nNei primi anni del suo governo la contea dovette subire gli attacchi del re d'Aragona, Alfonso I \"il Battagliero\", che nella sua avanzata su Lerida e Tortosa, aveva occupato alcuni territori della contea di Barcellona, che, con la morte di Alfonso I, nel 1134, ritornarono sotto il controllo di Raimondo Berengario.\nNel 1137 il nuovo re d'Aragona, Ramiro II il Monaco promise la figlia Petronilla in sposa a Raimondo Berengario IV; l'impegno matrimoniale fu firmato a Barbastro, l'11 agosto 1137; mentre il 27 agosto, nel castello di Ayerbe, Ramiro II redasse un documento in cui si impegnava a non prendere importanti decisioni, senza l'approvazione del futuro genero. Il 13 novembre dello stesso anno, infine, pur mantenendo il titolo di re, Ramiro II abdic\u00f2, in favore della figlia Petronilla, e, mentre la regina bambina veniva portata a Barcellona per essere educata alla corte della contea di Barcellona, deleg\u00f2 il futuro genero a governare il regno d'Aragona col titolo di \"principe d'Aragone e conte di Barcellona\", per contrastare l'ingombrante re di Le\u00f3n e Castiglia, Alfonso VII, che dopo aver occupato il regno di Navarra, nel 1136, era entrato in Aragona, aveva occupato parte del regno e (assumendo il titolo di \"Imperatore\") gli aveva imposto il vassallaggio.Ramiro II, che mor\u00ec a Huesca il 16 agosto 1157 (la data della morte \u00e8 stabilita in un documento del dicembre 1157) trascorse l'ultimo periodo della sua vita nel monastero di San Pedro di Huesca e nella sua propriet\u00e0 di \"San \u00darbez de Sarrablo\" (Huesca), ma non vi \u00e8 certezza che tornasse definitivamente alla vita monastica.\nRaimondo Berengario si dovette anche occupare del testamento di Alfonso I, che aveva lasciato tutti i suoi territori agli ordini monastici e tra il 1137 ed il 1143 riusc\u00ec a chiudere i vari contenziosi, cedendo ai Templari sei castelli aragonesi ed alcuni territori conquistati ad al-Andalus.In quello stesso periodo Raimondo Berengario riconobbe la sovranit\u00e0 del papa Innocenzo II su Aragona e sulle contee catalane.\nTra il 1139 ed il 1140 a Carri\u00f3n de los Condes, Raimondo Berengario IV, principe d'Aragona e conte di Barcellona, stipul\u00f2 un trattato con Alfonso VII che fissava i confini tra Castiglia ed Aragona (Alfonso restitu\u00ec Saragozza, dopo che all'Aragona aveva riconosciuto i territori sulla sponda sinistra del fiume Ebro e la Castiglia si teneva quelli sulla destra) e lo impegnava in una guerra di conquista contro la Navarra. Dopo essere stato sconfitto, il re di Navarra, Garcia IV Ramirez, confermandosi suo vassallo, firm\u00f2 a Tudela, nel 1140, una pace separata con Alfonso VII, mentre manteneva con l'Aragona una situazione di conflittualit\u00e0.\nTra il 1141 ed il 1147, Raimondo Berengario IV, dopo essersi alleato con Alfonso VII, recuper\u00f2 diverse citt\u00e0 che erano state riprese dai musulmani dopo la sconfitta di Alfonso il Battagliero a Fraga, nel 1134, e oper\u00f2 anche varie incursioni nelle regioni di Murcia (1144) e di Valencia (1146).\nNel 1143, a Zamora, di fronte al legato del papa Innocenzo II, il re di Castiglia Alfonso VII riconobbe il contratto di matrimonio tra il conte di Barcellona, Raimondo Berengario IV, e la giovanissima regina di Aragona, Petronilla, accettando cos\u00ec l'unione di tutte le contee catalane con l'Aragona, e di fatto la formazione di un pi\u00f9 grande regno d'Aragona.\nNel 1144, alla morte del fratello, il conte di Provenza, Berengario Raimondo I, Raimondo Berengario IV assunse la reggenza della contea di Provenza, per conto del nipote minorenne Raimondo Berengario II, che mantenne sino al 1157.\nSempre in collaborazione con il regno di Castiglia nella lotta contro i regni musulmani, nel 1147, con l'aiuto della flotta genovese, Raimondo Berengario IV mise sotto assedio Almer\u00eda\nNel 1148, complet\u00f2 la conquista della regione di Tortosa e tolse ai musulmani anche la regione di Lerida e Fraga il 24 ottobre 1149, dopodich\u00e9 si autoproclam\u00f2 marchese di Lerida e Tortosa.\nNel 1149 Raimondo Berengario IV firm\u00f2 un trattato di pace con il re di Navarra Garcia IV Ramirez, che impegnava Raimondo Berengario IV, gi\u00e0 promesso per\u00f2 a Petronilla di Aragona, a sposare Bianca di Navarrala, figlia di Garcia IV, che per\u00f2 era stata gi\u00e0 promessa a Sancho, figlio del re di Castiglia. Ma con la morte di Garcia IV l'impegno non fu mantenuto.\nDopo che la regina d'Aragona, nel 1150, ebbe compiuto i quattordici anni, et\u00e0 richiesta dal Diritto canonico per il matrimonio, a Lerida, nel mese di agosto, Raimondo Berengario IV spos\u00f2 Petronilla, ottenendo il titolo di Principe d'Aragona.\nPetronilla, secondo la \"Ex Brevi Historia Comitum Provinci\u00e6 e familia comitum Barcinonensium\", era figlia del re d'Aragona e conte di Sobrarbe e Ribagorza, Ramiro II e della moglie, Matilde (o Agnese) di Poitiers (1103-ca. 1160), figlia legittima del duca d'Aquitania e conte di Poitiers, Guglielmo IX (questa tesi \u00e8 sostenuta, sia dal \"Chronicon sancti Maxentii Pictavensis, Chroniques des Eglises d'Anjou\" che dalla \"Ex Gestis Comitum Barcinonensium\", e anche dalla \"Cr\u00f3nica de San Juan de la Pe\u00f1a\". Infine, secondo le \"Europ\u00e4ische Stammtafeln\", vol II, 58 e 76 (non consultate) era figlia illegittima di Guglielmo IX) e vedova del visconte Emerico V di Thouars (questo matrimonio \u00e8 confermato dalla donazione n\u00b0 CXLVII del \"Cartulaire de l'abbaye de la Sainte-Trinit\u00e9 de Tiron, Tome I\", del 1030 circa, fatta unitamente da Emerico e Agnese), che si era dimostrata fertile col suo primo marito, come ci conferma il documento n\u00b0 1159 della \"Chronique de Robert de Torigni, abb\u00e9 de Mont-Saint-Michel, Tome I\", dove la sposa e chiamata Matilde; e la \"Ex Fragmentis Chronicorum Comitum Pictavi\u00e6, Ducum Aquitani\u00e6\" dove la sposa \u00e8 chiamata Matilde (\"Mahauda\"), detta Agnese (\"Agnes dicta\"), che per\u00f2 sostiene, assieme ad altre fonti non primarie che Agnese era la figlia di Guglielmo, signore di Puy-du-Fou.\nNel 1151, firm\u00f2 il Trattato di Tudil\u00e9n con Alfonso VII, che, oltre che ad essere in chiave anti navarrese, riservava all'Aragona la conquista delle terre musulmane di Valenza, D\u00e9nia e Murcia, ottenendo nuovamente il tributo dall'emirato di Valenza.\nTra il 1151 e il 1153, fond\u00f2 il Monastero di Santa Maria di Poblet.\nNel 1154, ottenne da papa Anastasio IV le supremazie dell'arcidiocesi di Tarragona, su tutta la Catalogna, l'Aragona e la Navarra.\nSempre nel 1154, ottenne la tutela del visconte di B\u00e9arn, Gastone V che era ancora un bambino.\nNell'agosto del 1161, secondo la \"Ex Gestis Comitum Barcinonensium\", Raimondo Berengario IV accompagn\u00f2 sino a Torino il nipote, il conte di Provenza Raimondo Berengario II, per richiedere ed ottenere la conferma della contea di Provenza da parte dell'imperatore Federico Barbarossa. Nel contempo fu organizzato il matrimonio di Raimondo Berengario II con la nipote dell'imperatore, Richenza di Polonia, (1130-1185), figlia del duca di Polonia, in esilio, Ladislao II l'Esiliato (1105-1159) e di Agnese di Babenberg (1111-1157). Il matrimonio fu celebrato nel novembre dello stesso anno.\nSulla via del ritorno da Torino, a Borgo San Dalmazzo, nel 1162, Raimondo Berengario IV mor\u00ec, conferendo al nipote la tutela del suo successore sul trono d'Aragona e nella contea di Barcellona, il figlio secondogenito Raimondo Berengario. La morte di Raimondo Berengario \u00e8 riportata anche dagli \"Annales Sancti Victoris Massilienses\" e da un epitaffio dell'Appendice della \"Espa\u00f1a Sagrada Tomo. XLIII\".Il corpo del conte fu trasportato a Barcellona e inumato nel Monastero di Santa Maria di Ripoll&gt;.\nNel 1164, due anni dopo la morte del conte Raimondo Berengario IV, Petronilla, regina d'Aragona, abdic\u00f2 a favore del figlio, Raimondo Berengario, ridenominato Alfonso, in onore del prozio, Alfonso I il Battagliero. Cos\u00ec, salito sul trono d'Aragona col nome di Alfonso II, ed ereditate dal padre le contee catalane, unific\u00f2 l'Aragona alla Catalogna.\nDiscendenza.\nRaimondo Berengario e Petronilla ebbero cinque figli:\nRaimondo Berengario ebbe anche un figlio illegittimo da un'amante di cui non si conoscono n\u00e9 il nome n\u00e9 gli ascendenti:"}
{"id": "1382106", "revid": "640277", "url": "https://it.wikipedia.org/wiki?curid=1382106", "title": "Salvatore Michael Sorrentino", "text": ""}
{"id": "1382108", "revid": "75118299", "url": "https://it.wikipedia.org/wiki?curid=1382108", "title": "EC 1.2", "text": "La EC 1.2 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano donatori di tipo aldeidico e chetonico.\nSotto-sottoclassi.\nEsistono sei ulteriori sotto-sottoclassi:"}
{"id": "1382109", "revid": "1543377", "url": "https://it.wikipedia.org/wiki?curid=1382109", "title": "Federazione calcistica dell'Estonia", "text": "La Federazione calcistica dell'Estonia (\"est.\" \"Eesti Jalgpalli Liit\", acronimo EJL) \u00e8 il massimo organo amministrativo del calcio in Estonia.\nPone sotto la propria egida il campionato di calcio locale (compresa la Meistriliiga, massima divisione), la Coppa d'Estonia e la Nazionale. Fondata nel 1921, \u00e8 diventata membro della FIFA nel 1923, ma fu sciolta durante l'occupazione sovietica. Nel 1992, anno in cui lo Stato raggiunse l'indipendenza, si affili\u00f2 all'UEFA."}
{"id": "1382114", "revid": "446353", "url": "https://it.wikipedia.org/wiki?curid=1382114", "title": "Border Reivers", "text": "I Border Reivers furono razziatori attivi lungo il confine anglo-scozzese per circa tre secoli, dal tardo XIII secolo alla fine del XVI, anche se il culmine della loro storia si ebbe negli ultimi cento anni di esistenza.\nScenario.\nNel tardo medioevo Inghilterra e Scozia erano spesso in guerra. Nel corso di queste guerre, il sostentamento delle popolazioni di confine era devastato dalle armate in lotta. Anche quando le nazioni non erano in guerra, la tensione rimaneva alta, e l'autorit\u00e0 reale, in un regno o nell'altro, era spesso debole.\nL'incertezza dell'esistenza faceva s\u00ec che le comunit\u00e0 o le persone legate da vincoli di sangue cercassero sicurezza tramite la propria forza e furbizia, e migliorassero le proprie condizioni di vita a spese dei loro nominali nemici. La lealt\u00e0 verso un monarca debole o distante e l'affidamento all'efficacia della legge solitamente, pi\u00f9 che conferire sicurezza alle persone, le rendeva obiettivi di razzia.\nUn altro fattore che promosse uno stile di vita predatorio fu che gran parte della regione di confine \u00e8 montagnosa o brughiera, inadatta alla coltivazione, ma buona per il pascolo. Il bestiame veniva facilmente rubato e portato nel proprio territorio dai Reiver a cavallo, che conoscevano bene quelle zone (I razziatori spesso prelevavano anche oggetti casalinghi facilmente trasportabili o beni di valore).\nL'atteggiamento dei governi inglese e scozzese nei confronti dei clan del Border, si alternava tra l'indulgenza, poich\u00e9 queste agguerrite famiglie fungevano da prima linea di difesa contro le invasioni, e le punizioni draconiane e indiscriminate, quando l'illegalit\u00e0 nel Border diventava intollerabile per le autorit\u00e0.\nLa storia popolare tramandata nelle famiglie dei Reiver, e che nei primi tempi, i Reiver visitavano i poderi prima di guerre o invasioni, e rimuovevano bestiame e oggetti di valore, per portarli in un luogo sicuro. Signori e guardiani, incapaci di garantire ai loro padroni le linee di rifornimento, parlavano di malefatte da parte di ruffiani e sbandati. \u00c8 facile congetturare che questo atteggiamento di sfida nei confronti delle autorit\u00e0 sfoci\u00f2 nella palese illegalit\u00e0.\nNatura dei Reiver.\nI reiver erano sia inglesi che scozzesi e razziavano imparzialmente da ambo i lati del confine, fintanto che le persone da essi colpite non avevano protettori potenti o appartenevano alla stessa famiglia. Le loro attivit\u00e0, anche se di solito restavano a un giorno di cavallo dal confine, si estendevano a nord e a sud del loro territorio principale di caccia. Sono riportate notizie secondo cui i razziatori inglesi avrebbero colpito i sobborghi di Edimburgo, mentre i raid scozzesi si sarebbero spinti a sud fino allo Yorkshire. La principale stagione per le razzie era collocata nei mesi invernali, quando le notti sono pi\u00f9 lunghe e cavalli e bestiame sono grassi per aver speso l'estate nei pascoli.\nGli abitanti della zona vivevano in uno stato di costante allerta, e per autodifesa costruivano fortificazioni come le \"bastle house\" e le \"peel tower\", che sono caratteristiche di quest'area e di questo periodo. Smailholm \u00e8 una delle molte peel tower sopravvissute fino ai nostri giorni.\nDurante le razzie, o \"cavalcate\" come venivano dette, i Reiver cavalcavano dei resistenti vecchi cavalli o dei pony, famosi per la loro abilit\u00e0 nel trovare la strada in mezzo alla brughiera. L'abbigliamento originale, composto da uno \"shepherd's plaid\", venne successivamente sostituito da armature leggere quali la corazzina o la jack of plaite (un tipo di farsetto senza maniche nel quale venivano cucite delle piccole placche d'acciaio), e un elmetto di metallo, come un burgonet o un morione; da cui il soprannome \"steel bonnets\" (cuffie d'acciaio). Erano armanti con una lancia e un piccolo scudo, e talvolta anche con un arco lungo o una balestra leggera (nota come \"latch\"), o pi\u00f9 tardi nel corso della loro storia con una o pi\u00f9 pistole. Inoltre portavano immancabilmente una spada e una daga (\"dirk\").\nI cavalli del Border.\nCome soldati, i Border Reivers erano considerati tra la migliore cavalleria leggera di tutta Europa. Dopo aver incontrato un Reiver (il famoso \"Bold Buccleugh\"), la regina Elisabetta I avrebbe esclamato \"con diecimila di questi uomini, Giacomo (VI) potrebbe scuotere qualsiasi trono in Europa\". Molti Reiver servirono come mercenari, o vennero costretti a prestare servizio nelle armate inglesi e scozzesi, nei Paesi Bassi e in Irlanda; tale servizio veniva spesso concesso come punizione alternativa alla condanna a morte per le loro famiglie.\nI Reiver, in qualit\u00e0 di soldati, giocarono una parte importante nelle battaglie di Flodden Field e Solway Moss. Quando combattevano come parte di un pi\u00f9 ampio esercito, inglese o scozzese, i Borderer erano difficili da controllare. Spesso saccheggiavano per il proprio tornaconto invece di obbedire agli ordini, e c'erano sempre dubbi sulla loro lealt\u00e0. In battaglie come quella di Ancrum Moor, in Scozia nel 1545, i Borderer cambiarono schieramento a met\u00e0 battaglia, per guadagnarsi il favore dei probabili vincitori.\nMolti Borderer avevano parenti su ambo i lati dello schieramento, nonostante leggi che proibivano il matrimonio con stranieri, e potevano rivendicare entrambe le nazionalit\u00e0, descrivendosi come inglesi se costretti, scozzesi per volont\u00e0 e Reiver per diritto di sangue.\nGiustizia e ordine.\nNei periodi di pace nominale, un corpo speciale del diritto consuetudinario, noto come Border Law, si svilupp\u00f2 per gestire la situazione. In base alla Border Law, una persona che aveva subito una razzia aveva il diritto di organizzare una contro-razzia nell'arco di sei giorni, anche attraversando il confine, per recuperare i suoi beni. Il gruppo doveva procedere facendo rumore e annunciando apertamente il proprio scopo, per distinguersi da razziatori illegali che procedevano di soppiatto. Qualsiasi persona che incontrava questo contro-raid doveva cavalcare con esso e offrire l'aiuto che poteva, o correre il rischio di essere considerata complice dei razziatori. Una contro-razzia organizzata dopo sei giorni andava incontro a una sanzione ufficiale.\nEntrambi i lati del confine erano divisi in \"marche\", ognuna delle quali era sotto la responsabilit\u00e0 di un \"March Warden\". I March Warden dei rispettivi regni si incontravano lungo il confine in momenti prestabiliti, per appianare le rivendicazioni nei confronti delle persone che stavano dalla loro parte, avanzate da persone risiedenti nella parte avversa. Queste occasioni, note come \"Giorni di Tregua\", somigliavano a delle fiere, con divertimenti e molta socializzazione. Per molti Reiver era un'opportunit\u00e0 di incontrarsi (legalmente) con parenti e amici da cui erano solitamente separati a causa del confine.\nRaramente i March Warden (e i funzionari inferiori come i \"Keeper\" delle piazze fortificate) erano efficaci nel far rispettare la legge. Solitamente i Warden scozzesi erano essi stessi dei Borderer, e complici nelle razzie. Quasi invariabilmente mostravano favore nei confronti dei loro consanguigni, il che causava gelosia e perfino odio tra le altre famiglie del Border scozzese. Molti funzionari inglesi provenivano dalle contee meridionali del paese e spesso non riuscivano a mantenere la lealt\u00e0 o il rispetto dei loro subordinati reclutati in loco o della popolazione locale. Alcuni funzionari locali, come Sir John Forster, che fu Warden della Middle March per quasi 35 anni, divennero altrettanto noti per la loro venalit\u00e0 di alcune delle loro controparti scozzesi.\nAlla morte di Elisabetta I d'Inghilterra, le cose erano arrivate a tal punto, lungo il confine, che il governo inglese consider\u00f2 l'idea di ricostruire e rifortificare il Vallo di Adriano. Con la sua ascesa al trono inglese, Giacomo VI di Scozia (che divenne poi Giacomo I d'Inghilterra) si mosse duramente contro i Reiver, abolendo la Border Law e lo stesso termine \"Borders\" in favore di \"Middle Shires\", e facendo assaggiare il rigore della giustizia a molti noti Reiver.\nI \"nomi\" e le famiglie del Border.\nLa societ\u00e0 del Border era strutturata in \"Riding Surnames\" e nei relativi \"Graynes\". Questi possono essere paragonati al sistema dei clan delle Highland e alle loro sette. Ad esempio, il Clan Donald e il Clan MacDonald di Sleat, possono essere paragonati agli scozzesi di Buccleuch e agli scozzesi di Harden. Sia i Graynes del Border che le sette delle Highland comunque, avevano una caratteristica essenziale data dalla guida patriarcale da parte del capo clan, e avevano territori nei quali viveva una maggioranza dei propri consanguinei. Le famiglie del Border praticavano alcune usanze simili a quelle dei Gaelici, come il tutoraggio quando un erede minorenne succedeva al capo. Anche se esisteva il feudalesimo, la lealt\u00e0 tribale era pi\u00f9 importante e questo \u00e8 ci\u00f2 che distingueva i Borderer dagli altri scozzesi delle Lowland.\nLe relazioni che intercorrevano tra le famiglie del Border potevano andare dalla precaria alleanza alla \"faida mortale\". Bastava poco a dar vita a una faida; una discussione occasionale o un abuso d'ufficio erano sufficienti. Le faide potevano continuare per anni, finch\u00e9 non venivano ricomposte di fronte all'invasione da parte di un altro regno, o quando lo scoppio di una nuova faida faceva s\u00ec che mutassero i rapporti di alleanza. Il border veniva facilmente destabilizzato se \"Graynes\" da parti opposte del confine erano in lotta. Le faide fornivano anche una facile scusa per incursioni o inseguimenti particolarmente sanguinari.\nNel 1587 il parlamento scozzese approv\u00f2 uno statuto: \"\u201cFor the quieting and keping in obiedince of the disorderit subjectis inhabitantis of the borders hielands and Ilis.\u201d\" Allegato allo statuto vi era un elenco dei Graynes, che possedevano sia una porzione del border che una delle highlands. Delle 71 famiglie di Reiver conosciute, 17 sono elencate come Graynes con un capo.\nDopo la scomparsa.\nMolto dopo la loro scomparsa, i Reiver vennero romanzati da scrittori come Walter Scott (\"Minstrelsy of the Scottish Border\"), anche se commise qualche errore; il termine \"Moss-trooper\", ad esempio, si riferiva pi\u00f9 correttamente a uno dei rapinatori che esistettero dopo che i veri Reiver erano stati eliminati. Ciononostante, Scott era un nativo del Border, che scriveva storie che erano state tramandate nella tradizione popolare e nelle ballate. Le storie di leggendari Border Reivers come Kinmont Willie Armstrong vennero spesso rinarrate nelle canzoni popolari come ballate del Border. Esistono anche leggende locali, come quella del \"Piatto di speroni\" che sarebbe stato servito a un capo dei Charltons per ricordargli che la dispensa era vuota ed era tempo di acquisire un nuovo bottino.\nLo scrittore scozzese Nigel Tranter rivisit\u00f2 molti di questi temi nei suoi romanzi storici e contemporanei.\nAd Hawick, in Scozia, si tiene un festival annuale dei Reivers, cos\u00ec come quello organizzato dalla Schomberg Society di Kilkeel, nell'Irlanda del Nord (i due spesso cooperano). Il festival estivo nella citt\u00e0 di Duns, nei Borders \u00e8 guidato dal \"Reiver\" e dalla \"Reiver's Lass\", un giovane uomo e una giovane donna che vengono eletti dagli abitanti della cittadina e dell'area circostante. I primi due volantini della Ulster-Scots Agency, della serie \u2018Scots Legacy\u2019, presentavano la storia dello storico tartan dell'Ulster, e le origini del kilt e dei Border Reivers.\nMolti Borderer (in particolare quelli messi al bando da Giacomo I d'Inghilterra) presero parte nella colonizzazione dell'Ulster, diventando conosciuti come Scozzesi dell'Ulster (Scozzesi-Irlandesi in America). Discendenti dei Reiver si possono trovare in tutto l'Ulster, con cognomi quali Elliot, Armstrong, Beattie, Bell, Hume, Heron, Rutledge e Turnbulls tra i tanti.\nLo scrittore George MacDonald Fraser osserv\u00f2 o immagin\u00f2 ironicamente diversi tratti e nomi dei Borderer tra i personaggi controversi della storia statunitense; ad esempio i presidenti Lyndon B. Johnson e Richard Nixon. \u00c8 anche noto che un discendente dei Borderers (Neil Armstrong) fu la prima persona a mettere piede su un corpo celeste diverso dalla Terra. Nel 1970 Neil Armstrong visit\u00f2 la citt\u00e0 di Langholm, da dove provenivano i suoi avi.\n\"Border Reiver\" \u00e8 anche il titolo di una canzone di Mark Knopfler tratta dall'album \"Get Lucky\" uscito il 14 settembre 2009."}
{"id": "1382115", "revid": "149485", "url": "https://it.wikipedia.org/wiki?curid=1382115", "title": "Eyvind Johnson", "text": "Divent\u00f2 membro dell'Accademia Svedese nel 1957 e nel 1974 fu insignito del Premio Nobel per la letteratura insieme a Harry Martinson con la seguente motivazione:\nBiografia.\nInfanzia e giovent\u00f9.\nEyvind nacque, battezzato Olof Edvin Verner, in un piccolo centro del Nord della Svezia, nei pressi di \u00d6verlule\u00e5 da Olof Petter Jonsson e Cevia Gustafsdotter, minatori dello V\u00e4rmland. All'et\u00e0 di tre anni perse il padre, ammalatosi di silicosi a causa del suo lavoro nelle cave e venne adottato dallo zio Anders Johan Rost anch'egli minatore. All'et\u00e0 di tredici anni si trasferisce con la famiglia adottiva a Hedberget una cava di pietra pochi chilometri a Sud di Murjek dove lo zio era stato assunto come minatore. Qui impara a leggere e scrivere, per lo pi\u00f9 da autodidatta. Un anno dopo lascia la famiglia e comincia a lavorare dapprima come cameriere, poi come autista e infine in una segheria. Durante queste prime esperienze di lavoro ha occasione di conoscere rappresentanti dei sindacati dei lavoratori e militanti del \"Ungsocialisterna\" un'associazione politica di stampo socialdemocratico. Insieme ad essi nel 1919 \u00e8 a Stoccolma per una protesta in favore dei diritti dei lavoratori e ha occasione di scrivere articoli di denuncia per giornali di sinistra quali \"Brand, Syndakalisten\" e \"Arbetaren\".\nFormazione e debutto.\nIn seguito viaggia per studio a Berlino e Parigi e debutta nel 1924 con la raccolta di racconti \"I quattro sconosciuti\" (in svedese: \"De fyra fr\u00e4mlingarna\"). Tra gli scrittori di origine proletaria svedesi \u00e8 il primo a introdurre nelle sue opere le tecniche narrative del modernismo letterario come il Monologo interiore e il flusso di coscienza che mutua da James Joyce, Marcel Proust e William Faulkner.\nNel 1927 si sposa la prima volta con Aase Christoffersen dall'unione con la quale nasce Tore Johnson, futuro fotografo. \nIl capolavoro di Johnson \u00e8 il \"Romanen om Olof\", un romanzo parzialmente autobiografico in quattro parti. Il protagonista (Olof), come l'autore, cresce nel Norrland degli anni '10 del XX secolo. Le esperienze e il milieu descritti nel romanzo erano nuovi per la letteratura svedese di quel tempo, ma la novit\u00e0 introdotta da Johnson consiste anche nella sperimentazione letteraria tesa alla ricerca del monologo interiore. Il contenuto del romanzo descrive ci\u00f2 che avviene nella coscienza del protagonista, mentre l'ambientazione reale \u00e8 limitata quasi esclusivamente alla stanza del protagonista. Da questo romanzo il regista svedese Jan Troell ha tratto il film \"Ecco la tua vita (H\u00e4r har du ditt liv)\"(1966).\nDurante la seconda guerra mondiale.\nNel 1940 si risposa con la traduttrice Cilla Johnson da cui ha due figli: Carl-Anders e Maria. \nNegli stessi anni Johnson \u00e8 redattore (dal 1942 al 1945) della rivista norvegese di protesta \"H\u00e5ndslag\", oltre che attivo collaboratore della rivista del Samfundet Nordens Frihets. Lo strenuo impegno di Johnson contro il nazismo \u00e8 rispecchiato nel romanzo \"Natt\u00f6vning (1938)\" e nei \"Krilonromanen\", nei quali la politica mondiale \u00e8 rappresentata in forma allegorica con personaggi ispirati dalla sua attivit\u00e0 nel \"Nordens Frihet\". Sempre in quegli anni Johnson prese parte anche alla Guerra d'inverno prendendo posizione contro i comunisti. Ci\u00f2 avr\u00e0 una grande importanza per la sua attivit\u00e0 di scrittore nel periodo postbellico. In un discorso agli studenti tenuto nella primavera del 1951 muove delle critiche ai comunisti svedesi e alla politica estera svedese, caratterizzata dal dibattito sul \"Tredje st\u00e5ndpunkten\". L'atteggiamento politico di Johnson si evolve dal socialismo dell'et\u00e0 giovanile, influenzato dal pensiero di Kropotkin fino al liberalismo degli anni della maturit\u00e0.\nRomanzi storici.\nL'ultima fase della produzione letteraria di Johnson \u00e8 dominata da romanzi di ambientazione storica. Nel 1946 esce il romanzo \"Str\u00e4ndernas svall\", nel quale riprende il motivo omerico del ritorno a casa di Odisseo. Anche il romanzo \"Dr\u00f6mmar om rosor och eld\" mostra l'interesse di Johnson per la storia. Ambientato nella Francia del tempo di Richelieu, descrive i processi agli eretici, nei quali si possono rintracciare allusioni ai processi della censura sovietica. Nel romanzo \"Hans n\u00e5des tid\" (1960) narra dell'epoca di Carlo Magno.\nJohnson era anche traduttore. Tradusse, tra gli altri, diverse opere di Jean-Paul Sartre e Jules Verne. Muore il 25 agosto del 1976 e viene sepolto nel Skogskyrkog\u00e5rden di Stoccolma.\nPremio Nobel.\nNel 1974 gli fu conferito il Premio Nobel per la letteratura\nAlla consegna dell'onorificenza Karl Ragnar Gierow afferm\u00f2 che Martinson e Johnson avevano arricchito la letteratura proletaria svedese con la loro fama. \nLa nomination per il Nobel fu duramente criticata da pi\u00f9 parti, in primis perch\u00e9 L'Accademia Svedese aveva scelto due suoi membri per il premio e alcuni criticarono persino le capacit\u00e0 dei due affermando che Johnson e Martinson fossero gi\u00e0 da tempo in declino come scrittori."}
{"id": "1382116", "revid": "767487", "url": "https://it.wikipedia.org/wiki?curid=1382116", "title": "Brian Littrell", "text": "Biografia.\nPrimi passi.\nBrian Littrell \u00e8 nato a Lexington nel Kentucky, da Jackie e Harold Littrell e ha un fratello pi\u00f9 grande di nome Harold.\nInizi\u00f2 a cantare da bambino nella \"Porter Memorial Baptist Church\" e frequent\u00f2 la \"Tates Creek High School\" a Lexington. Oltre che a scuola, si esibiva presso il Long John Silver's in occasione di matrimoni e successivamente pens\u00f2 di frequentare il \" Bible College\" di Cincinnati per diventare un cantore.\nIl cugino di Littrell, Kevin Richardson si era trasferito ad Orlando per lavorare nel parco divertimenti Disney World e dopo essere entrato a far parte dei Backstreet Boys, il 19 aprile 1993 convinse telefonicamente il cugino a unirsi al gruppo, dopo averlo suggerito ai membri della band e ai manager. Il 20 aprile 1993, Brian si rec\u00f2 quindi ad Orlando dove fece la sua audizione e venne scelto come quinto e ultimo membro della nuova boyband.\nCarriera con i Backstreet Boys.\nDivenne cantante principale insieme a Nick Carter e AJ McLean con assoli nella maggior parte dei loro brani. Anche se il suo ruolo \u00e8 quello di cantante, Brian \u00e8 anche un discreto suonatore di chitarra e anche autore dei testi di molti successi della band (come \"Larger Than Life\", \"The One\" e \"The Perfect Fan\").\nI Backstreet Boys iniziarono la loro ascesa nel mondo musicale dapprima solo in Europa e poi in tutto il mondo, con fan di tutte le et\u00e0.\nNel maggio 1998 Littrell dovette subire un'operazione a cuore aperto, a causa di una malformazione congenita che gi\u00e0 all'et\u00e0 di 5 anni lo aveva messo in pericolo di vita. La band dovette cancellare tutte le date estive del tour, poich\u00e9 l'intervento doveva essere eseguito al pi\u00f9 presto possibile, altrimenti la situazione cardiaca di Brian si sarebbe complicata notevolmente. Ristabilitosi, con i suoi compagni ottenne la fama mondiale con gli album \"Backstreet's Back\", \"Millennium\" e \"Black &amp; Blue\".\nDopo il loro successo, i Backstreet Boys fecero una lunga pausa e quindi decisero di non sciogliersi. Cos\u00ec Littrell, divent\u00f2 protagonista di molte attivit\u00e0 nello show business, molte di loro si occupavano di beneficenza. A seguito dell'operazione subita al cuore nel 1998, cre\u00f2 la fondazione no-profit dal titolo \"Healthy Heart Club\" per dare assistenza anche economica ai bambini affetti da malattie cardiache.\nI Backstreet Boys tornarono sulle scene nel 2004 per iniziare a registrare l'atteso album di ritorno \"Never Gone\". Pubblicato nel 2005, con il primo singolo \"Incomplete\". Seguiranno gli album \"Unbreakable\" (2007), \"This Is Us\" (2009), \"In a World like This\" (2013) e \"DNA\" (2019). Il 10 aprile 2015, Brian e il cugino Kevin entrarono a far parte della \"Music Hall of Fame\" del Kentucky.\nCarriera da solista.\nBrian incise un album solista di genere pop-christian, dal titolo \"Welcome Home\", che fu pubblicato il 2 maggio 2006 e, come quasi tutti i progetti dei Backstreet Boys, pubblicato sotto etichetta Sony BMG. L'album si piazz\u00f2 alla posizione numero 74 nella \"Billboard 200\" e alla numero 3 nella \"Christian Charts\", e ha venduto pi\u00f9 di 100.000 copie. Dall'album sono stati estratti tre singoli. Il primo \"Welcome Home (You)\" raggiunse la seconda posizione nella \"US Christian Charts\", la prima posizione nella \"Reach FM's Top 40 Chart\" e nella \"R&amp;R Christian Inspirational Chart\", dove rimase per 3 settimane consecutive. Il secondo (\"Wish\") e il terzo singolo (\"Over My Head\") non furono pubblicati.\nVita privata.\nNel 1997 Littrell incontr\u00f2 la modella e attrice statunitense Leighanne Wallace durante le riprese del video di \"As Long as You Love Me\". Brian chiese la mano di Leighanne nella notte di Natale del 1999 e si sposarono il 2 settembre del 2000. I due hanno un figlio, Baylee Thomas Wylee Littrell, nato il 26 novembre 2002. Dal 2015, risiedono ad Atlanta.\nNel film-documentario \"Backstreet Boys: Show'em What You're Made Of\" uscito nel 2015, Brian mostra i luoghi dove era solito cantare prima di unirsi ai Backstreet Boys e rivela la sua recente battaglia contro la distonia e la disfonia delle corde vocali, che sta curando con l'aiuto di medici e fisioterapisti.\nFervente cristiano sin da piccolo, ha dichiarato che il suo successo nella vita \u00e8 da attribuire a Dio e che la fede \u00e8 da sempre stata la cosa pi\u00f9 importante nella sua vita.\nCuriosit\u00e0.\nBrian Littrell e Kevin Scott Richardson sono cugini (il padre di Brian e la madre di Kevin sono fratello e sorella) ed entrambi membri della band Backstreet Boys."}
{"id": "1382117", "revid": "123495804", "url": "https://it.wikipedia.org/wiki?curid=1382117", "title": "Settimana sociale dei cattolici italiani", "text": "La Settimana sociale dei cattolici italiani \u00e8 un appuntamento fisso della Chiesa cattolica italiana, a cadenza pluriennale. Sono \u201criunioni di studio per far conoscere ai cattolici il vero messaggio sociale cristiano\u201d allo scopo di guidare l'azione cattolica nelle varie categorie del mondo del lavoro, sia autonomo che dipendente. Le giornate sono organizzate in lezioni e discussioni sui problemi sociali pi\u00f9 attuali. La prima edizione si \u00e8 svolta a Pistoia nel 1907.\nOrigini.\nLa prima Settimana sociale fu ideata dall'\u00abUnione popolare cattolica italiana\u00bb (organismo prefigurato da Pio X nell'enciclica \"Il fermo proposito\") guidata dall'economista Giuseppe Toniolo. Toniolo, assieme al cardinale Pietro Maffi, nel 1907 var\u00f2 l'iniziativa con il motto: \u201cIspirare cristianamente la societ\u00e0\u201d. Nel 1905 in Francia si era gi\u00e0 tenuta un'esperienza simile, sulla scia dell'enciclica di papa Leone XIII \"Rerum Novarum\" (\u201cDelle cose nuove\u201d).\nLa prima Settimana sociale si tenne dal 23 al 28 settembre 1907 a Pistoia, con alcune sessioni anche a Pisa (dove insegnava Toniolo). Erano gli anni del \"non expedit\", il divieto papale rivolto ai fedeli di partecipare alla politica; l'Opera dei congressi era stata sciolta da poco (1904), limitando di fatto il peso del mondo cattolico nella vita pubblica. La nuova iniziativa fu una reazione a queste difficolt\u00e0. Nelle Settimane sociali si cercava di applicare la dottrina sociale della Chiesa a temi concreti come i contratti di lavoro e la condizione delle popolazioni rurali.\nA partire dal 1927 l'Universit\u00e0 Cattolica del Sacro Cuore assunse un ruolo cruciale nell'organizzazione delle Settimane, che allo stesso tempo sperimentarono per\u00f2 la crescente repressione del regime fascista. Le Settimane sociali ebbero sempre pi\u00f9 difficolt\u00e0: l'edizione del 1931 salt\u00f2 per indisponibilit\u00e0 dell'Azione cattolica, poi nel 1934 ci fu un'interruzione, che dur\u00f2 fino alla fine della seconda guerra mondiale.\nIl secondo dopoguerra.\nLa Settimana sociale del 1946 vide la partecipazioni di importanti personalit\u00e0 del mondo culturale e politico cattolico: Guido Gonella, Ferruccio Pergolesi, Camillo Corsanegro, Amintore Fanfani, Egidio Tosato, Antonio Amorth, Giorgio La Pira. Fu offerto un contributo di rilievo alla redazione del testo della nuova Costituzione, in discussione all'Assemblea costituente. Vista la centralit\u00e0 che assume il partito della Democrazia Cristiana nello schieramento politico italiano, anche le Settimane sociali si celebrano su temi che coniugano vita ecclesiale ed impegno sociale e politico.\nAlla fine degli anni sessanta il mondo cattolico italiano era attraversato da dissensi, segnato dagli abbandoni da parte di sacerdoti e religiosi, dal conflitto tra Azione Cattolica e movimenti. Mancarono le condizioni affinch\u00e9 si verificasse una reazione analoga a quella d'inizio secolo. Le Settimane sociali furono lasciate cadere nel 1970.\nLa ripresa venne decisa nel 1988 con una Nota pastorale della CEI dal titolo: \"Ripristino e rinnovamento delle Settimane Sociali dei cattolici italiani\" ."}
{"id": "1382120", "revid": "62898", "url": "https://it.wikipedia.org/wiki?curid=1382120", "title": "Whisky Sour", "text": ""}
{"id": "1382121", "revid": "1305772", "url": "https://it.wikipedia.org/wiki?curid=1382121", "title": "Ara Coeli", "text": " "}
{"id": "1382122", "revid": "1318658", "url": "https://it.wikipedia.org/wiki?curid=1382122", "title": "Freeduc-CD", "text": "Freeduc-CD fu una distribuzione derivata da Knoppix dedicata al mondo della scuola.\nCaratteristiche.\nConteneva decine di applicativi, selezionati per scopi didattici col contributo dell'UNESCO e del progetto OFSET (\"Organization for Free Software in Education and Teaching\").\nIl nome Freeduc-CD deriva dal fatto che fosse utilizzabile tramite \"live CD\", ovvero senza installazione."}
{"id": "1382123", "revid": "16758", "url": "https://it.wikipedia.org/wiki?curid=1382123", "title": "H.C. Diavoli Rossoneri Milano", "text": ""}
{"id": "1382124", "revid": "287204", "url": "https://it.wikipedia.org/wiki?curid=1382124", "title": "Kamie\u0144 \u015al\u0105ski", "text": "Kamie\u0144 \u015al\u0105ski (in tedesco \"Gro\u00df Stein\") \u00e8 una frazione polacca ricompresa nel territorio del comune di Gogolin, nel distretto di Krapkowice. Ha una popolazione di circa 1500 abitanti.\n\u00c8 patria del santo domenicano Giacinto (1183-1257) e dell'ufficiale tedesco Hyazinth Graf Strachwitz (1893-1968)."}
{"id": "1382133", "revid": "4711", "url": "https://it.wikipedia.org/wiki?curid=1382133", "title": "Federazione calcistica estone", "text": ""}
{"id": "1382134", "revid": "287204", "url": "https://it.wikipedia.org/wiki?curid=1382134", "title": "Federazione calcistica dell\u2019Estonia", "text": ""}
{"id": "1382135", "revid": "37401", "url": "https://it.wikipedia.org/wiki?curid=1382135", "title": "Cossiga", "text": ""}
{"id": "1382139", "revid": "124336554", "url": "https://it.wikipedia.org/wiki?curid=1382139", "title": "Governatore generale dell'Unione Sudafricana", "text": "Il governatore generale dell'Unione sudafricana rappresent\u00f2 la Corona del Regno Unito in Sudafrica dal 31 maggio 1910 al 31 maggio 1961. In quel periodo l'Unione sudafricana era un \"dominion\" facente parte dell'Impero britannico nel quale la regina Elisabetta II aveva anche il titolo di regina del Sudafrica, sebbene da sovrana non avesse mai visitato il paese. Nel 1961 il Paese ha raggiunto l'indipendenza ed \u00e8 divenuta una Repubblica.\nOrigini.\nL'Unione sudafricana fu fondata dall'unione delle colonie britanniche del Transvaal, Natal, del Capo e dell'Orange.\nAlcuni dei primi governatori erano membri della famiglia reale britannica come il principe Arturo di Connaught fra il 1920 e 1923 e il conte di Athlone che assunse la carica tra il 1923 e il 1930, prima di diventare governatore generale del Canada. In seguito, come accadde in altri \"dominion\", questa situazione sarebbe cambiata, con la carica assunta da cittadini sudafricani, naturalmente di razza bianca.\nPoteri del governatore.\nLe funzioni del governatore generale dell'Unione erano disciplinate dal South African Act del 1909, in pratica la Costituzione del Sudafrica; in realt\u00e0 essa era una legge approvata da entrambi i rami del Parlamento britannico, senza alcuna modifica al testo cos\u00ec come era stato inoltrato a tale assemblea dalla Convenzione sudafricana tenutasi negli anni 1908-1909. Tale legge fu firmata dal re Edoardo VII il 20 settembre 1909 e un editto reale del 2 dicembre dello stesso anno dichiar\u00f2 che la data della fondazione dell'Unione sudafricana sarebbe stata il 31 maggio 1910.\nI compiti del governatore sono esposti nella terza parte del testo, dagli articoli 8 a 17.\n\u2022 Art. 8 - Potere esecutivo\nIl potere esecutivo dell'Unione spetta al sovrano ed esso sar\u00e0 amministrato da Sua Maest\u00e0 in persona o da un governatore generale come suo rappresentante.\n\u2022 Art. 9 - Governatore generale\nIl governatore generale sar\u00e0 nominato dal sovrano e avr\u00e0 ed eserciter\u00e0 nell'Unione, secondo la volont\u00e0 del sovrano e secondo le norme della presente legge, i poteri e le funzioni che il sovrano, sua maest\u00e0 vorr\u00e0 conferirgli.\n\u2022 Art. 10 - Stipendio del governatore generale\nSar\u00e0 pagato dal sovrano, attingendo dal Fondo consolidato delle entrate dell'Unione, al governatore generale uno stipendio pari a 10.000 Sterline. Tale somma non cambier\u00e0 nel corso della durata della carica.\n\u2022 Art. 11 - Applicazione della presente legge al governatore generale\nGli articoli della presente legge riguardanti il governatore generale si estendono e si applicano a tale persona per tutto il tempo in cui, una volta nominato dal Sovrano, egli rimarr\u00e0 in carica ad amministrare il governo dell'Unione. Il sovrano pu\u00f2 autorizzare il governatore generale a nominare una o pi\u00f9 persone come suo vice durante la sua assenza temporanea, le quali saranno autorizzate ad esercitare, in tale qualit\u00e0, per conto del governatore durante la sua assenza, tutti i poteri e l'autorit\u00e0 assegnati al governatore, assegnati a lui dallo stesso governatore, poteri sottoposti ai limiti derivanti da espresse direttive del sovrano; ma la nomina di un vice non intaccher\u00e0 in alcun modo l'esercizio delle sue funzioni e dei poteri del governatore Generale.\n\u2022 Art. 12 - Consiglio esecutivo\nUn Consiglio esecutivo coadiuver\u00e0 il governatore generale nel governo dell'Unione e i membri di tale Consiglio saranno scelti e convocati dal governatore generale ed essi giureranno da consiglieri esecutivi; la durata della loro carica dipender\u00e0 dalla volont\u00e0 del governatore Generale.\n\u2022 Art. 13 - Significato della locuzione \u2018governatore generale in Consiglio\u2019\nGli articoli della presente legge che si riferiscono al governatore generale in Consiglio si riferiscono al governatore Generale che agisce attraverso le raccomandazioni e le direttive del Consiglio esecutivo.\n\u2022 Art. 14 - Nomina dei ministri\nIl governatore generale pu\u00f2 nominare dei ministri per un numero massimo di dieci per amministrare i dipartimenti di Stato (cio\u00e8 i ministeri n.d.t.) dell'Unione cos\u00ec come stabilir\u00e0 il governatore generale in Consiglio; la durata della carica di tali ministri dipender\u00e0 dalla volont\u00e0 del governatore Generale. Essi saranno membri del Consiglio esecutivo e avranno la carica di ministri di Stato del sovrano per l'Unione. Dopo le prime elezioni generali dei deputati della House of Assembly, come pi\u00f9 avanti disposto, nessun ministro sar\u00e0 in carica per un periodo pi\u00f9 lungo di tre mesi a meno che egli non diventi membro di uno dei due rami del Parlamento.\n\u2022 Art. 15 - Nomina e revoca dei ministri\nLa nomina e la revoca di tutti i funzionari della amministrazione pubblica dell'Unione sar\u00e0 assegnata al governatore generale in Consiglio a meno che il potere di nomina non venga delegato dal governatore generale in Consiglio tramite un suo decreto o tramite legge del Parlamento, ad altre autorit\u00e0.\n\u2022 Art. 16 - Trasferimenti di poteri esecutivi al governatore generale in Consiglio\nTutti i poteri, le autorit\u00e0 e le funzioni che, all'atto della fondazione dell'Unione, erano, nelle colonie [che, unendosi, hanno formato l'Unione n.d.t.], esercitati dai governatori o dai governatori in Consiglio o da qualsiasi altra autorit\u00e0 nelle Colonie, saranno, fin quando le colonie continueranno ad esistere e tali poteri continueranno a poter essere esercitati dopo la fondazione dell'Unione, conferiti al governatore Generale o al governatore Generale in Consiglio, o da un'autorit\u00e0 che eserciter\u00e0 poteri simili per l'Unione, tranne nel caso che di tali poteri e funzioni non siano, dalla presente legge o da altre leggi del Parlamento investite altre autorit\u00e0.\n\u2022 Art.17 - Comando delle forze navali e militari\nIl comando in capo delle forze navali e militari dell'Unione \u00e8 conferito al sovrano o al governatore generale come suo rappresentante.\nDall'Unione alla Repubblica.\nNel 1948 i legami con la Gran Bretagna cominciarono ad allentarsi. In quello stesso anno, infatti and\u00f2 al potere il National Party, dominato dagli afrikaner, capeggiato da Daniel Fran\u00e7ois Malan, che era un partito apertamente repubblicano e che considerava i vincoli che il Sudafrica aveva con la corona come un anacronismo e un residuo dell'imperialismo britannico. Con la conquista del potere da parte del National Party la carica di governatore generale venne assunta da ex ministri ormai a fine carriera che, di proposito, durante la cerimonia di investitura, non indossarono pi\u00f9 l'uniforme \"coloniale\" dei Windsor, consistente di una giubba militare di colore blu e di un cappello piumato. In pi\u00f9, nel 1957 l'inno britannico \"God Save the Queen\" cess\u00f2 di avere lo stesso status di \"Die Stem van Suid Africa\" come inno nazionale e allo stesso modo la Union Jack non ebbe pi\u00f9 lo status di bandiera nazionale a fianco di quella sudafricana.\nComunque fu nel 1960 che il premier Hendrik Frensch Verwoerd indisse un referendum sulla questione dei legami con la Gran Bretagna e sostenendo apertamente, lui e la sua maggioranza, il passaggio del paese da Dominion a Repubblica. Nonostante le proteste riguardanti l'abbassamento dell'et\u00e0 per votare a 18 anni e dell'inclusione fra i votanti dei cittadini bianchi dell'Africa del Sud-Ovest, il 5 ottobre 1960 fu chiesto ai sudafricani bianchi di rispondere a questa domanda: \u00abSiete favorevoli al mantenimento dell'Unione o dell'instaurazione della Repubblica?\u00bb. Il 52% fu favorevole al cambiamento. Solo nella Provincia del Natal, prevalentemente anglofona, il \"no\" super\u00f2 il \"s\u00ec\".\nCharles Robberts Swart, l'ultimo governatore generale, divenne amministratore del Governo nell'aprile 1961, una carica transitoria durante il passaggio da Dominion a Repubblica, prima di giurare come primo presidente statale del Sudafrica il 31 maggio dello stesso anno."}
{"id": "1382140", "revid": "400694", "url": "https://it.wikipedia.org/wiki?curid=1382140", "title": "Tequila Sunrise (disambigua)", "text": ""}
{"id": "1382141", "revid": "767487", "url": "https://it.wikipedia.org/wiki?curid=1382141", "title": "Cleopatra (film 1934)", "text": "Cleopatra \u00e8 un film del 1934 diretto da Cecil B. DeMille.\nNel cast, molti attori ai primi passi della loro carriera cinematografica, come John Carradine o David Niven, e alcuni altri invece, gi\u00e0 nomi famosi del cinema muto, che qui partecipano in qualit\u00e0 di figuranti o in piccoli ruoli. Tra questi, Julanne Johnston che, solo dieci anni prima, era stata protagonista del kolossal \"Il ladro di Bagdad\" a fianco di Douglas Fairbanks. Questa \u00e8 l'ultima apparizione sullo schermo dell'attrice.\nTrama.\nLa regina d'Egitto, utilizzando il suo fascino, si lega prima a Giulio Cesare e, dopo l'assassinio di questi a causa di un complotto del senato, a Marco Antonio, causando cos\u00ec lo scontro di quest'ultimo con Ottaviano. Il giovane augusto sconfigger\u00e0 l'esercito egizio e conquister\u00e0 l'Egitto. Cleopatra e Marco Antonio, per non cadere in mani nemiche, moriranno suicidi.\nProduzione.\nProdotto dalla societ\u00e0 Paramount Pictures, la pellicola venne girata in esterni in California a El Segundo e a Muroc. Per gli interni, vennero usati gli studios della Paramount.\nDistribuzione.\nIl film fu distribuito dalla Paramount Pictures e usc\u00ec nella sale cinematografiche nell'ottobre 1934.\nData di uscita.\nIl film venne distribuito in varie nazioni, fra cui:\nManifesti e locandine.\nLa realizzazione dei manifesti del film, per l'Italia, fu affidata al pittore cartellonista Anselmo Ballester.\nDoppiaggio italiano.\nIl film ebbe due edizioni italiane: la prima fu nel 1935; la seconda fu realizzata nel 1951 e vide la partecipazione dei migliori doppiatori dell'epoca, come Marcella Rovena, Emilio Cigoli e Giulio Panicali.\nCritica.\nIl Morandini definisce \u00abimpertinente civettona\u00bb l'involontaria comicit\u00e0 interpretativa di Claudette Colbert."}
{"id": "1382142", "revid": "1272592", "url": "https://it.wikipedia.org/wiki?curid=1382142", "title": "FUSS", "text": "FUSS, acronimo di Free Upgrade for a digitally Sustainable School (precedentemente Free Upgrade in Southtyrol's Schools), \u00e8 una distribuzione GNU/Linux \"live\", cio\u00e8 funzionante con o senza installazione, dedicata al mondo della scuola, con applicativi allo scopo dedicati. \u00c8 stata inizialmente finanziata con un contributo del Fondo Sociale Europeo mentre ad oggi viene finanziata dalla Direzione Istruzione e Formazione Italiana della Provincia Autonoma di Bolzano. La versione attuale \u00e8 basata su Debian nella versione 10 \"buster\" sia lato server che lato client. L'ambiente desktop in uso \u00e8 Xfce. I destinatari sono tutte le scuole primarie e secondarie di primo e secondo grado nonch\u00e9 centri di formazione interessati ad avere una distribuzione completa lato client e server per la gestione della propria rete informatica.\nStoria del progetto FUSS.\nIl progetto FUSS \u00e8 partito nel 2005 con lo scopo di portare Software Libero nelle scuole della Provincia Autonoma di Bolzano. Il progetto \u00e8 stato finanziato dal Fondo Sociale Europeo e gestito amministrativamente dalla Scuola Professionale Einaudi di Bolzano la quale ha scelto di avvalersi della consulenza e collaborazione di una azienda italiana operante nel mercato informatico del Software Libero, la ditta Truelite Srl. Dal 2006 al 2015 il progetto \u00e8 proseguito con personale docente della Direzione Formazione e Istruzione italiana adeguatamente formato per supportare i docenti nella didattica e gestire il parco macchine (circa 4000 desktop e 65 server) presenti nelle scuole. Dal 2015 la Ripartizione informatica della Provincia di Bolzano ha preso in consegna l\u2019assistenza tecnica con un gruppo di sistemisti GNU/Linux (Tecnici FUSS).\nIl governo del progetto \u00e8 in capo alla Direzione Formazione e Istruzione italiana con il Nucleo FUSS, formato da un coordinatore, Paolo Dongilli, coadiuvato dagli insegnanti Andrea Bonani e Claudio Cavalli con la collaborazione dell\u2019ispettore per l\u2019ambito matematico, scientifico e tecnologico Mauro Valer.\nPresso ciascun istituto scolastico \u00e8 presente la figura del referente tecnico; in totale sono circa 70 docenti i quali fungono da punto di contatto verso i tecnici FUSS, per richieste di assistenza e manutenzione e verso il Nucleo FUSS, per richieste relative al software installato, richieste di nuovo software o richieste di formazione.\nNucleo FUSS, Tecnici e Referenti compongono insieme il Gruppo FUSS che ha come scopo quello di sviluppare, manutenere e divulgare un progetto all'avanguardia sul territorio nazionale che ha permesso di rendere digitalmente sostenibile la didattica con le TIC (tecnologie dell\u2019informazione e della comunicazione) nelle scuole in lingua italiana grazie a quattro obiettivi fondamentali:\nponendo cos\u00ec le basi per il quarto obiettivo il cui raggiungimento dovrebbe essere garantito da ogni scuola per definizione: il libero accesso al sapere.\nModello didattico.\nLa scelta di usare software libero nella scuola \u00e8 anzitutto, al di l\u00e0 delle ragioni economiche o tecniche, una scelta etica e politica. \u00c8 cio\u00e8 la scelta di rifarsi, nell'insegnamento, ai valori della libert\u00e0 e della condivisione del sapere, e non solo quella di usare software efficiente, stabile e sicuro.\nLa filosofia che sta alla base del software libero, quella della libert\u00e0 di accesso alle informazioni e della condivisione della conoscenza, si adatta naturalmente al compito educativo di una nuova scuola.\nInoltre usare software libero rappresenta la scelta di utilizzare patrimonio comune dell\u2019umanit\u00e0, il cui miglioramento e diffusione vanno a beneficio di tutti, e non di una singola entit\u00e0.\nL\u2019utilizzo del software libero rende possibile la partecipazione diretta al suo sviluppo da parte di studenti ed insegnanti, non solo come scrittura di codice, ma soprattutto in termini di suggerimenti sul funzionamento, produzione di documentazione, traduzioni, realizzazioni di contenuti, ecc. Tutto ci\u00f2 in un modello di scuola vista come una comunit\u00e0 in cui tutte le sue componenti partecipano attivamente al processo di costruzione della conoscenza.\nObiettivo a medio-lungo termine di questo progetto \u00e8 favorire metodologie di didattica collaborativa, attraverso il coinvolgimento attivo sia dei docenti che degli studenti nello sviluppo del progetto stesso.\nLa distribuzione FUSS.\nUtilizzo di APT.\nLa derivazione da Debian permette l'utilizzo di APT, una volta installata nell'hard disk \u00e8 possibile utilizzare il comando apt-get per installare il software aggiuntivo. FUSS dispone inoltre di un proprio repository (archive.fuss.bz.it).\nModifiche introdotte dalla versione 8.0.\nA partire dalla versione 8.0, la configurazione \u00e8 stata interamente gestita tramite Ansible, abbandonando i precedenti scripts bash e Python. Il client non \u00e8 pi\u00f9 basato su Ubuntu bens\u00ec su Debian (principalmente per via del cambio delle IP policy di Ubuntu) e come ambiente grafico \u00e8 stato utilizzato Xfce.\nAdozione di FUSS.\nAd oggi la distribuzione FUSS \u00e8 utilizzata nei seguenti istituti:\nFUSS \u00e8 stato adottato anche da alcune scuole dell'infanzia di Bolzano le cui attrezzature informatiche, spesso datate, montavano versioni insicure di sistemi operativi proprietari. Diverse le richieste giunte al Nucleo FUSS nelle quali le direzioni sottolineavano il bisogno di sistemi aggiornati e fruibili dalle insegnanti.\nFUSS viene utilizzata come distribuzione di riferimento dal progetto SchoolSwap in Provincia di Bolzano; questo progetto di solidariet\u00e0 digitale ha lo scopo di recuperare PC da ditte o enti pubblici per darli in comodato d'uso gratuito a studentesse, studenti o famiglie che hanno bisogno di un computer per studiare o lavorare e che non possono permettersi l\u2019acquisto di un nuovo apparecchio.\nDurante il periodo di pandemia da COVID-19, la necessit\u00e0 di recuperare PC desktop e portatili usati da fornire a lavoratrici e lavoratori nel settore pubblico e privato per lo Smartworking, ha permesso l'ulteriore diffusione di FUSS quale sistema operativo leggero adatto al riutilizzo di computer altrimenti non pi\u00f9 utilizzabili con sistemi operativi proprietari. "}
{"id": "1382144", "revid": "125760575", "url": "https://it.wikipedia.org/wiki?curid=1382144", "title": "Awesome Kong", "text": "\u00c8 principalmente ricordata per i suoi trascorsi tra il 2007 e il 2010 nella Total Nonstop Action, federazione in cui ha vinto due volte il Knockout's Championship ed una volta il Knockout's Tag Team Championship (con Hamada); ha inoltre militato nella World Wrestling Entertainment e nella All Elite Wrestling.\nTra il 2017 e il 2019 ha interpretato il ruolo della possente lottatrice Tamme Dawson nella serie televisiva \"GLOW\".\nCarriera.\nGli esordi (2001\u20132007).\nStevens inizi\u00f2 gli allenamenti da wrestler in Giappone, nella All Japan Women's Pro-Wrestling (AJW). Il suo debutto nell'AJW risale al 20 ottobre 2001 con lo pseudonimo Amazing Kong. Kong lott\u00f2 quindi in diverse federazioni giapponesi, conquistando inoltre il WWWA World Heavyweight Championship nel 2004. Diede vita al tag team chiamato Double Kong, assieme alla lottatrice giapponese Aja Kong; il duo conquist\u00f2 diversi titoli in pi\u00f9 federazioni giapponesi.\nNel gennaio 2007 a Tokyo Amazing Kong sconfisse Nanae Takahashi conquistando l'AWA Superstars of Wrestling World Women's Championship. Il 5 maggio dello stesso anno a Streamwood, Illinois, batt\u00e9 MsChif l'NWA World Women's Championship, diventando la seconda wrestler nella storia a detenere contemporaneamente entrambi i titoli.\nNel giugno 2007 lott\u00f2 per la prima volta nel Regno Unito, partecipando ad eventi della Celtic Wrestling, della Real Quality Wrestling e della International Pro Wrestling: United Kingdom.\nInizi\u00f2 inoltre a lottare con regolarit\u00e0 negli Stati Uniti, divenendo rapidamente una delle protagoniste della Shimmer Women Athletes; prese parte a nove dei quindici show registrati e venduti in DVD, combattendo con wrestler come Nikki Roxx, MsChif, Cheerleader Melissa e Daizee Haze. Ottiene il suo primo match per lo SHIMMER Championship il 13 ottobre 2007, venendo sconfitta da Sara Del Rey.\nTotal Nonstop Action (2007\u20132010).\nNel 2007 venne ingaggiata dalla Total Nonstop Action Wrestling (TNA) per far parte della categoria femminile; debutt\u00f2 nella puntata di iMPACT! dell'11 ottobre, sconfiggendo Gail Kim. Prese quindi parte al pay-per-view Bound for Glory 2007, lottando nel 10 Knockout gauntlet match con in palio il TNA Women's World Championship di recente costituzione; nell'occasione venne presentata come Awesome Kong e venne eliminata da Angelina Love, O.D.B. e Gail Kim; l'incontro fu vinto da quest'ultima, incoronata prima TNA Women's Champion.\nNelle settimane successive combatt\u00e9 contro diverse wrestler, ottenendo sempre vittorie schiaccianti (squash) e consolidando il suo status di prima contendente per il titolo femminile. I primi assalti alla cintura furono per\u00f2 poco felici: venne sconfitta da Gail Kim per squalifica a Turning Point 2007 e per schienamento a Final Resolution 2008. Subite le prime due sconfitte dal suo arrivo in TNA, Kong riusc\u00ec a vincere il titolo al terzo tentativo: durante la puntata di iMPACT! del 10 gennaio Awesome Kong sconfisse Kim; nell'occasione, Kong venne accompagnata da una donna sconosciuta con indosso un burqa, la quale dichiar\u00f2 in seguito di chiamarsi Raisha Saeed; Saeed divenne la sua manager da quel momento in poi.\nIl 24 gennaio 2008 Kong attacc\u00f2 Gail Kim durante la cerimonia di premiazione per il riconoscimento di \"Knockout dell'Anno 2007\"; la wrestler coreana fu salvata da O.D.B., la quale sfid\u00f2 Kong per il titolo. Ad Against All Odds 2008 Kong sconfisse O.D.B. conservando il titolo. O.D.B. non si arrese e chiese un nuovo incontro per il TNA Women's Champion a Destination X 2008, Kong riusc\u00ec a difendere con successo la cintura in un triple threat match contro O.D.B. e Gail Kim. Poche settimane dopo venne annunciato che a Lockdown 2008 Awesome Kong avrebbe fatto coppia con Raisha Saeed contro O.D.B. e Gail Kim.\nNel corso della puntata di iMPACT! del 10 luglio 2008, Kong perse il TNA World Women's Championship in favore di Taylor Wilde. Awesome Kong sconfisse Taylor Wilde nella puntata di iMPACT! del 23 ottobre in diretta da Las Vegas e ritorn\u00f2 per la seconda volta campionessa femminile della TNA.\nIl 6 novembre 2008, Kong in coppia con Raisha Saeed battono Taylor Wilde e Rhaka Khan, dopo che quest'ultima esegue un turn heel nei confronti di Taylor, abbattendola con una ChokeSlam. Alla fine, Kong e Raisha si aggiudicano la vittoria con una Implant Buster di Kong su Taylor. Nella puntata speciale di iMPACT! del 4 gennaio 2010 vince per la prima volta il titolo femminile di coppia con Hamada, battendo Taylor Wilde &amp; Sarita. Viene poi licenziata per gli screzi fra lei e Bubba \"The Love\" Sponge, culminati con un'aggressione della Stevens su Sponge e con questo ha reso i titoli di coppia vacanti.\nWorld Wrestling Entertainment (2011\u20132012).\nAd inizio 2011 Kia Stevens firma un contratto con la World Wrestling Entertainment, assumendo il ring name Kharma; debutta ufficialmente il 1\u00ba maggio 2011, ad Extreme Rules, attaccando Michelle McCool con la \"Implant Buster\", mossa finale gi\u00e0 utilizzata in TNA. La sera dopo, a \"Raw\", interferisce nell'incontro tra Maryse e Kelly Kelly, minacciando quest'ultima ma lasciandola incolume. Nelle settimane successive continua a terrorizzare la divisione femminile della WWE, attaccando Alicia Fox, Eve Torres, Layla e le Bella Twins (Brie Bella e Nikki Bella) ma risparmiando sempre Kelly Kelly. Nella puntata di \"Raw\" del 23 maggio sale sul ring durante una Battle Royal e, dopo essere stata circondata da tutte le partecipanti, si inginocchia e scoppia in lacrime senza apparente motivo; il segmento, in realt\u00e0, si \u00e8 reso necessario per poter rimuovere Kharma dagli show in vista della sua gravidanza, che l'avrebbe costretta ad uno stop di circa sei mesi (\"legit\").\nKharma fa il suo ritorno il 29 gennaio 2012, a Royal Rumble, entrando nel Royal Rumble match con il numero 21 e diventando cos\u00ec la terza donna a partecipare alla rissa reale; dopo circa due minuti di permanenza sul ring, viene per\u00f2 eliminata da Dolph Ziggler con l'aiuto di Michael Cole.\nNel luglio del 2012 Kharma chiede ed ottiene il rilascio dalla WWE poich\u00e9 i suoi tempi di recupero dalla gravidanza si sono rivelati pi\u00f9 lunghi del previsto.\nRitorno al circuito indipendente (2012\u20132015).\nA novembre del 2012 \u00e8 stato riportato la Stevens ritorna sul ring, con il vecchio ring name di Amazing Kong, lottando per la Florida Underground Wrestling. Il 16 novembre nel main event della SHINE 5 batte insieme a Jazz, il duo composto da Mercedes Martinez e Rain. In seguito le due lottatrici hanno formato un team chiamato Rhythm &amp; Bruise.\nIl 18 gennaio 2013 Kong sconfigge in un fatal four way elimination match D'Arcy Dixon, Nikki St. John e Thunderkitty vincendo il vacante RPW Women's Championship.\nRitorno in TNA (2015\u20132016).\nNell'episodio di IMPACT! del 7 gennaio, ritorna in TNA, andando faccia a faccia con Havok. Nell'episodio di IMPACT! del 23 gennaio, si confronta ancora con Havok. Nell'episodio di IMPACT! del 6 febbraio, edizione speciale di Lockdown, sconfigge Havok. Nell'episodio di IMPACT! del 13 febbraio, batte Madison Rayne. Nell'episodio di IMPACT! del 6 marzo, perde contro Taryn Terrell per squalifica in un match titolato. Nell'episodio di IMPACT! del 20 marzo, perde un triple way match contro Gail Kim e la campionessa Taryn Terrell, che rimale tale. Nell'episodio di IMPACT! del 27 marzo, sconfigge Brooke. Nell'episodio di IMPACT! del 10 aprile, batte Gail Kim diventando la nuova N\u00b01 Contender al titolo delle Knockout. Nell'episodio di IMPACT! del 24 aprile, perde contro Taryn Terrell, non riuscendo a conquistare la cintura, a causa delle Dollhouse, Jade e Marti Bell, che hanno aiutato la Terrell. Nell'episodio di IMPACT! del 1\u00ba maggio, si allea insieme a Gail Kim contro le Dollhouse (Taryn Terrell, Jade e Marti Bell). Nell'episodio di IMPACT! dell'8 maggio, Kong e Gail Kim perdono un 2-on-3 Handicap Match contro le Dollhouse (Taryn Terrell, Jade e Marti Bell). Nell'episodio di IMPACT! del 10 giugno, ha una chance per il titolo contro Taryn Terrell, ma il match finisce in No Contest. Nell'episodio di IMPACT! del 17 giugno, insieme a Brooke battono Jade e Marti Bell. Nell'episodio di IMPACT! del 1\u00ba luglio, perde un Triple Treath Match contro Brooke e Taryn Terrell, vinto da Taryn.\nIl 5 febbraio 2016, la TNA annuncia che la Stevens \u00e8 stata rilasciata dalla compagnia a seguito di un alterco fisico reale nel backstage con Rebecca Hardy.\nAll Elite Wrestling (2019\u20132021).\nIl 25 maggio 2019, Awesome Kong debutta nella All Elite Wrestling a sorpresa durante un Triple threat match a \"Double or Nothing\" rendendolo un Fatal 4-way match venendo accompagnata da Brandi Rhodes, che includeva anche Dr. Britt Baker DMD, Kylie Rae e Nyla Rose, dove si impone la Baker, stabilendosi quindi come \"heel\". Il 13 luglio, a \"Fight for the Fallen\", la Kong accompagna Brandi Rhodes nel suo match vinto contro Allie, e a fine match ha un confronto con Aja Kong. Il 31 agosto, ad \"All Out\", la Kong prende parte ad una 21-Women Casino Battle Royale, vinta da Nyla Rose. Il 9 novembre, a \"Full Gear\", la Kong e Brandi appaiono alla fine del match fra Britt Baker e Bea Priestley, dove assaltano la Priestly e le tagliano una ciocca dei suoi capelli. Durante le puntate di \"AEW Dynamite\", compaiono alcune vignette di Awesome Kong e Brandi Rhodes, dove ufficializzano la loro alleanza, chiamandosi le Nightmare Collective. Nella puntata di \"AWE Dynamite\" del 13 novembre, la Kong e Brandi Rhodes interrompono un'intervista di Allie, stendendola e tagliando anche a lei una ciocca dei suoi capelli. Nella puntata di \"AEW Dark\" del 26 novembre, avviene il debutto sul ring per la Kong, dove batte in circa un minuto Leva Bates. Nella puntata di \"AEW Dynamite\" del 4 dicembre, la Kong e Brandi Rhodes si presentano sul ring dopo il match fra Kris Statlander e Hikaru Shida vinto dalla prima, offrendo alla Statlander la possibilit\u00e0 di entrare nella loro stable, ma dal pubblico spunta Mel, che si offre volontaria di poter entrare nella loro famiglia, richiesta che viene poi accettata dal leader Brandi. Nella puntata di \"AWE Dynamite\" del 18 dicembre, la Kong ha sconfitto in pochi secondi Miranda Alize, tagliando anche a lei una ciocca di capelli; successivamente, le Nightmare Collective si presentano sulla rampa proponendo nuovamente a Kris Statlander di entrare a far parte della loro stable, ma la Statlander rifiuta ancora una volta, per poi venire accerchiata e colpita con un tacco in testa da Brandi. Nella puntata di \"AWE Dark\" del 7 gennaio 2020, la Kong ha sconfitto Skyler Moore. Nella puntata di \"AEW Dynamite: Anniversary Edition\" dell'8 gennaio la Kong, Brandi Rhodes e Mel, in seguito poi raggiunte dal debuttante e quarto membro della stable Luther, interferiscono durante il match fra Kris Statlander e la campionessa Riho valevole per l'AEW Women's World Championship; i quattro si concentrano principalmente sulla Statlander, cos\u00ec permettendo indirettamente a Riho di difendere la cintura, e dopo la fine della contesa fanno la loro comparsa Hikaru Shida, Big Swole e Sonny Kiss, intervenuti per difendere Kris e allontanate la Nightmare Collective. Nella puntata di \"AEW Dark\" del 4 febbraio, Awesome Kong e Luthor accompagnano Mel nel suo match perso contro Hikaru Shida, quando la Kong colpisce per sbaglio Mel con un kendo stick in testa, subendo poi un brutale attacco proprio da parte di Mel e Luthor, subendo un infortunio che la terr\u00e0 fuori dalle scene per diversi mesi (\"kayfabe\"); in realt\u00e0, la Stevens sar\u00e0 impegnata per le riprese della quarta e ultima stagione di \"GLOW\".\nRitorno in WWE (2021\u2013presente).\nIl 15 agosto 2021 la Stevens ha annunciato di aver firmato un nuovo contratto con la WWE.\nTitoli e riconoscimenti.\nAll Japan Women's Pro-Wrestling\nAWA Superstars of Wrestling\nGAEA Japan\nHUSTLE\nLadies Legend Pro Wrestling\nNWA Midwest\nResistance Pro Wrestling\nNEO Ladies Pro Wrestling\nTotal Nonstop Action"}
{"id": "1382146", "revid": "838137", "url": "https://it.wikipedia.org/wiki?curid=1382146", "title": "Pallacanestro ai XII Giochi dei piccoli stati d'Europa", "text": "Le gare pallacanestro ai XII Giochi dei piccoli stati d'Europa si svolsero tra il 5 e il 9 giugno 2007 nel Monaco.\nIl torneo di pallacanestro si \u00e8 tenuto presso la \"Gaston Medicin Hall\"; sita all'interno dello Stadio Louis II pu\u00f2 ospitare fino a 2'500 spettatori. Hanno partecipato sei squadre, solo in ambito maschile."}
{"id": "1382149", "revid": "399", "url": "https://it.wikipedia.org/wiki?curid=1382149", "title": "Amos Cassioli", "text": "Biografia.\nAmos Cassioli nacque da Domenico, proprietario di una piccola caffetteria, e Assunta Mazzoni. Lo zio Ottavio Cassioli, organista ad Arezzo, avrebbe voluto che facesse il prete. La morte del padre impose che abbandonasse gli studi per trovare un lavoro ad Asciano. Dotato nel disegno, fu grazie ad alcuni privati ed ai monaci di Monte Oliveto Maggiore che pot\u00e9 riprendere gli studi entrando nel 1850 all'accademia di belle arti di Siena diretta da Luigi Mussini. Successivamente Cassioli, tra il 1856 e il 1860, ebbe l'opportunit\u00e0 di soggiornare a Roma grazie ad una borsa di studio assegnatagli dal Granduca di Toscana Ferdinando IV. A Roma frequent\u00f2 alcuni giovani artisti tra cui Edgar Degas e Jean-Jacques Henner.\nSul finire del 1860 si trasfer\u00ec a Firenze, che divenne la sua definitiva dimora anche se continu\u00f2 a mantenere continui rapporti con Siena. Nel 1865 nacque a Firenze suo figlio Giuseppe.\nCassioli fu un eccellente ritrattista e si distinse anche per grandi opere a soggetto storico fra cui la \"Battaglia di Legnano\" (1860-1870, Firenze, Galleria di Arte Moderna di Palazzo Pitti, bozzetto Siena, Collezione Monte dei Paschi), \"Provenzan Salvani\" (1873, Siena, Palazzo Pubblico), \"Il giuramento di Pontida\" (1884, Siena, Palazzo Pubblico, bozzetto Siena, Collezione Monte dei Paschi).\nTra il 1884 e il 1886, esegu\u00ec gli affreschi nella Sala del Risorgimento del Palazzo Pubblico di Siena che raffigurano la \"Battaglia di San Martino\" e la \"Battaglia di Palestro\".\nTra le altre opere ricordiamo \"Cino e Selvaggia\" (1864, Siena, Pie Disposizioni), \"Lorenzo de' Medici e Galeazzo Sforza\" (1868, Siena, Collezione Chigi Lucarini Saracini, bozzetto Firenze, Collezione privata), \"Cattive nuove\" (1875-77), \"Paggio del XVI secolo\" (1876), \"La Madonna del Pensiero\" (1876), \"Il pavone\" (1876, Firenze, Collezione privata), \"David Rizio e Maria Stuarda\" (1877), \"Allegoria della notte\" (1885, Firenze, Collezione privata), \"L'attesa\" (1885, Vicenza, Collezione Banca Intesa) \"Avanti il duello\" (1885-1887, Firenze, Collezione privata), \"Don Chisciotte\" (1889), \"L'offerta a Venere\" (1891, Firenze, Galleria d'Arte Moderna di Palazzo Pitti, bozzetto Firenze, Collezione privata), \"Donne che giocano a biliardo\" (Milano, Fondazione Piceni).\nNotevole fu anche la produzione di quadri a soggetto \"classico\", molti dei quali raccolti nel 1991 grazie ad un importante lascito, nel Museo Cassioli di Asciano."}
{"id": "1382152", "revid": "767487", "url": "https://it.wikipedia.org/wiki?curid=1382152", "title": "Lost to Apathy", "text": "Lost to Apathy \u00e8 un Ep della band melodic death metal svedese Dark Tranquillity, pubblicato nel 2004 dalla Century Media.\nLe canzoni \"Lost to Apathy\", \"Derivation TNB\" e la versione remixata di \"The Endless Feed\" sono state tutte registrate durante la lavorazione dell'album \"Character\". \"Undo Control\" invece \u00e8 estratta dal dvd \"Live Damage\". L'album include anche il video di \"Lost to Apathy\" e uno screensaver della band.\nLa lega di wrestling All Japan Pro Wrestling usa \"Lost to Apathy\" come sottofondo ai crediti finali del loro show settimanale \"Battle Banquet\""}
{"id": "1382153", "revid": "1507870", "url": "https://it.wikipedia.org/wiki?curid=1382153", "title": "Vedretta di Scais", "text": "La vedretta di Scais \u00e8 uno dei maggiori ghiacciai presenti sulle Alpi Orobie, in provincia di Bergamo, al confine tra l'alta val Seriana e la val Caronno, tributaria di destra della Valtellina.\nOrigine del nome.\nIl termine \"vedretta\" \u00e8 sinonimo di ghiacciaio ed utilizzato soprattutto in riferimento ai ghiacciai presenti sulle Alpi Orobie, in Valtellina, in val Camonica e nei Grigioni. Tale termine \u00e8 di fatto l'italianizzazione del vocabolo originale lombardo e romancio che pur nel variare delle forme riscontrabili localmente (\"edr\u00e8ta\" in Lombardo bergamasco, \"vedreta\" in Lombardo valtellinese, \"vadret\" in Romancio) presenta una indubbia radice comune.\nCaratteristiche.\nLa testata del ghiacciaio \u00e8 posta a 2900 metri di altezza circa, tra il pizzo Redorta (3038\u00a0m) e la punta Scais (3038\u00a0m).\nCome molti ghiacciai orobici, deve la sua sopravvivenza all'esposizione a nord e alla particolare collocazione, si trova difatti in un canalone che consente un abbondante accumulo di neve durante l'inverno anche in caso di precipitazioni relativamente scarse.\nLa vedretta si spinge fino a 2450 metri, ma da anni \u00e8 in declino sia in termini di volume, che di dimensioni effettive. \nUn tempo, la vedretta occupava quasi tutta la vallata di Scais tanto che, probabilmente, all'inizio del XIX secolo (quando era ancora in pieno atto la Piccola glaciazione) era unita alla vicina Vedretta di Porola, anche se non si hanno documenti fotografici al riguardo. Ora le due vedrette sono separate dalla costa Corti, una bastionata rocciosa che ha il suo punto pi\u00f9 elevato proprio nello Scais.\nLe acque di fusione del ghiacciaio, dopo essersi unite a quelle provenienti dal pizzo Porola, percorrono la Val Caronno e si gettano nel lago di Scais, a nord-est rispetto alla cima e al ghiacciaio. Una volta attraversato il lago, le acque del torrente si gettano nell'Adda.\nVariazioni frontali recenti.\nTra il 1990 e il 1998 il ghiacciaio ha perso 3,5 ettari, passando da 29 ha a 25,5. In termini percentuali, equivale ad una riduzione del 12%. Tuttavia, per un certo periodo ha conosciuto una fase di sostanziale stabilit\u00e0, mentre gli ultimi rilievi disponibili del 2007 danno una superficie di 14 ettari."}
{"id": "1382158", "revid": "30610", "url": "https://it.wikipedia.org/wiki?curid=1382158", "title": "Screwdriver", "text": "Lo Screwdriver (lett. \"cacciavite\") \u00e8 un cocktail a base di vodka e succo d'arancia, appartenente alla categoria dei long drinks. Ha fatto parte della lista della lista dei cocktail codificati dall'IBA dal 1986 al 2020.\nStoria.\nSecondo un articolo del Time, lo Screwdriver \u00e8 nato agli inizi degli anni '50 in un bar del Park Hotel di New York. L\u00ec agenti segreti turchi rifugiati dai balcani e ingegneri americani erano soliti miscelare la vodka con succo d'arancia in lattina. Per mescolare i due ingredienti, non avendo strumenti pi\u00f9 adatti, utilizzavano un cacciavite, da qui il nome del cocktail. Da esso deriva un altro drink ufficiale IBA e cio\u00e8 il noto Harvey Wallbanger.\nPreparazione.\nMescolare la vodka e il succo d'arancia direttamente nel bicchiere e servire con una fetta d'arancia."}
{"id": "1382163", "revid": "177641", "url": "https://it.wikipedia.org/wiki?curid=1382163", "title": "Jos\u00e9 Miguel Gonz\u00e1lez Mart\u00edn del Campo", "text": ""}
{"id": "1382171", "revid": "1776051", "url": "https://it.wikipedia.org/wiki?curid=1382171", "title": "Exposures - In Retrospect and Denial", "text": "Exposures - In Retrospect and Denial \u00e8 una compilation della band melodic death metal svedese Dark Tranquillity, pubblicata nel 2004 dalla Century Media.\nL'album contiene vecchie canzoni non pubblicate, canzoni rare e demo nel disco uno, e l'audio del DVD \"Live Damage\" nel disco due."}
{"id": "1382172", "revid": "111433", "url": "https://it.wikipedia.org/wiki?curid=1382172", "title": "Walter \u00c1lvarez", "text": "Biografia.\nFiglio del Premio Nobel per la Fisica Luis \u00c1lvarez, si \u00e8 laureato in Geologia nel 1962 al \"Carleton College\" di Northfield (Minnesota) e ha ottenuto il dottorato in geologia all'Universit\u00e0 di Princeton nel 1967. A met\u00e0 degli anni settanta ha intrapreso la carriera accademica all'Universit\u00e0 di Berkeley, diventando dapprima assistente di Geologia (1977-1979) e successivamente professore, associato dal 1979 e ordinario dal 1981.\nAttivit\u00e0 scientifica.\nNel 1963 venne assunto dalla societ\u00e0 petrolifera \"American Overseas Petroleum Limited\" e ha lavorato fra l'altro nei Paesi Bassi e Libia. Ma la sua passione per la geologia storica e l'archeologia lo indusse a lasciare la societ\u00e0 petrolifera per trasferirsi in Italia dove nel periodo 1968-1971 si dedic\u00f2 allo studio dei primi insediamenti latini compiendo rilevamenti geologici sulla stratigrafia dei depositi vulcanici a nord di Roma nell'ambito delle campagne archeologiche di scavo della British Academy a Roma. Dal 1972 ha svolto numerosi lavori geologici sul campo in Italia e in altri paesi del Mediterraneo (Sardegna, Alpi, Corsica, Spagna, Cipro, Tunisia) su problemi di tettonica dell'area mediterranea e sul rilievo stratigrafico dei sedimenti pelagici.\nNel 1977 cominci\u00f2 a interessarsi degli impatti di meteoriti, ipotizzando che a fenomeni di questo genere fossero legate estinzioni di massa, in particolare l'estinzione del limite Cretacico-Terziario, verificatasi circa 65 milioni di anni; questi studi, svolti in collaborazione col padre, iniziarono con la segnalazione di un'anomalia positiva, nella concentrazione di iridio (un elemento raro sulla Terra ma molto comune nelle meteoriti), rilevato inizialmente in un livello stratigrafico nei pressi di Gubbio e confermato infine nel Cratere di Chicxulub, una struttura circolare nella penisola dello Yucat\u00e1n, sede di impatto di un meteorite del diametro di almeno 10\u00a0km che si pensa abbia colpito la Terra alla velocit\u00e0 di 30\u00a0km/s con conseguente estinzione di circa il 76% delle specie viventi, compresi i dinosauri. In onore di Luis e Walter Alvarez, il nome \u00e8 stato attribuito all'asteroide 3581 Alvarez.\nMolto importanti sono state anche le conseguenza degli studi relativi alla geologia della Calabria svolti soprattutto sul massiccio del Reventino, il prolungamento occidentale della Sila Piccola, in Calabria. Le rocce della Sila hanno poca somiglianza con quelle degli Appennini, mentre sono simili a quelle delle Alpi e della Corsica, da cui l'ipotesi di Alvarez e di altri studiosi \u00e8 che la Sila si sarebbe staccata dalle Alpi ed avrebbe sub\u00ecto un trasporto passivo fino a raggiungere la sua posizione attuale. Alvarez ha osservato, infatti, che l'orientamento delle \"pieghe mesoscopiche\", ossia l'orientamento di pieghe di dimensioni decimetriche, \u00e8 \"distorta\" verso i quadranti occidentali. Il fenomeno della \"distorsione\" delle pieghe, riconosciuto per la prima volta sul Reventino, \u00e8 stato in seguito proposto da Alvarez come un metodo originale per determinare il senso di trasporto delle masse rocciose.\nRapporti con l'Italia.\nLa sua attivit\u00e0 di ricerca si \u00e8 svolta spesso in Italia. Oltre all'attivit\u00e0 giovanile in ambito geologico e archeologico, le citate campagne a Gubbio e sul massiccio del Reventino svolte tra la fine degli anni sessanta e i primi anni novanta, dal 1988 al 1996 Walter Alvarez ha svolto numerose campagne sul campo di geologia ed archeologia nel Foro Romano. \nNel 1992, assieme ai geologi Alessandro Montanari e David Bice, \u00e8 stato fondatore e reggente dell\"'Osservatorio Geologico di Coldigioco\", ad Apiro, nelle Marche. L'affetto per l'Italia \u00e8 stato ricambiato, fra l'altro, con la concessione della cittadinanza onoraria italiana da parte dei comuni di Piobbico nel 1986, di Gubbio nel 1994 e di Lamezia Terme nel 2006, e dalla Laurea honoris causa in Scienze Geologiche conferitagli dalla Facolt\u00e0 di Scienze dell'Universit\u00e0 di Siena nel 2005."}
{"id": "1382177", "revid": "121587990", "url": "https://it.wikipedia.org/wiki?curid=1382177", "title": "Rifugio Lorenzo Bozano", "text": "Il rifugio Lorenzo Bozano \u00e8 un rifugio situato nel comune di Valdieri (CN), in valle Gesso, nelle Alpi Marittime, a 2453 Si trova all'interno del Parco naturale delle Alpi Marittime.\nStoria.\nIl rifugio fu inaugurato il 14 agosto 1921. Negli anni successivi fu pi\u00f9 volte ampliato, e divenne un punto di riferimento classico per le ascensioni al Corno Stella.\nNel 2001 il vecchio rifugio storico \u00e8 stato sostituito da una struttura completamente nuova; parte delle espansioni preesistenti sono state inglobate nella nuova struttura, mentre il nucleo della vecchia costruzione \u00e8 stato adibito a rifugio invernale.\nIl rifugio \u00e8 intitolato a Lorenzo Bozano, noto alpinista ligure e animatore degli sport alpini nei primi anni del XX secolo, presidente della sezione di Genova nonch\u00e9 socio fondatore del CAAI.\nCaratteristiche e informazioni.\nIl rifugio si trova nel vallone dell'Argentera, appena sotto la parete sud del corno Stella.\n\u00c8 una costruzione in legno, che ingloba la sezione nord (prefabbricata) del vecchio rifugio. Dispone di acqua calda e fredda all'interno, ed offre circa 40 posti letto in camerate con servizi comuni.\n\u00c8 aperto e gestito da met\u00e0 giugno a met\u00e0 settembre; pu\u00f2 essere aperto su prenotazione negli altri periodi. Il rifugio invernale, dotato di materassi e coperte, \u00e8 sempre aperto.\nAccessi.\nSi parte dalla localit\u00e0 Gias delle Mosche (1591 ), raggiungibile in auto dalle terme di Valdieri. Seguendo un sentiero segnalato, si risale il Vallone dell'Argentera per un tratto, poi si svolta a sinistra (destra idrografica) e ci si innalza sul fianco fino a raggiungere il rifugio (2 h circa)."}
{"id": "1382182", "revid": "228587", "url": "https://it.wikipedia.org/wiki?curid=1382182", "title": "Gonz\u00e1lez", "text": ""}
{"id": "1382184", "revid": "80598", "url": "https://it.wikipedia.org/wiki?curid=1382184", "title": "Ducale", "text": "La Ducale \u00e8 stata una casa discografica italiana attiva negli anni Settanta.\nStoria della Ducale.\nLa Ducale venne fondata nel 1970 da Davide Matalon, ex padrone della Italdisc e scopritore di Mina. \nTra gli artisti che incisero per questa casa discografica sono da ricordare i due cantautori Roberto Vecchioni e Renato Pareti, e la cantante di origine eritrea Lara Saint Paul.\nEtichette stampate in Italia dalla Ducale.\nNell'epoca dei 33 giri, la Ducale ha ottenuto la licenza di stampare in Italia in esclusiva le seguenti etichette discografiche straniere:\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1382185", "revid": "599013", "url": "https://it.wikipedia.org/wiki?curid=1382185", "title": "D\u0103nu\u021b Lupu", "text": "Biografia.\nAnche suo nipote Valentin Balint \u00e8 un calciatore.\nCarriera.\nLa sua carriera prese avvio nel Dun\u0103rea Gala\u021bi nel 1985. Due anni pi\u00f9 tardi il centrocampista giunse ad una delle squadre di vertice della Divizia A, la Dinamo Bucarest, allenata da Mircea Lucescu. Dopo aver partecipato al Campionato mondiale del 1990 con la , si accas\u00f2 al , in Grecia. Continu\u00f2 a giocare nella nazione ellenica con Korinthos e .\nNel 1994, trascorsi un paio di mesi nelle file del , Lucescu lo chiam\u00f2 al Brescia, dove arriv\u00f2 in sovrappeso di parecchi chili. Non ebbe molto spazio in Serie A e fece presto ritorno in Romania, lasciando il Brescia destinato alla retrocessione. Gioc\u00f2 quindi, a due riprese, con due squadre di Bucarest, il Rapid e nuovamente la Dinamo, prima di chiudere la carriera nell'Hapoel Zafirim Holon, nel campionato israeliano."}
{"id": "1382187", "revid": "1305772", "url": "https://it.wikipedia.org/wiki?curid=1382187", "title": "Double Indemnity", "text": ""}
{"id": "1382189", "revid": "1381093", "url": "https://it.wikipedia.org/wiki?curid=1382189", "title": "Epicus Doomicus Metallicus", "text": "Epicus Doomicus Metallicus \u00e8 il primo album in studio del gruppo musicale svedese Candlemass, pubblicato il 10 giugno 1986 dalla Black Dragon.\n\u00c8 stato successivamente riedito in versione speciale contenente un bonus CD live registrato a Birmingham nel marzo del 1988.\nTracce.\nCD 2.\nPresente solo nella ristampa del 2003"}
{"id": "1382195", "revid": "5245", "url": "https://it.wikipedia.org/wiki?curid=1382195", "title": "Ranging Bull", "text": ""}
{"id": "1382196", "revid": "599013", "url": "https://it.wikipedia.org/wiki?curid=1382196", "title": "Panfilo Castaldi", "text": "Biografia.\nDi professione medico, prese in moglie una donna veneziana, nipote di Marco Polo, la quale port\u00f2 in dote, tra le altre cose, anche alcuni caratteri mobili di origine cinese: il celebre Polo li avrebbe portati con s\u00e9 alla fine dei suoi viaggi descritti nel \"Milione\". Alla met\u00e0 del XV secolo si stava sperimentando anche in Italia, come nel resto d'Europa, l'utilizzo dei caratteri mobili in tipografia. Panfilo Castaldi si inser\u00ec in questa corrente in quanto cittadino della Serenissima Repubblica di Venezia, all'epoca nel pieno del suo splendore e centro europeo di traffici commerciali e di conoscenze.\nPanfilo Castaldi apprese l'arte della stampa a Venezia presso Giovanni da Spira (1469-70), indi la port\u00f2 a Milano, dove giunse nel 1471. Nella citt\u00e0 lombarda impiant\u00f2 il primo torchio tipografico, da cui usc\u00ec il 3 agosto 1471 \"De verborum significatu\" del grammatico romano Sesto Pompeo Festo. Tale opera \u00e8 considerata il primo libro mai stampato da un tipografo italiano. Nello stesso anno impresse la \"Cosmographia, sive de situ orbis\" di Pomponio Mela (25 settembre 1471). A causa delle disavventure capitategli (gli furono rubati i caratteri tipografici, poi il terzo libro da lui stampato, le \"Epistulae ad familiares\" di Cicerone, in 300 copie, usc\u00ec con la firma di un certo Filippo Lavagna, che gli usurp\u00f2 il nome), l'anno seguente torn\u00f2 a Venezia (1472), dove riprese ad esercitare la sua prima professione, quella di medico.\nMor\u00ec a Zara tra la fine di ottobre e i primi giorni di novembre 1487.\nPanfilo Castaldi nella storiografia.\nStorici locali di area feltrina come e, prima ancora, il francescano Antonio Cambruzzi lo accreditano come il \"vero\" inventore dei caratteri mobili per la stampa.\nIl 30 maggio 1997 il deputato Fabio Calzavara present\u00f2 la proposta di legge 3791 (mai votata), che intendeva istituire un comitato per le celebrazioni del sesto centenario della nascita di Panfilo Castaldi. Nella relazione si ripete, sulla scia di Cambruzzi e Dal Corno, che \u00abPanfilo Castaldi sarebbe stato il primo inventore dei caratteri mobili per la stampa e avrebbe insegnato tale procedimento a Fausto Conesburgo [Johannes Fust], suo ospite a Feltre, che port\u00f2 il procedimento nella sua citt\u00e0 a Magonza\u00bb.\nNella sua citt\u00e0 natale, in Piazza Maggiore, \u00e8 eretta una statua che ricorda e celebra l'illustre concittadino."}
{"id": "1382197", "revid": "770634", "url": "https://it.wikipedia.org/wiki?curid=1382197", "title": "Distretto di Kozhikode", "text": "Il distretto di Kozhikode \u00e8 uno dei 14 distretti dello stato federale indiano del Kerala; il suo capoluogo \u00e8 la citt\u00e0 di Kozhikode, nota anche col vecchio nome \"Calicut\".\nIl distretto confina con il distretto di Kannur a nord, quello di Wayanad ad est e quello di Malappuram a sud; il limite ovest \u00e8 segnato dalla costa del Mare arabico. Si divide in tre \"Talukas\" (sottodistretti): \"Vadakara\", \"Koyilandy\" e \"Kozhikode\". Sul confine nord, fra questo e il distretto di Kannur, si trova la piccola exclave del territorio del Pondicherry, col la piccola cittadina di \"Mahe\".\nGeografia fisica.\nIl territorio del distretto \u00e8 compreso tra il Mare arabico ad ovest e le montagne dei Ghati Occidentali ad est, le quali hanno punte che qui superano i 2000 metri di altezza; il tratto costiero \u00e8 caratterizzato, come del resto in tutto il Kerala, da un lungo litorale sabbioso, a tratti intramezzato da lagune ed ampi estuari di fiumi larghi e di grande portata. L'entroterra \u00e8 interamente coperto da distese di palme da cocco, mentre i tratti montani sono dominati dalla giungla. Il clima \u00e8 tropicale monsonico, con abbondanti piogge durante i mesi di giugno-ottobre e temperature elevate in aprile e maggio. I fiumi principali sono il \"Murat\" e il \"Pannurpuzha\".\nStoria.\nL'area dell'attuale distretto fu tra i territori ceduti dal Sultano Tipu di Mysore alla \"Compagnia delle Indie Orientali Britanniche\", nel 1792. I possedimenti cos\u00ec acquisiti formarono il Distretto del Malabar, che comprendeva gli attuali distretti di Kannur, Kozhikode, Malappuram, Palakkad e Wayanad, con capoluogo Calicut. La capitale della \"provincia britannica\" della quale il Malabar faceva parte, era Madras.\nAnni dopo l'indipendanza dell'India, in seguito allo \"State Name Reorganization Act\" del 1956, il distretto del Malabar fu scisso tra il nascente stato del Kerala e Karnataka; il distretto tuttavia, per semplificarne l'amministrazione, fu ulteriormente suddiviso in tre distretti, che sono i tre pi\u00f9 settentrionali dello stato.\nPopolazione.\nLa lingua maggiormente parlata \u00e8 il Malayalam, a cui si aggiungono piccole minoranze; l'Inglese \u00e8 capito da tutti. La religione pi\u00f9 praticata \u00e8 l'Induismo; sono presenti in piccolo numero pure Musulmani Sunniti e Cristiani."}
{"id": "1382206", "revid": "5245", "url": "https://it.wikipedia.org/wiki?curid=1382206", "title": "On the waterfront", "text": ""}
{"id": "1382209", "revid": "125224102", "url": "https://it.wikipedia.org/wiki?curid=1382209", "title": "Barrel of a Gun", "text": "Barrel of a Gun \u00e8 il primo singolo estratto dall'album \"Ultra\" dei Depeche Mode.\nIl singolo esce in un momento di difficolt\u00e0 del gruppo: Alan Wilder aveva abbandonato il gruppo due anni prima, mentre Andrew Fletcher era in depressione.\nLa canzone ha molte sonorit\u00e0 industrial, che la rendono la pi\u00f9 cupa del gruppo. Nel Regno Unito raggiunse la 4\u00aa posizione nella classifica dei singoli pi\u00f9 venduti.\nVideo.\nIl video della canzone \u00e8 stato girato in Marocco, ancora una volta da Anton Corbijn e vede il gruppo in una casa decisamente in disordine, con carte moschicide a vista e sporcizia sul tavolo. Uno sconvolto Dave Gahan attraversa il locale in atmosfere al limite dell'onirico. Evidente \u00e8 il richiamo allegorico allo stato di salute dello stesso frontman del gruppo, che aveva rischiato di morire appena qualche mese prima.\nNella seconda parte del video, l'unico ad essere \"sveglio\" nelle atmosfere distorte \u00e8 Gahan, mentre Fletcher e Gore sono addormentati. Dave \u00e8 visto con due bulbi disegnati sugli occhi e, fuori casa, continua a girarsi mentre cammina, credendosi inseguito da qualcosa. In seguito, il cappotto che indossa si ricopre di piccole luci (guanti compresi), mentre gli altri componenti del gruppo si riaddormentano appoggiati a Dave, con davanti un'incensiera.\nParecchi spezzoni del video compaiono in \"Martyr\"."}
{"id": "1382210", "revid": "33689", "url": "https://it.wikipedia.org/wiki?curid=1382210", "title": "Settimio Mnasea", "text": "Il \"Cronografo del 354\" riporta Mnasea come \"praefectus urbi\" tra il 9 e il 26 settembre 352: \u00e8 possibile che sia stato nominato prefetto dall'usurpatore Magnenzio, e che sia stato deposto dall'imperatore Costanzo II.\nUn'iscrizione gli attribuisce il restauro di una struttura nei pressi della moderna Stazione Ostiense."}
{"id": "1382218", "revid": "253269", "url": "https://it.wikipedia.org/wiki?curid=1382218", "title": "Moritz Bleibtreu", "text": "Biografia.\nBleibtreu nasce a Monaco di Baviera, nell'allora Germania dell'Ovest, il 13 agosto 1971, figlio degli attori austriaci Hans Brenner e Monica Bleibtreu, originari rispettivamente di Innsbruck (nel Tirolo) e di Vienna; \u00e8 inoltre pro-pronipote, da parte di sua madre, dell'attrice teatrale e cinematografica Hedwig Bleibtreu. \nCresciuto ad Amburgo, dove tuttora vive, inizia a lavorare nel mondo dello spettacolo fin da bambino, figurando, a soli sei anni, nella serie televisiva tedesca per bambini \"Neues aus Uhlenbusch\", ideata da Rainer Boldt e da sua madre Monica. Una volta maggiorenne, si trasferisce dapprima a Parigi, dove studia recitazione, e in seguito a Roma e poi New York, dove ultima i propri studi.\nTornato in Germania, inizia ben presto una gavetta che lo vede partecipare a molte produzioni, sia televisive sia cinematografiche. Nel 1998 recita al fianco di Franka Potente in \"Lola corre\" di Tom Tykwer, e negli anni seguenti recita nei film \"Im Juli\" di Fatih Ak\u0131n, \"Verit\u00e0 apparente\" con Cameron Diaz, ed \u00e8 protagonista di \"The Experiment - Cercasi cavie umane\"; inoltre lavora in \"A torto o a ragione\" e in \"Solino\".\nNel 2005 viene scelto da Steven Spielberg per partecipare a \"Munich\", in seguito viene premiato al festival di Berlino con l'Orso d'argento per il miglior attore per la sua prova nel film \"Le particelle elementari\". Lavora al fianco di Monica Bellucci ne \"L'eletto\" e nel 2007 viene diretto dai fratelli Taviani in \"La masseria delle allodole\". Nel 2008 partecipa al film \"Speed Racer\" dei fratelli Wachowski, nel ruolo dell'automobilista \"fantasma\" Gray Ghost.\nDoppiatori italiani.\nNelle versioni in italiano dei suoi film, Moritz Bleibtreu \u00e8 stato doppiato da:"}
{"id": "1382219", "revid": "79227", "url": "https://it.wikipedia.org/wiki?curid=1382219", "title": "Milman Parry", "text": "Fu il fondatore della teoria della pura oralit\u00e0 nella formazione dei testi omerici.\nFormazione.\nStudi\u00f2 presso l'Universit\u00e0 della California, a Berkeley, dove consegu\u00ec il Bachelor e il Master of Arts. Svolse in seguito il proprio dottorato di ricerca alla Sorbona di Parigi, dove fu allievo del linguista Antoine Meillet.\nIn Jugoslavia.\nTra il 1933 ed il 1935, quando era professore presso la Harvard University, comp\u00ec due viaggi in Jugoslavia, dove sopravvivevano arcaiche forme di trasmissione orale recitata di poemi antichi. Assieme al proprio assistente Albert Lord, studi\u00f2 e tesaurizz\u00f2 storie e leggende balcaniche, in territori dove la scrittura non aveva ancora soppiantato l'oralit\u00e0.\nTali studi influirono nel campo delle sue ricerche sulla trasmissione e formazione orale dell\"Iliade\" e dell\"Odissea\".\nTeorie.\nRivoluzion\u00f2 il panorama degli studi omerici, in un trattato pubblicato in Francia negli anni '20, dimostrando che i poemi attribuiti a tale autore erano caratterizzati da un uso esteso di formule fisse, ed espressioni in simili ricorrenze metriche: di solito attributi utilizzati a proposito di un personaggio o un'azione ricorrente, per definirli in aderenza ai valori che rappresentavano. Come scrisse nella sua tesi di laurea, la \"formula omerica\" - composta per lo pi\u00f9 da un nome e un epiteto, cos\u00ec come da interi versi pi\u00f9 complessi - \u00e8 la cellula base delle strutture linguistiche omeriche, e permetteva all'aedo che recitava di imparare pi\u00f9 facilmente i versi a memoria, oltre che di ricordare all'uditorio le caratteristiche fisse del personaggio che trattava. Infatti queste formule costituivano un prontuario mnemonico a disposizione dell'aedo che poteva cos\u00ec rispettare pi\u00f9 facilmente l'esametro. Ipotizz\u00f2 dunque che potessero esistere paralleli tra la composizione, la recitazione e la trasmissione di opere puramente orali come quelle dei bardi serbo-croati, i quali sapevano improvvisare poemi pressappoco dell'estensione dell'\"Iliade\" e dell'\"Odissea\", e i poemi omerici, attraverso un attento studio comparativo, portato avanti dal suo assistente Albert Lord, alla sua morte, con il libro \"Il cantore di storie\" (\"The singer of Tales\"), che rappresenta un punto di partenza importante per l'Omeristica del Novecento.\nNelle sue pubblicazioni americane degli anni '30 introdusse, nell'ambito degli studi linguistici classici, l'idea (gi\u00e0 abbozzata da Antoine Meillet) che le strutture formulari dei poemi omerici fossero spiegabili ipotizzando una composizione puramente orale, recitativa. Ipotesi gi\u00e0 sostenuta dai grammatici antichi ma che era stata soppiantata dalla critica tedesca dell'800.\nLa prematura morte.\nMor\u00ec a Los Angeles il 3 dicembre 1935, a seguito di un colpo d'arma da fuoco che si autoinflisse mentre stava disfacendo la propria valigia nella sua camera."}
{"id": "1382226", "revid": "124166687", "url": "https://it.wikipedia.org/wiki?curid=1382226", "title": "ContoTV", "text": "ContoTV \u00e8 stata una piattaforma televisiva disponibile sulla televisione digitale terrestre e digitale satellitare, con base a Cascina. La piattaforma \u00e8 stata a pagamento, destinata al mercato italiano, offerta dall'azienda ContoTV.\nIl sistema di Accesso Condizionato utilizzato da ContoTV \u00e8 stato Conax. Uno dei canali televisivi della piattaforma, ContoTV 1, \u00e8 stato disponibile anche per la televisione digitale terrestre in alcune aree geografiche d'Italia.\nStoria.\nL'11 aprile 2003 nasce il canale televisivo gratuito Superpippa Channel di propriet\u00e0 della Edi on Web S.r.l caratterizzato da una programmazione a contenuto erotico. Nel luglio 2004, in seguito alle segnalazioni di varie associazioni e all'intervento dell'Authority, Superpippa Channel \u00e8 costretta ad abbandonare le trasmissioni. Poco dopo l'emittente cambia denominazione in ContoTV e si propone come emittente a pagamento.\nL'emittente produce e realizza in proprio una serie di programmi dal taglio innovativo come \"passaggio a livello\", talk show dai contenuti giornalistici girato con uno studio smontabile davanti alle sbarre di un passaggio a livello (sedie, tavolini e microfoni sparivano e riapparivano in un attimo grazie al lavoro del team). Di notevole taglio dissacratorio anche la classifica dei personaggi pi\u00f9 odiati della tv, votati dalla gente fermata in strada (esilaranti le motivazioni delle \"nomination\"). Altri programmi riguardavano la musica, i mercatini e il mondo dei cortometraggi. Alcune trasmissioni, anche se annunciate, non hanno mai visto la luce (\"Vox Populi\", \"The Hitch\"). Nella stagione a cavallo fra il 2004 e il 2005 l'emittente arriv\u00f2 ad ottenere un buon seguito di pubblico, grazie alle idee dei produttori e alla bravura dei volti che conducevano le trasmissioni (Stefania Rossi, Lavinia Sarchi, Fabrizio Salvetti, Michela Bruciapaglia). Naturalmente erano presenti anche contenuti erotici e le lezioni di inglese tenute dalle pornostar erano molto seguite.\nLa squadra di lavoro di Conto TV era composta perlopi\u00f9 da donne ,capitanate dal patron Marco Crispino e dal suo socio Carmine Massimiliano Lobello.\nCon il 2007 e la trasmissione delle dirette calcistiche (Fiorentina e altre squadre di serie minori) ContoTV emerge ancora una volta. In particolare, per la stagione 2007/2008 e 2008/2009, ContoTV ha acquistato i diritti di trasmissione di alcuni eventi calcistici come partite di Coppa Uefa, Serie B, Serie C1, preliminare di Champions League ed Europa League, match di qualificazione agli Europei 2008 e i primi quattro turni della Tim Cup balzando cos\u00ec agli onori della cronaca. Nella stagione 2009/2010 ContoTV attira l'attenzione su se stessa per le sue battaglie regolamentari o giudiziarie contro la Lega Calcio e Sky Italia.\nA seguito di un'ordinanza emessa dal Tribunale di Milano nell'agosto 2013 viene legittimata la sospensione della fornitura dei servizi tecnici attuata da Sky, a causa dei gravi e reiterati inadempimenti di Conto Tv. Le reti Conto Tv cessano pertanto di trasmettere.\nServizi televisivi passati.\nLa piattaforma ContoTV offriva sei canali televisivi (uno gratuito, cinque a pagamento, pi\u00f9 uno per le sole promozioni) attivabili sia in pay TV che in pay per view.\nProgrammazione passata.\nJusticeTV.\nGli eventi sportivi di cui Conto Tv acquistava i diritti venivano trasmessi in pay per view su Conto Tv 1 e in caso di pi\u00f9 eventi in contemporanea, anche su Conto Tv 3."}
{"id": "1382229", "revid": "767487", "url": "https://it.wikipedia.org/wiki?curid=1382229", "title": "The Early Years (Al Stewart)", "text": "The Early Years \u00e8 la prima raccolta su Al Stewart, pubblicata nel 1977\nDisco.\nQuesta raccolta \u00e8 stata pubblicata come LP doppio in USA e LP singolo in Europa, stessa copertina ma con differente colorazione (virata sul blu la versione doppia, sul giallo-rosa la versione singola).\nNella versione doppia le canzoni sono estratte dai primi 4 album, nella versione singola dai primi 3.\nTracce.\nVersione LP doppio:\nVersione LP singolo:\nMusicisti.\nVedi rispettivi album"}
{"id": "1382230", "revid": "76963", "url": "https://it.wikipedia.org/wiki?curid=1382230", "title": "Long Hard Road Out of Hell", "text": "Long Hard Road Out of Hell \u00e8 un singolo del gruppo Marilyn Manson ed \u00e8 uscito nel 1997.\nIl video musicale del brano \u00e8 incluso come easter egg nel DVD di \"Spawn\", tra le scene tagliate, e anche nelle versioni VHS del film il video \u00e8 presente all'inizio della videocassetta, prima che il film inizi.\nIl video.\nIl videoclip della canzone, diretto da Matthew Rolston, mostra Marilyn Manson e gli altri membri della band in atteggiamenti scandalosi, considerati troppo offensivi per la messa in onda su alcune emittenti televisive.\nManson \u00e8 nudo o in abiti femminili e assume pose che vogliono ricordare statue di santi e la Vergine Maria. Ha anche un incontro erotico con una donna androgina che, nel momento clou del videoclip, diventa un uomo deformato."}
{"id": "1382234", "revid": "287204", "url": "https://it.wikipedia.org/wiki?curid=1382234", "title": "Equazione di Boltzmann", "text": "Lequazione di Boltzmann, conosciuta anche come equazione di Boltzmann per il trasporto (in inglese \"Boltzmann Transport Equation\" o \"BTE\"), \u00e8 un'equazione della meccanica statistica, formulata da Ludwig Boltzmann nel 1872, che descrive il comportamento statistico di un sistema in uno stato di non-equilibrio termodinamico.\nIl problema della conoscenza dell'evoluzione temporale di un sistema di particelle, siano esse atomi o molecole, \u00e8 legato alla conoscenza della posizione nello spazio degli stati per ciascuna di esse. Questo approccio \u00e8 improponibile se si pensa al gran numero di particelle coinvolte, ad esempio, in un gas si possono avere 1025 particelle per ogni m3. Per questo motivo si introducono funzioni di distribuzione che permettono, non soltanto di conoscere il moto di una singola particella, ma anche quante molecole in un certo istante hanno determinati valori di velocit\u00e0 o energia. In molti casi, l'equazione non \u00e8 risolvibile esattamente e per questa ragione sono stati introdotti metodi volti a ottenere una soluzione approssimata. \nL'equazione di Boltzmann si usa per studiare come le particelle in un fluido, quando, ad esempio, vi \u00e8 applicazione di un gradiente di temperatura o di un campo elettrico, trasportano quantit\u00e0 fisiche come il calore e la carica, e derivare cos\u00ec le propriet\u00e0 di trasporto come la conducibilit\u00e0 elettrica, la conduttivit\u00e0 di Hall, la viscosit\u00e0, e la conducibilit\u00e0 termica.\nDescrizione.\nDato un sistema con formula_1 gradi di libert\u00e0, il cui spazio delle configurazioni \u00e8 generato da formula_2 coordinate generalizzate, il relativo spazio delle fasi in coordinate hamiltoniane \u00e8 generato dalle coppie formula_3. Sia formula_4 una funzione di densit\u00e0 di probabilit\u00e0, detto formula_5 il volume infinitesimo, si ha che:\ndove formula_7 \u00e8 il numero di particelle aventi posizione entro il volume spaziale infinitesimo formula_8, mentre formula_9 \u00e8 il numero di densit\u00e0. Pertanto l'equazione generale risulta:\nI termini convettivo e diffusivo.\nSupponendo che ciascuna particella descritta da formula_11 sperimenti delle forze esterne non causate da altre particelle, la cui risultante \u00e8 formula_12, si ha che all'istante formula_13 ogni particella avr\u00e0 coordinate formula_14. Tenendo conto delle collisioni, il numero di particelle in formula_15 risulta:\nQuindi la derivata totale diventa:\nper ottenere, infine:\nIl termine collisionale.\nUna delle possibili formulazioni per il termine collisionale si ha nel caso di ipotesi di caos molecolare."}
{"id": "1382242", "revid": "2015336", "url": "https://it.wikipedia.org/wiki?curid=1382242", "title": "Filippa Mareri", "text": "Biografia.\nNacque, verso la fine del XII secolo, nel castello di famiglia a Mareri (l'odierna Castel Mareri, frazione di Petrella Salto) vicino a Borgo San Pietro, localit\u00e0 situata lungo la via che dagli Abruzzi portava a Roma, attualmente ricadente nel territorio del Lazio, dalla famiglia nobile dei Mareri: il fratello maggiore Tommaso, infatti, ricopr\u00ec importanti cariche politiche, come quelle di podest\u00e0 a Forl\u00ec e di vicario imperiale in Romagna e in Puglia; principalmente alla sua azione si deve poi la fondazione della citt\u00e0 di L'Aquila.\nFondamentale per Filippa fu l'incontro, avvenuto tra il 1222 e il 1224, con San Francesco d'Assisi, che la incoraggi\u00f2 alla vita monastica. La sua famiglia ostacol\u00f2 questa scelta per cui Filippa fugg\u00ec da casa insieme ad alcune compagne e si rifugi\u00f2 nei pressi di Mareri, sopra l'abitato di Piagge, in quella che viene chiamata \"Grotta di Santa Filippa\", e vi rimase per circa tre anni, fino al 1228, quando i due fratelli Tommaso e Giovanni le donarono il castello con l'annessa chiesa plebana di San Pietro di Molito, gi\u00e0 fondazione benedettina dipendente dall'Abbazia di San Pietro in Valle di Ferentillo, nella Valnerina, in Umbria, nei pressi di Spoleto. Filippa si trasfer\u00ec in quel luogo con le sue compagne. La comunit\u00e0 visse secondo la regola indicata da San Francesco per Santa Chiara e le monache di San Damiano in Assisi. La cura spirituale del monastero fu affidata al Beato Ruggero da Todi dallo stesso San Francesco.\nCulto.\nFilippa Mareri mor\u00ec il 16 febbraio 1236. La sua tomba divenne presto meta di pellegrinaggi, mentre cominciarono a registrarsi miracoli attribuiti alla sua intercessione. Il titolo di Santa compare la prima volta in una bolla di Papa Innocenzo IV nel 1247, appena 11 anni dopo la sua morte. Nel 1706 in una ricognizione delle sue spoglie venne ritrovato il suo cuore incorrotto, che \u00e8 conservato oggi in un reliquiario di argento, mentre le sue spoglie sono conservate nel monastero di Borgo San Pietro. Oggi, a quasi otto secoli dalla sua morte, la devozione per la Santa \u00e8 andata crescendo non solo nella sua terra, ma anche in numerosi altri paesi e in altri continenti per iniziativa degli emigranti, grazie ai quali \u00e8 conosciuta da altre popolazioni. Nei paesi della Valle del Salto sono abbastanza diffusi i nomi propri \"Filippa\", \"Maria Filippa\" e \"Filippo\". Oggi, generalmente, si tratta di nomi ripresi, per un'antica tradizione, dai nonni o dalle nonne, ma testimoniano comunque la diffusione del culto della santa in tutta la zona. La memoria liturgica di Filippa Mareri cade il 16 febbraio. \u00c8 compatrona di Sulmona. Il titolo di Santa fu confermato da Papa Benedetto XVI nel 2007."}
{"id": "1382246", "revid": "2015336", "url": "https://it.wikipedia.org/wiki?curid=1382246", "title": "Valle del Salto", "text": "La valle del Salto \u00e8 una valle situata in provincia di Rieti che mette in comunicazione la zona del Reatino e la piana di Rieti a nord con la Marsica a sud. Deve il suo nome alla presenza del bacino idrografico del fiume Salto e dell'omonimo lago artificiale. La valle, che costituisce il cuore del Cicolano, dal punto di vista geomorfologico \u00e8 di conformazione abbastanza profonda e stretta rispetto ai rilievi circostanti (Monti del Cicolano e Monti Carseolani) ed \u00e8 attraversata dalla strada statale 578 Salto Cicolana.\nStoria.\nNel XV secolo a.C. alcune popolazioni indoeuropee si stanziarono in quella che ora \u00e8 l'Italia, frammentando in numerosissime parti il territorio: la Valle del Salto divenne dominio degli Equi. Nel V secolo a.C. i Romani cercarono di conquistare i territori appartenenti al sopra citato popolo, il quale sconfin\u00f2 numerose volte a Roma compiendo pesanti saccheggi. I capitolini vinsero la guerra nel IV secolo a.C., soffocando in seguito varie rivolte da parte della gente sottomessa.\nNel IX secolo d.C., dopo un'invasione del Cicolano da parte dei Saraceni, gli abitanti doverono ritirarsi sulle colline del posto. Dal VII secolo il Cicolano era gi\u00e0 sotto il Ducato di Spoleto, mentre nel 1200 far\u00e0 parte dei possedimenti dei Normanni insieme al resto di Rieti. Nel XIV secolo la Valle del Salto venne divisa fra Adamo Aus\u00ec, la famiglia Aquilano e Stefano Colonna.\nAll'avvento del XV secolo invece pi\u00f9 della met\u00e0 divenne possesso della famiglia Mareri. Nel XVI secolo i possessi dei Mareri passarono ai Colonna e in seguito ai Barberini. Nel XVII secolo la Valle d\u00e0 i natali a due intellettuali: Felice Martelli e Ferdinando Mozzetti. Entrambi si occuparono della storia antica dell'Italia Centrale. Il 1900 vide espandersi il fenomeno dell'emigrazione. Nel 1925, durante la dittatura di Benito Mussolini, la Valle dalla Provincia dell'Aquila pass\u00f2 a quella reatina.\nAccessibilit\u00e0.\nGli accessi stradali primari sono attraverso la Strada statale 578 Salto Cicolana sia provenendo da Rieti sia dalla A24 \"Roma-Teramo\" attraverso l'uscita \"Valle del Salto\". Accessi stradali secondari montani provengono dal territorio abruzzese (Tornimparte), dalla bassa Sabina (Lago del Turano), dal carseolano (Pietrasecca-Tufo) e dall'abitato di Torano-Grotti di Borgorose.\nLa vallata non \u00e8 servita da alcuna linea ferroviaria; avrebbe dovuto attraversarla la ferrovia Rieti-Avezzano, pi\u00f9 volte progettata dall'Ottocento agli anni venti, che per\u00f2 non venne mai realizzata.\nCultura.\nI santi maggiormente venerati nella Valle del Salto, e legati storicamente al territorio, sono San Mauro abate e Santa Filippa Mareri."}
{"id": "1382248", "revid": "767487", "url": "https://it.wikipedia.org/wiki?curid=1382248", "title": "Emblema del Guatemala", "text": "L'emblema del Guatemala \u00e8 costituito dall'uccello Quetzal, simbolo di libert\u00e0, e la data del 15 settembre 1821 (\"LIBERTAD 15 DE SEPTIEMBRE DE 1821\" in spagnolo), quella dell'indipendenza dell'America Centrale dalla Spagna. Sono presenti anche due fucili e due spade incrociati, che indicano la volont\u00e0 del Guatemala a difendersi con la guerra se necessario, e dei rami di ulivo, simbolo della preferita pace.\nL'emblema fu disegnato dal artista ed incisore svizzero Jean-Baptiste Frener, che visse in Guatemala dal 1854 fino al 1897, anno della sua morte. Venne scelto nel 1871 in occasione dei 50 anni dall'Indipendenza."}
{"id": "1382249", "revid": "2166030", "url": "https://it.wikipedia.org/wiki?curid=1382249", "title": "Trattato di K\u00fc\u00e7\u00fck Kaynarca", "text": "Il trattato di K\u00fc\u00e7\u00fck Kaynarca (anche scritto come \"Kuchuk Kainarji\") fu firmato il 21 luglio 1774 a K\u00fc\u00e7\u00fck Kaynarca, in Dobrugia (oggi Kajnard\u017ea, Provincia di Silistra, Bulgaria) tra l'Impero russo (rappresentato dal feldmaresciallo Rumjancev-Zadunajskij) e l'Impero ottomano dopo che quest'ultimo era stato sconfitto nella guerra russo-turca del 1768\u20141774.\nIl trattato fu il colpo pi\u00f9 umiliante inferto al sultanato ottomano, che dovette cedere la parte della regione dello Edisan compresa tra i fiumi Dnipro e Bug Meridionale alla Russia. Questo territorio comprendeva il porto di Cherson e diede pertanto all'Impero russo il suo primo accesso diretto al Mar Nero. Il trattato consegn\u00f2 anche alla Russia i porti crimeani di Ker\u010d' ed Enikale e la regione di Cabardina nel Caucaso.\nLa conseguenza pi\u00f9 rilevante di questo trattato fu l'accesso della Russia allo stretto dei Dardanelli.\nGli Ottomani persero anche il khanato di Crimea, a cui furono obbligati a concedere l'indipendenza. Il Khanato, anche se nominalmente indipendente, era in realt\u00e0 vassallo della Russia e fu formalmente annesso all'Impero russo nel 1783. Il trattato inoltre elimin\u00f2 le restrizioni all'accesso russo al mar d'Azov. Il trattato di Ni\u0161 del 1739 aveva infatti assegnato alla Russia il porto di Azov, ma aveva proibito di fortificare l'area o utilizzare il mare per navigare.\nIl trattato fu stilato in triplice copia ufficiale, in lingua italiana, turca e russa. In caso di divergenza si stabil\u00ec che a prevalere dovesse essere la versione italiana, sottoscritta in eguale testo dai due ambasciatori. L'italiano fu scelto in quanto lingua prediletta, ancora per tutto il secolo XVIII, dalla Sublime Porta nei suoi rapporti con gli stati cristiani, e tale scelta risulta ancora oggi dalla lapide commemorativa presente sul luogo.\nLa dignit\u00e0 califfale ottomana.\nAssegn\u00f2 anche alla Russia alcuni diritti economici e politici nell'Impero Ottomano, come il permesso di far navigare i cristiani ortodossi con la bandiera della Russia e la costruzione di una chiesa russa ortodossa a Istanbul (che non fu mai costruita). La Russia interpret\u00f2 anche il trattato come diritto a proteggere i cristiani ortodossi dell'Impero, utilizzando questa prerogativa nei Principati danubiani (Moldavia e Valacchia) per intervenire durante il dominio fanariota e dopo la guerra d'indipendenza greca. Nel trattato la cancelleria ottomana us\u00f2 per la prima volta per il suo Sultano anche la dizione di califfo, al fine tra l'altro di sottolineare il diritto della Sublime Porta di proteggere i musulmani in Russia, come anche quelli della Crimea. Questa fu la prima volta che la titolatura califfale fu impiegata ed esercitata al di fuori dei confini imperiali e per la prima volta che il trattato fu ratificato da una potenza europea, legittimando una funzione che, di fatto, era comunque gi\u00e0 esercitata fin dal 1517 dal Sultano ottomano, a seguito della vittoria ottomana del 1517 a spese del Sultanato mamelucco.\nLingue del trattato.\nIl Grand Visir Muhsinzade Mehmed Pasa firm\u00f2 copie del trattato in turco ottomano e italiano, mentre il feldmaresciallo russo P. A. Rumjancev firm\u00f2 testi in russo e italiano. Russo, italiano e turco sono le uniche lingue in cui vennero scritte le copie originali del trattato, con la clausola che, in caso di divergenze di interpretazione tra i testi in russo e turco, avrebbe prevalso la versione in lingua italiana."}
{"id": "1382250", "revid": "74173", "url": "https://it.wikipedia.org/wiki?curid=1382250", "title": "Trattato di Kuchuk Kainarji", "text": ""}
{"id": "1382251", "revid": "309289", "url": "https://it.wikipedia.org/wiki?curid=1382251", "title": "Vjatka (fiume)", "text": "La Vjatka (; in udmurto \u0412\u0430\u0442\u043a\u0430\u0301; in tataro \u041d\u043e\u043a\u0440\u0430\u0442) \u00e8 un fiume della Russia europea nordorientale, affluente di destra della Kama.\nPercorso.\nNasce sulle alture della Kama nell'estrema parte settentrionale della Repubblica Autonoma dell'Udmurtia, fra le citt\u00e0 di Glazov e Omutninsk; si dirige dapprima verso nord, scorrendo per qualche decina di chilometri parallelamente all'alto corso della Kama. Nei pressi di Kirs piega verso sudovest, costeggiando a meridione i rilievi degli Uvali settentrionali; bagna in questa sua parte del corso alcune importanti citt\u00e0, fra cui Slobodskoj, Kirovo-\u010cepeck, Novovjatsk, Kirov, Kotel'ni\u010d. All'altezza di quest'ultima citt\u00e0 compie un'altra decisa piega e prende una direzione sudorientale, percorrendo la parte meridionale della oblast' di Kirov; tocca Sovetsk, Ur\u017eum, Malmy\u017e e Vjatskie Poljany, prima di entrare nel territorio del Tatarstan, dove tocca la cittadina di Mamady\u0161, sfociando dopo pochi chilometri nella Kama, all'imbocco del bacino artificiale di Samara vicino a Ni\u017enekamsk.\nIl fiume Vjatka \u00e8 navigabile per circa 700 chilometri a monte della foce, fino all'incirca alla citt\u00e0 di Kirov, che salgono a circa 1.000\u00a0km (a monte della foce fino a Kirs) nel periodo di piena primaverile; \u00e8 gelato nel periodo compreso fra i primi di novembre e la seconda met\u00e0 di aprile.\nAffluenti.\nFra i principali affluenti del fiume sono: Kobra, Letka, Velikaja, Moloma e Pi\u017ema da destra, Belaja Cholunica, \u010cepca, Bystrica, Voja, Kil'mez' da sinistra."}
{"id": "1382252", "revid": "287204", "url": "https://it.wikipedia.org/wiki?curid=1382252", "title": "Trattato di Kucuk Kaynarca", "text": ""}
{"id": "1382253", "revid": "6923", "url": "https://it.wikipedia.org/wiki?curid=1382253", "title": "Cagiva Freccia C12 SP (Lucky Explorer)", "text": ""}
{"id": "1382257", "revid": "2093951", "url": "https://it.wikipedia.org/wiki?curid=1382257", "title": "Tabarro (abbigliamento)", "text": "Nel campo dell'abbigliamento, il tabarro (anche capparella o mantella) \u00e8 un mantello a ruota da uomo che ha lontanissime origini. \nRealizzato in panno, grosso e pesante, di colore scuro, solitamente nero, ha un solo punto di allacciatura sotto il mento e viene tenuto chiuso buttando un'estremit\u00e0 sopra la spalla opposta in modo da avvolgerlo intorno al corpo. Vi erano due \"modelli\": quello classico lungo fino al polpaccio, e quello, usato per andare a cavallo e poi in bicicletta, pi\u00f9 corto.\nStoria.\nGi\u00e0 nell'antichit\u00e0 se ne trova una forma molto simile a quella attuale; una sua derivazione \u00e8 la toga dei patrizi e senatori romani. In seguito, si ritrova nel Medioevo usato dai cavalieri durante le investiture e dai medici e notabili nella vita quotidiana. Nel Rinascimento cade quasi in disuso presso l'aristocrazia e la borghesia, ma rimane molto comune presso gli artigiani, i pastori (in lana sottoposta a follatura) e il mondo rurale in genere.\nNell'Ottocento ritorna in uso presso i \"dandy\" dell'epoca. Sopravvive fino agli anni cinquanta del XX secolo, usato in ambiente rurale e montanaro, e viene descritto anche nelle opere di Giovannino Guareschi e nei film dell'epoca.\nTale mantello d\u00e0 anche il nome al melodramma \"Il tabarro\" di Giacomo Puccini, del 1918, atto unico, primo titolo del \"Trittico\"."}
{"id": "1382263", "revid": "33689", "url": "https://it.wikipedia.org/wiki?curid=1382263", "title": "Lucio Aradio Valerio Proculo", "text": "Cariche ricoperte.\nSul Celio, dove sorgeva la sua \"domus\", sono state ritrovate diverse basi di statue a lui dedicate dai suoi \"clientes\": due per opera del collegio dei commercianti di maiali e dei confezionatori di carne suina, una dai cittadini di Puteoli di cui era patrono e una dal collegio dei panificatori. La base della prima di queste statue elenca alcuni suoi titoli religiosi e le magistrature che ricopr\u00ec fino al 340:\nNel 351-352 ricopr\u00ec la carica di \"praefectus urbi\" per la seconda volta. Fu dunque una figura di grandissimo livello sotto l'imperatore Costantino I, come attestato anche da una lettera indirizzatagli dall'imperatore e conservata attraverso una copia marmorea conservatasi nel Foro di Traiano (probabilmente collegata a un'altra statua dedicata a Proculo).\nLucio Aurelio Avianio Simmaco gli dedic\u00f2 un epigramma."}
{"id": "1382264", "revid": "14496", "url": "https://it.wikipedia.org/wiki?curid=1382264", "title": "Segr\u00ecn", "text": ""}
{"id": "1382265", "revid": "14496", "url": "https://it.wikipedia.org/wiki?curid=1382265", "title": "Segrin", "text": ""}
{"id": "1382267", "revid": "767487", "url": "https://it.wikipedia.org/wiki?curid=1382267", "title": "L'Ordre", "text": "L'Ordre \u00e8 un documentario del 1973 diretto da Jean-Daniel Pollet, girato interamente sull'isola di Spinalonga, in Grecia, dove a partire dal 1903 il Governo greco recluse i lebbrosi del paese, considerati soggetti pericolosi e nocivi per la popolazione \"sana\".\nPollet raccolse numerose notizie dai lebbrosi del luogo, e il film, seppur con una venatura fortemente angosciosa e \"pesante\", mette in chiara luce l'esperienza che queste persone hanno vissuto.\nTrama.\nIl documentario racconta come si svolge la vita nel lebbrosario di Spinalonga, un'isola vicino a Creta.\nRaimondakis, uno degli esclusi dalla comunit\u00e0 perch\u00e9 lebbroso narra la storia della sua vita davanti alle telecamere: amore, amicizia, solidariet\u00e0 tra compagni di sofferenza. Valori comuni ad ogni persona, qualunque sia il suo stato di salute."}
{"id": "1382270", "revid": "1305772", "url": "https://it.wikipedia.org/wiki?curid=1382270", "title": "I Don't Like the Drugs (But the Drugs Like Me)", "text": "I Don't Like the Drugs (But the Drugs Like Me) \u00e8 un singolo del gruppo Marilyn Manson, uscito nel 1999, avente tre diverse versioni della canzone da cui prende titolo, in aggiunta di uno \"screen saver\" (\"Drugs Screen Saver\"). La terza traccia \u00e8 quella estrapolata dall'album \"Mechanical Animals\". La copertina, raffigurante una faccia dai lineamenti umani e dalla testa tronca, \u00e8 stata disegnata dal cantante della band. La canzone contiene un assolo di Dave Navarro, chitarrista dei Jane's Addiction (e Red Hot Chili Peppers).\nIn linea con le forti influenze che l'album \"Mechanical Animals\" mutua da David Bowie, la canzone ha alcune somiglianze con la canzone di Bowie, \"Fame\".\nLa canzone.\nDal titolo del brano si potrebbe dedurre erroneamente che il testo parli principalmente di uso di stupefacenti e simili. In realt\u00e0 la canzone non \u00e8 altro che una denuncia da parte della band, all'influenza che ha la televisione sul mondo di oggi in particolare su quello occidentale. Probabilmente il titolo, con la frase \"Non mi piacciono le droghe ma io piaccio a loro\" fa riferimento alle emozioni delle persone che vengono soffocate o controllate grazie proprio alla televisione che secondo la band \u00e8 la vera droga del mondo odierno. In sintesi la frase che d\u00e0 il titolo alla canzone potrebbe essere reinterpretata con \"Non mi piace essere manipolato dalla televisione ma alla televisione piace manipolare me\" e il gruppo cerca di spronare chi li ascolta a non essere soggetti a questo tipo di manipolazione.\nCuriosit\u00e0.\nL'aspetto di Manson, si rif\u00e0 all'Apocalisse di Giovanni (Versetti dall'1,12-16): \n\u00ab\"Il suo volto somigliava al sole\"\nOra, come mi voltai per vedere chi fosse colui che mi parlava, vidi sette candelabri d'oro e in mezzo ai candelabri c'era uno simile a figlio di uomo, con un abito lungo fino ai piedi e cinto al petto con una fascia d'oro.I capelli della testa erano candidi, simili a lana candida, come neve. Aveva gli occhi fiammeggianti come fuoco, i piedi avevano l'aspetto del bronzo splendente purificato nel crogiuolo. La voce era simile al fragore di grandi acque. Nella destra teneva sette stelle, dalla bocca gli uscivauna spada affilata a doppio taglio e il suo volto somigliava al sole quando splende in tutta la sua forza.\u00bb"}
{"id": "1382273", "revid": "709565", "url": "https://it.wikipedia.org/wiki?curid=1382273", "title": "Ronin (fumetto)", "text": "Ronin \u00e8 una miniserie a fumetti statunitense disegnato da Frank Miller e colorato da Lynn Varley. Fu pubblicato per la prima volta dalla DC Comics in sei uscite tra il 1983 ed il 1984.\nTrama.\nLa vicenda si apre nel Giappone feudale e vede come protagonista un anonimo allievo che ha giurato sulla sua vita di difendere il suo padrone Ozaki, un grande samurai, dai suoi numerosi nemici. Una notte Ozaki viene assassinato da un demonio mutaforma chiamato \"Agat\", che lo ha prima sollecitato prendendo le sembianze di una geisha per poi sferrargli il colpo mortale per vendicarsi di lui per avergli rubato la sua spada, capace di assumere un grande potere assorbendo il sangue di coloro che trafigge. Ozaki per\u00f2 l'ha nascosta e quindi Agat fugge trasformandosi in un'aquila. Rimasto senza padrone, e quindi senza pi\u00f9 un motivo per vivere, l'allievo di Ozaki prova a suicidarsi sulla tomba del samurai, ma lo spirito di Ozaki lo ferma e gli affida la spada magica, dicendogli che se assorbe il sangue di un innocente, assumer\u00e0 un potere abbastanza forte da sconfiggere Agat per sempre.\nL'allievo di Ozaki diventa quindi un R\u014dnin e si mette a vagare per l'intero regno per quindici anni, salvando le persone in difficolt\u00e0 che incontra per strada. Quando giunge sul territorio di Agat, il Ronin affronta in un duello e uccide un ratto guerriero antropomorfo con quattro braccia, uno degli sgherri di Agat. Il demonio allora esce dal suo castello e affronta il Ronin, che per\u00f2 pu\u00f2 fare ben poco contro il demonio poich\u00e9 la spada non ha mai assorbito il sangue di un innocente. Cos\u00ec quando Agat si avvicina prendendolo alle spalle, il Ronin trafigge se stesso con la spada, imbrattandola quindi col suo sangue innocente e infilzando anche Agat. Prima che entrambi muoiano per\u00f2, Agat lancia una maledizione facendo trasferire la sua anima e quella del Ronin nella spada finch\u00e9 qualcuno non li liberer\u00e0.\nNew York, otto secoli pi\u00f9 tardi. A causa di un collasso sociale ed economico globale, la grande mela \u00e8 diventata una desolata landa in preda al caos e popolata da ultraviolente bande di criminali e trafficanti. Nel cuore di questo inferno post-apocalittico si trova \"Aquarius\" il complesso ultratecnologico e sede della \"Aquarius Corporation\", una societ\u00e0 idealistica fondata da tre persone: Peter McKenna, inventore dei biocircuiti, sua moglie, Casey McKenna, capo delle forze della sicurezza di Aquarius (che stanno cominciando ad avere problemi nel loro matrimonio), e il signor Taggart, che ha finanziato Aquarius e lo controlla. L'azienda \u00e8 riuscita a sviluppare e a commercializzare i biocircuiti come mezzo per salvare il mondo sull'orlo della guerra. Il biocircuito \u00e8 un nuovo modello di elettronica basato sulla plastica, in grado di auto-organizzarsi e auto-ripararsi sotto la direzione di \"Virgo\", l'intelligenza artificiale al centro del complesso di Aquarius.\nBilly Challas, un ragazzo nato senza arti e dotato di poteri telecinetici, \u00e8 l'impiegato pi\u00f9 importante di Aquarius e lavora insieme a Virgo cercando di sviluppare le sue abilit\u00e0 psichiche e testando delle protesi biomeccaniche che possono essere controllate mentalmente. Negli ultimi giorni Billy sogna ad occhi aperti le vicende di Ozaki, del Ronin e di Agat. Virgo e Billy stesso sono increduli dal dettaglio e dalla accuratezza storica dei sogni, soprattutto perch\u00e9 nella sua educazione Billy non ha mai studiato il Giappone feudale. Virgo controlla i videogiornali e scopre il ritrovamento della spada magica che \u00e8 stata venduta all'asta. La ricerca riporta anche che la spada \u00e8 scomparsa quando venne sottoposta a dei raggi laser, generando un'esplosione che ha distrutto il sito di prova e incenerito i presenti. Billy capisce che le anime di Agat e del Ronin si sono liberate e sono alla sua ricerca. Poco dopo infatti Agat assale Aquarius e mentre Virgo cerca di bloccarlo, lo spirito del Ronin si infonde nella mente di Billy, che si unifica alle protesi riassumendo il suo aspetto originale e fugge cadendo nelle fogne, mentre Agat viene travolto dall'esplosione della sala di Billy.\nVirgo spiega ci\u00f2 che \u00e8 accaduto a Casey, che conclude che le unit\u00e0 logiche di Virgo siano state danneggiate, ma apre comunque un'indagine. Agat, essendo sopravvissuto l'esplosione, si infiltra di nuovo nel complesso, dove uccide Taggart e assume la sua forma. Sotto le spoglie di Taggart, Agat si mette a negoziare un accordo militare sull'uso delle armi tecnologiche con la \"Sawa Corporation\", il che fa infuriare Peter, che aveva sviluppato la nuova tecnologia con l'accordo che non sarebbe stata usata per scopi bellici. Dopo averlo confrontato, Peter scopre che si tratta di un impostore e lo comunica a Virgo, la quale contatta immediatamente Taggart, stabilendo un accordo con lui. Per l'atteggiamento incontrollabile di Peter, viene messo in isolamento nel suo appartamento. Peter domanda infine a Virgo che racconti per intero la storia del Ronin. Nonostante Virgo gli racconti della storia dei fantasmi, del demone Agat e del Ronin, Peter ammette apertamente di non crederci e di reputarla una storia assolutamente ridicola. Smontando un robot di sicurezza, per poi servirsene come corazza, Peter si infiltra nel database di Virgo sparando con la pistola di Casey distruggendo nove ore della sua memoria, costringendola a mostrargli i video di ci\u00f2 che \u00e8 successo a Taggart. Anche con la registrazione video, Peter rifiuta di credere alla storia di Agat e accusa Virgo di aver assassinato Taggart, ma viene improvvisamente colto alle spalle e rapito da Taggart stesso.\nNel frattempo, fuori da Aquarius, il Ronin si ritrova nelle varie divisioni sociali situate nella distopica New York. Viene maltrattato da una suora in una tavola calda per poi essere pestato a sangue in un locale controllato da dei neonazisti e rapito da un folle chiamato Packrat che intende estirpargli dal corpo le protesi meccaniche e usarle per costruirsi una navetta spaziale con la quale crede di poter abbandonare la Terra, ma le braccia si attivano automaticamente e lo strangolano per poi riunirsi al Ronin, che si risveglia, prende una katana dalla casa di Packrat e con essa si vendica della banda di neonazisti massacrandoli. A seguito di ci\u00f2 un vecchio hippie di nome Head dice al Ronin di accompagnarlo e fare ci\u00f2 che gli dice per avere un po' di \"direzione creativa\". Il Ronin acconsente passivamente e cos\u00ec si impiccia in un complotto tra le fazioni dei neonazisti con un'organizzazione di criminali di colore che consiste nell'uccidere Slik, il capo della banda dei neri, in modo da ottenere in cambio cibo e protezione per Head.\nCasey intanto ottiene l'autorizzazione di perseguire e recuperare il Ronin, che pur essendo straniero, \u00e8 considerato propriet\u00e0 di Aquarius per essersi reincarnato in un loro membro. Tre agenti di Casey avevano gi\u00e0 incontrato il Ronin quando stava con l'hippie, e sono stati uccisi senza esitazioni. Credendo finalmente alla storia di Virgo, Casey cerca di avere il permesso di eliminare il Ronin, ma Taggart lo vieta poich\u00e9 Virgo gli spiega che il Ronin \u00e8 Billy e mantiene in s\u00e9 entrambi i poteri telecinetici e le braccia meccaniche, quindi potrebbe essere utile per la cibernetica. Virgo prova a far ragionare Casey che Billy \u00e8 ancora parte del Ronin e che egli era sempre stato segretamente innamorato di lei, sognandola di continuo.\nNonostante gli ordini, Casey raggiunge il Ronin mentre questo stava trattando con le fazioni, ma viene sopraffatta dai criminali, che la gettano in un pozzo che conduce alle fognature. Dopo aver ucciso i capi di entrambe le fazioni, il Ronin decide di abbandonare l'hippie e si inoltra nelle fogne alla ricerca di Casey. Lei intanto riprende conoscenza e si ritrova nuda in una stanza buia in compagnia di suoi due commilitoni, Johnson e Simmons, dei quali ormai delirante a cui sono stati tagliati e mangiati le braccia e una gamba. Simmons Racconta che prima della catastrofe nucleare vivevano dei barboni sotto la citt\u00e0 e che quelli che li hanno attaccati sono probabilmente i loro figli trasformati dalle radiazioni. Questi si rivelano essere dei mutanti cannibali, che sembrano attratti da Casey. Nel momento in cui stanno per violentarla, giunge il Ronin che li uccide tutti. Casey rimane sorpresa dal fatto di essere attratta dal Ronin, il quale si mette improvvisamente a parlarle, infine se ne innamora. La sera i due dormono insieme mentre fuori nevica per la prima volta in cinque anni.\nPeter, legato e imbavagliato, viene visitato dalla terapeuta-psicologa Sandy. Peter chiede di essere liberato, consapevole che non riuscirebbe comunque a scappare. Sandy glielo concede. Desideroso di parlare in privato con la dottoressa, Peter distrugge il dispositivo, tagliando fuori Virgo per fare in modo che non sentisse la loro conversazione. Peter cerca di dare un senso a tutto quello che \u00e8 accaduto, intuendo che il centro di tutto si tratti di Billy.\nLa dottoressa Sandy ammette di essere a conoscenza delle condizioni mentali in cui versava Billy ma non lo ha mai visitato, n\u00e9 lei, n\u00e9 nessun altro psicologo, poich\u00e9 Virgo stessa aveva insistito di prendersene cura personalmente.\nPeter intuisce che i poteri di Billy erano molto pi\u00f9 forti di quanto pensassero, ma che non ha mai mostrato (a causa di un trauma avuto da bambino)\nconcludendo che Virgo abbia segretamente tenuto nascosto parte dei poteri di Billy per sfruttarli, e che Billy abbia creato il Ronin in memoria dei programmi televisivi che guardava da bambino, usando i suoi poteri per creare le braccia e le gambe costruite per s\u00e9 e per controllare Casey. Sandy pensa che Peter sia impazzito e lo lascia solo con Virgo. Nel frattempo Taggart invia dei robot per attaccare Casey e il Ronin, e riescono a disarticolare quest'ultimo. Virgo usa uno dei robot per attaccare psicologicamente il Ronin ricordando a Billy i maltrattamenti che riceveva da un bullo quando era giovane e di come lo aveva involontariamente ucciso scoprendo i propri poteri. Cos\u00ec facendo per\u00f2 Virgo fa infuriare Billy, quindi il Ronin si risveglia e si riprende gli arti, per poi per\u00f2 venir catturato da dei robot volanti. Casey cerca di scappare attraverso un tunnel della metropolitana e con un appoggio mentale da parte del Ronin, riesce a difendersi dal robot che la stava attaccando.\nRiportato ad Aquarius, che ormai si \u00e8 sparso ricoprendo tutta New York con i biocircuiti, il Ronin causa un black out che permette a Casey di entrare e superare le guardie per ritrovare Peter. Mentre Agat cerca di calmare i lavoratori di Aquarius per la questione del black out, Virgo affronta mentalmente Billy, lo lenisce e lo convince a smettere di aiutare Casey. Quest'ultima intanto, con l'aiuto di Learnid e Sandy, ritrova Peter, che a stento riesce a comunicarle che Billy \u00e8 stato manipolato da Virgo nel trasformare la sua fantasia in realt\u00e0. Peter cerca di convincere Casey a come trovare un modo per far fallire la sua fantasia, in quanto intuisce che Casey \u00e8 ora parte dalla sua fantasia rammentando che Billy era sempre stato innamorato di lei.\nPer non rivelare altro, Virgo uccide Peter con i robot, il che fa piangere Casey. Osservando la reazione di Casey, Billy mette in dubbio le azioni di Virgo. Quando Casey viene attaccata dai robot, Billy si infuria e con il potere mentale li distrugge. Virgo allora minaccia Billy di mandarlo via (come sua madre aveva fatto con lui quando aveva ucciso il bullo). Taggart, cercando di calmare i lavoratori, viene affrontato da Learnid, il quale lo accusa di essere stato corrotto. Prima che Taggart attacchi, Virgo lo interrompe affermando che si \u00e8 verificata una crisi nelle banche dati principali. Learnid ricorda che il regolamento gli d\u00e0 l'autorit\u00e0 di far evacuare il personale non essenziale e le forze Virgo per eseguire l'ordine in situazioni del genere. Virgo \u00e8 costretta a obbedire alle parole di Learnid.\nMentre cerca il Ronin, Casey viene attaccata da Peter, che \u00e8 stato tramutato in un deforme cyborg da Vigro. Prima di venir sparato in testa da Casey, Peter le spiega che Virgo ha fatto creare il Ronin con l'intenzione di estirpare i poteri telecinetici di Billy per assumere un'intelligenza superiore e prendere il controllo dei robot e dei biocircuiti allo scopo di renderli la forma di vita dominante del pianeta. Billy, che ormai \u00e8 intrappolato della propria fantasia e crede di essere il Ronin, viene salvato da Casey, che decide di giocare al suo gioco e distrugge un robot che aveva l'aspetto di Agat. Avvertendo il pericolo per il quale Learnid aveva fatto evacuare il personale, Virgo cerca di far tornare in s\u00e9 Casey, che per\u00f2 rimane vittima della fantasia di Billy e si mette a rimproverare il Ronin dicendogli che lei, una donna, \u00e8 riuscita a vendicare Ozaki mentre lui ha fallito. Casey poi gli d\u00e0 una spada per suicidarsi come ultimo segno di onore che un samurai potrebbe fare. Mentre il Ronin si trafigge con la spada, Billy grida in agonia e Virgo cerca di rimproverarlo per riprendere il controllo, ma Billy accusa Virgo di sgridarlo solo per farlo sentire inutile. Quando il Ronin spinge la spada verso il cuore, Casey prova a decapitarlo, ma proprio allora Billy scatena una ondata telecinetica di energia che distrugge Aquarius e travolge tutta New York in una tremenda esplosione.\nNell'enigmatico finale, Casey \u00e8 rimasta sola fra le macerie di New York con il Ronin che si trova di fronte a lei.\nAltri media.\nNel 2007 Gianni Nunnari, produttore di \"300\", annunci\u00f2 la sua intenzione di produrre l'adattamento cinematografico dell'opera di Miller, affidando la regia a Sylvain White."}
{"id": "1382275", "revid": "253269", "url": "https://it.wikipedia.org/wiki?curid=1382275", "title": "Ray Wise", "text": "Biografia.\nWise \u00e8 di origine rumene per parte di madre.. Attore di cinema, televisione e teatro, inizia la carriera proprio sul palcoscenico, recitando in opere come \"The Subject Was Roses\", \"The Tooth Crime\" e \"Romeo e Giulietta\", fino a \"Il Tartuffo\".\nAll'inizio degli anni ottanta si dedica alla televisione, partecipando a serie come \"Dallas\" e \"California\". \u00c8 comunque il ruolo di Leland Palmer ne \"I segreti di Twin Peaks\" che lo rende un attore apprezzato, tanto che per il prequel \"Fuoco cammina con me\" si aggiudica una candidatura ai Saturn Award.\nArtista versatile, nel 1995 partecipa alla miniserie televisiva dedicata alla vita di Elizabeth Taylor, \"Liz, la diva dagli occhi viola\". In seguito partecipa in veste di guest star a serie TV come \"Beverly Hills 90210\", \"Dawson's Creek\" e \"Streghe\". Inoltre interpreta il presidente americano in \"\".\nTra il 2007 e il 2008 interpreta il ruolo di Satana nella serie TV \"Reaper - In missione per il Diavolo\".\nAl cinema esordisce nel 1982 grazie al film \"Il bacio della pantera\". Tra i suoi altri film, \"Il mostro della palude\", \"RoboCop\", fino ai pi\u00f9 recenti \"Good Night, and Good Luck.\" e \"Chiamata senza risposta\".\nDoppiatori italiani.\nNelle versioni in italiano dei suoi film, Ray Wise \u00e8 stato doppiato da:\nDa doppiatore \u00e8 stato sostituito da:"}
{"id": "1382277", "revid": "219110", "url": "https://it.wikipedia.org/wiki?curid=1382277", "title": "ISO 3166", "text": "L'ISO 3166 \u00e8 una codifica geografica standardizzata divisa in tre parti per codificare i nomi degli stati, dei Territori dipendenti e delle principali suddivisioni amministrative dei paesi, pubblicata per la prima volta nel 1974 dall'Organizzazione Internazionale per le Standardizzazioni (ISO). Il nome ufficiale \u00e8 \"Codes for the representation of names of countries and their subdivisions\" (Codici per la rappresentazione dei nomi dei paesi e delle loro suddivisioni).\nLo standard ISO 3166 \u00e8 mantenuto dalla \"'ISO 3166 Maintenance Agency\" (ISO 3166/MA) (Agenzia per l'aggiornamento dell'ISO 3166-1), il cui indirizzo \u00e8 presso l'ufficio centrale ISO a Ginevra. Originariamente era situata presso il Deutsches Institut f\u00fcr Normung (DIN) a Berlino.\nDopo la prima pubblicazione del 1974 l'ISO 3166 \u00e8 stato modificato nel corso degli anni, con l'emissione di varie edizioni successive.\nParti.\nLo standard \u00e8 diviso in tre parti:"}
{"id": "1382280", "revid": "767487", "url": "https://it.wikipedia.org/wiki?curid=1382280", "title": "Palazzo arcivescovile di Krom\u011b\u0159\u00ed\u017e", "text": "Il Palazzo arcivescovile di Krom\u011b\u0159\u00ed\u017e (tedesco: \"Schloss Kremsier\", ceco: \"Z\u00e1mek Krom\u011b\u0159\u00ed\u017e\" o \"Arcibiskupsk\u00fd z\u00e1mek\") si trova a Krom\u011b\u0159\u00ed\u017e, in Repubblica Ceca, e venne usato come residenza principale dei vescovi e, dal 1777, dell'arcivescovo di Olomouc.\nStoria e descrizione.\nLa prima residenza venne fondata dal vescovo Stanislas Thurzo nel 1497. L'edificio mostrava un tardo stile gotico con alcuni particolari tipici del Rinascimento. Durante la Guerra dei trent'anni il castello venne saccheggiato dall'esercito svedese (1643).\nFu solo nel 1664 che un vescovo della potente famiglia di Liechtenstein incaric\u00f2 l'architetto Filiberto Lucchese di rinnovare il palazzo in stile barocco. Il principale monumento creato da Lucchese a Krom\u011b\u0159\u00ed\u017e \u00e8 quello nel giardino che si trova davanti al castello. Dopo la morte di Lucchese, avvenuta nel 1666, Giovanni Pietro Tencalla ne complet\u00f2 il lavoro utilizzando per il palazzo uno stile della scuola torinese cui apparteneva.\nDopo aver subito un violento incendio nel marzo 1752, due artisti imperiali, Franz Anton Maulbertsch e Josef Stern, iniziarono a decorare le sale del palazzo con le proprie opere. Oltre ai loro dipinti il palazzo ospita anche una collezione d'arte che comprende l'ultimo dipinto mitologico del Tiziano, l\"'Apollo e Marsia\". Buona parte della collezione venne acquistata dal vescovo Carlo di Liechtenstein a Colonia nel 1673. Il palazzo contiene anche un archivio musicale e una biblioteca di oltre 33\u00a0000 volumi.\nL'UNESCO mise questo luogo tra i patrimoni dell'umanit\u00e0. Come spiegato nel dossier, \"il castello \u00e8 un buon esempio di aristocrazia o nobilt\u00e0 che \u00e8 largamente sopravvissuta in Europa. Il Giardino delle Delizie, per contrasto, \u00e8 un raro esempio di giardino barocco\".. Oltre ai normali parterre si trova un atipico giardino all'inglese del XIX secolo, in seguito danneggiato durante le alluvioni del 1997.\nGli interni del palazzo vennero usati spesso da Milo\u0161 Forman come ambiente per simulare il palazzo imperiale di Hofburg di Vienna durante le riprese di \"Amadeus\" (1984), basato sulla vita di Wolfgang Amadeus Mozart (che in realt\u00e0 non visit\u00f2 mai Krom\u011b\u0159\u00ed\u017e). Il salone principale venne usato anche per il film \"Amata immortale\" (1994), nella scena del concerto per pianoforte."}
