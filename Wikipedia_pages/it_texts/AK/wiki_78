{"id": "1367540", "revid": "15756", "url": "https://it.wikipedia.org/wiki?curid=1367540", "title": "Adattamento e censura degli anime negli Stati Uniti d'America", "text": "L'adattamento e la censura degli anime negli Stati Uniti \u00e8 un processo attraverso il quale gli organi competenti, in questo caso statunitensi, adattano l'anime al pubblico a cui viene diretto. Questo metodo \u00e8 solitamente solo alle serie che verranno trasmesse sui canali televisivi statunitensi mentre quanto viene distribuito su DVD non sono, generalmente, soggette a tali adattamenti.\nNella traduzione dei dialoghi in inglese, questo processo include comunemente la censura di contenuti audio e video perch\u00e9 siano aderenti alle direttive della Commissione Federale per le Comunicazioni (FCC) e alle regole e agli standard delle reti televisive \nQuesto tipo di modifiche pu\u00f2 comportare la rimozione di nudit\u00e0 e di scene violente, edulcorare o rimuovere volgarit\u00e0 o effettuare cambiamenti per ragioni di correttezza politica in relazione ad argomenti di carattere razziale o religioso.\nIl processo pu\u00f2 anche includere la modifica di un prodotto al fine di rimuovere riferimenti a cose che sono accettate sia dal pubblico giapponese che dalla legge sui media americana, ma che potrebbero provocare controversie fra genitori o gruppi conservatori, o che potrebbero confondere spettatori che non abbiano familiarit\u00e0 con la cultura giapponese. Modifiche di questo tipo includono la sostituzione di nomi di luoghi, cibi ed elementi culturali che non esistono negli Stati Uniti. Possono includere anche cambiamenti/rimozioni di titoli, nomi di personaggi, e suffissi onorifici giapponesi, la rimozione di fatti come il matrimonio fra cugini, rappresentazioni non pornografiche di omosessualit\u00e0 e riferimenti alla visione giapponese di avvenimenti come la Seconda guerra mondiale. Le sigle iniziali e finali o le scene possono essere accorciate per lasciare pi\u00f9 tempo per la pubblicit\u00e0.\nQuesto tipo di censura non \u00e8 esclusiva degli anime, ed \u00e8 praticata anche su opere importate da altri paesi ed anche su produzioni statunitensi. \"\" fu pesantemente censurato dalla Fox per le scene violente durante il processo di produzione, e la serie canadese \"ReBoot\" fu censurata dopo la produzione dall'American Broadcasting Company per i contenuti sessuali e scene che secondo i gestori avrebbero potuto spingere all'incesto.\nLa censura rimane molto controversa fra i fan, molti dei quali credono che essa calpesti l'arte, interferisca con la visione degli autori e sminuisca il pubblico di spettatori nascondendo loro i temi pi\u00f9 adulti.\nStoria.\nI primi anime trasmessi negli USA vennero tutti censurati eliminando contenuti quali la violenza, la morte dei personaggi principali, i vari riferimenti al sesso e cos\u00ec via, per adattarli a un pubblico pi\u00f9 giovane (nel tempo questi prodotti sono stati trasferiti da un pubblico di giovani ragazzi a un pubblico di giovani adulti). Alcuni di questi anime sono film di animazione trasmessi negli U.S.A. nel 1961 (i primi tre film trasmessi vennero prodotti da Toei Animation):\nLe prime serie anime a essere trasmesse negli USA non furono esenti da censure:\n (1979) e Robotech (unione di tre serie giapponesi originariamente separate) (1985) furono meno censurati nonostante le loro trame fossero state pesantemente modificate.\nFondata nel 1987, Streamline Pictures fu la prima compagnia nordamericana creata con l'intenzione di distribuire negli USA anime senza censure e fedeli al loro contenuto originale. Il fondatore della Streamline Pictures, Carl Macek, aveva lavorato per l'Harmony Gold USA negli anni ottanta, collaborando alla produzione di \"Robotech\" e dei suoi tentativi di sequel.\nNei primi anni novanta molte compagnie americane che trattavano \"anime\" iniziarono a sperimentare licenziando materiale meno destinato ai bambini. Alcune, come A.D. Vision e Central Park Media ed altre che seguirono le loro orme, raggiunsero un successo commerciale abbastanza sostanzioso e divennero i pi\u00f9 importanti attori nel mercato americano degli \"anime\", adesso molto lucrativo (anche se in seguito compagnie come A.D. Vision e Central Park Media hanno avuto problemi finanziari). Altre, come AnimEigo, riscossero un successo pi\u00f9 limitato. Molte societ\u00e0 create direttamente dalla casa madre giapponese non funzionarono altrettanto bene, pubblicando per lo pi\u00f9 solo uno o due titoli prima di chiudere le loro attivit\u00e0 negli Stati Uniti, anche se la Pioneer Entertainment (pi\u00f9 tardi Geneon Entertainment seguendo il suo acquisto nella fine del 2003 dalla Dentsu) e Bandai riusc\u00ec a sopravvivere bene nella seconda met\u00e0 del 2000, anche se Geneon termin\u00f2 le sue attivit\u00e0 negli Stati Uniti.\nI processi di adattamento e modifica erano molto pi\u00f9 comuni in passato, quando gli anime erano poco conosciuti negli Stati Uniti. Tuttavia successivamente questi processi sono meno usati per le richieste di anime nella loro forma originale.\nQuesto approccio con un \"tocco leggero\" alla localizzazione e all'adattamento ha dimostrato di essere be popolare con i fan, oltre agli spettatori formalmente non familiari. Questo approccio con un \"tocco leggero\" \u00e8 applicato anche alle uscite in DVD, che spesso includono sia la versione audio doppiata in inglese che la versione originale giapponese con sottotitoli, sono spesso non tagliate, e non hanno caratteristiche commerciali. Serie di anime con versioni televisive modificate possono avere serie in DVD non tagliate, e che non presentano pubblicit\u00e0. Le serie anime con versioni televisive modificate possono avere DVD senza censure (ad esempio \"YuYu Hakusho\").\nSuccessivamente un cambiamento nell\"'audience\" ha portato a porre grande enfasi nel pubblicare (o ri-pubblicare) anime con minori tagli, soprattutto in DVD, dove ci sono meno limitazioni sui contenuti. Spesso, queste uscite (come le uscite da parte della Disney delle produzioni dello Studio Ghibli) includono sia la versione doppiata che quella giapponese, solitamente con i sottotitoli.\nConsiderazioni Regionali.\nDovuto alla mancanza di un sistema di classificazione etaria formale e consistente negli Stati Uniti d'America, le classificazioni etarie per gli anime hanno creato svariati problemi. Blockbuster Video classific\u00f2 tutti i titoli anime come non adatti ai bambini, portando a credere che siano classificati non adatti ai minori di 18 anni sul sistema di computer della Blockbuster. I pubblicatori iniziarono a usare i propri suggerimenti sulla classificazione etaria nelle loro pubblicazioni, tuttavia, dovuto a differenze tra le valutazioni dei pubblicatori e l'uso di classificazioni etarie televisive, per alcuni questo risult\u00f2 in un sistema inconsistente.\nQuando Cartoon Network inizi\u00f2 a trasmettere gli anime non erano presenti standard interni per l'uso di materiale straniero. Questo richiese al canale di sviluppare un set di standard e linee guida per il maneggiamento del contenuto. Le raffigurazioni di consumo di alcool, gioco d'azzardo, sangue, linguaggio scurile e maltrattamento di minori erano tutte giudicate inaccettabili cos\u00ec come altre situazioni non adatte. Il materiale per Cartoon Network venne modificato per gli spettatori dai 7 anni in su (TV-Y7), mentre Adult Swim modific\u00f2 il suo contenuto per gli standard per gli spettatori dai 14 anni in su (TV-14). Tuttavia, parte del contenuto trasmesso su Adult Swim originalmente era per essere mandato in onda su Toonami e fu dovutamente rimaneggiato. Autodesk Inferno venne usato per modificare digitalmente le scene per rimuovere il sangue o coprire la nudit\u00e0 su contenuto modificato da Cartoon Network. In alcuni casi, il contenuto venne modificato prima di essere inviato a Cartoon Network. Le pratiche di modifica si sono evolvute con il teppo dovuto a reclami dai genitori.\n4Kids apport\u00f2 delle modifiche agli anime distribuiti per renderli \"pi\u00f9 occidentali\" in modo che fossero pi\u00f9 accessibili ai bambini. Un'altra ragione era perch\u00e9 cos\u00ec si poteva facilmente promuoverli commercialmente. Tuttavia, la 4Kids anche rilasci\u00f2 versioni senza tagli di alcune di queste serie.\nEsempi.\nCensura diretta.\nCorrettezza politica.\nDate le differenze culturali tra America e Giappone, alcuni anime contengono immagini che sono accettabili nella societ\u00e0 giapponese, ma che vengono considerate \"politically incorrect\" negli USA.\nI simboli religiosi vengono spesso censurati se appaiono in un contesto non accettabile nella terminologia religiosa statunitense e vengono spesso rimossi dai dialoghi per la stessa ragione.\nA volte, o di solito, un personaggio di anime che \u00e8 crocifisso tra due assi di legno a forma di croce \u00e8 abbastanza da essere considerato non accettabile.\nPer esempio le rappresentazioni della croce cristiana vengono censurate in \"Pok\u00e9mon\", \"One Piece\", \"Naruto\" e \"Yu-Gi-Oh\" mentre riferimenti al Paradiso e all'Inferno vengono sostituiti con \"HFIL (Home for Infinite Losers, letteralmente: La Casa per gli Eterni Perdenti)\" in \"Dragon Ball Z\" e \"Dragon Ball GT\". Anche tutti i simboli associati al mondo dei demoni sono comunemente rimossi o modificati, primo tra tutti l'uso del pentacolo (stella a cinque punte), perch\u00e9 \u00e8 spesso associato a Satana. Quando la 4Kids doppi\u00f2 \"Tokyo Mew Mew\", l'arma di Zakuro fu modificata rimuovendo la parte orizzontale, in quanto sembrava la croce cristiana.\nLa parola \"Bibbia\" \u00e8 stata inoltre rimossa dalle copertine delle Bibbie. I nomi di alcuni personaggi non umani con origini religiose vengono inoltre spesso cambiati, uno dei casi pi\u00f9 noti \u00e8 forse \"Mr. Satan\", personaggio di \"Dragon Ball\", che in America venne chiamato \"Hercule\".\nAltri esempi includono un antico simbolo religioso sanscrita, il manji (che significa \"vita, sole, potere, forza e buona sorte\" e simbolizza il Dharma, l'armonia universale e l'equilibrio degli opposti, e a volte \u00e8 riferito ai \"passaggi del Buddha\u201d) venne censurato negli USA in serie come \"Shaman King\" perch\u00e9 esso \u00e8 comunemente associato al Nazionalsocialismo (si veda svastica). In alcuni casi tuttavia, sono stati inseriti dei disclaimer che spiegano la situazione ai lettori per esempio nel manga \"Blade of the Immortal\", in cui il protagonista della serie indossa questo simbolo.\nNelle serie \"Mobile Fighter G Gundam\", una trama importante comporta una competizione annuale in cui ogni nazione costruisce un Gundam per combattere contro quello delle altre nazioni, con la nazione vincente che ottiene il governo del mondo fino alla competizione successiva. Per rendere manifeste le loro origini, molte forme dei Gundam sono basate su stereotipi etnico/culturali (il Gundam americano somiglia ad un giocatore di football e un pugile, quello messicano porta in testa una gigantesca turbina a forma di sombrero, quello italiano somiglia a un gladiatore, quello inglese sembra una guardia della regina, quello tedesco ha in testa uno stahlhelm, ecc.). Per l'uscita ufficiale in lingua inglese dello show, la Bandai/Sunrise ordin\u00f2 che numerosi Gundam venissero rinominati per il mercato in lingua inglese con nomi che rendessero meno evidenti gli stereotipi (un esempio fu che il Gundam giapponese, il God Gundam fu rinominato \"Burning Gundam\" in quanto la Sunrise avesse paura che gli spettatori americani si offendessero per il fatto che il nome del Mobile Fighter contenesse un riferimento religioso (in questo caso, \"God\"), in seguito a un avvenimento in cui degli impiegati della catena Wal-Mart mentre controllarono ogni scatola per spedizioni dei Gunpla della serie Gundam Wing, rimossero e restituirono ogni esemplare del XXXG-01D2 Gundam Deathscythe Hell.). Gli impiegati della Bandai avevano anche reso implicito che a un certo punto era stato quasi deciso di rimuovere completamente dalla versione inglese l'idea che ogni Gundam rappresentasse una specifica nazione. Tuttavia, questo non and\u00f2 avanti.\nQuando l'anime \"Ojamajo Doremi\" venne pubblicato negli Stati Uniti dalla 4Kids Entertainment, dovette essere pesantemente adattato e cambiato per gli spettatori Americani oltre che per una bassa classificazione per il pubblico pi\u00f9 giovane. Assieme alla maggior parte del filmato tagliata, un intero episodio (episodio 30) \u00e8 stato completamente saltato, non messo in onda, e tagliato dalla syndication della release americana della serie dovuto ai riferimenti estremamente religiosi e incentrati attorno a giovani bambini di otto anni della terza elementare che mentre camminano in un cimitero senza i loro genitori, esplorano una chiesa ed incontrano un bambino buddhista di nome Nobuaki Yamauchi.\nIn molti casi, non c'\u00e8 razzismo negli anime ma questi contenuti sono comunque rimossi per evitare confusioni.\nCensura di bevande alcooliche, droga e tabacco.\nA causa del regolamento FCC, l'alcool e il tabacco vengono comunemente censurati negli anime o sostituiti con bevande pi\u00f9 accettabili. Tuttavia, il livello esatto di censura varia da network a network e spesso dipende dal target a cui \u00e8 destinato l'anime e al contesto in cui appaiono i prodotti. Vino o champagne potrebbero essere accettabili in un banchetto o nelle scene al ristorante e potrebbero fuggire alla censura, mentre birra o sak\u00e9 bevuti sulla via vengono spesso censurati. Per esempio, in \"Chi ha bisogno di Tenchi?\", il sake viene sostituito dal t\u00e8, e le sigarette vengono censurate in Toonami quando viene trasmesso su Cartoon Network (ma non vengono censurate quando la serie viene trasmessa su KTEH). \"Naruto\" tuttavia, venne modificato per un'audience un po' pi\u00f9 matura; di conseguenza anche nella versione censurata il costruttore del ponte venne mostrato nell'atto di bere alcool, anche se il kanji sulla bottiglia e il rosso nelle sue guance vennero rimosse per sminuire l'effetto della scena. il consumo di alcool di Rock Lee e il suo stile Pugno Ubriaco furono cambiate sia nel manga che nell'anime di \"Naruto\" per evitare riferimenti a un personaggio minorenne che consuma alcolici. Questo \u00e8 stato fatto primariamente usando il termine \"elisir\" al posto di sak\u00e8 e riferendo al suo stile di lotta Pugno Ubriaco come \"pugno matto\" nell'anime. Non vennero inoltre censurate le scene in cui il Terzo Hokage stava fumando la pipa e in cui Asuma sta fumando una sigaretta. Nella versione statunitense di \"Ruroni Kenshin\" (trasmesso da Cartoon Network), Saito, che nella versione originale fuma frequentemente le sigarette, al posto della sigaretta ha in bocca uno stuzzicadenti; questa censura genera talvolta delle incongruenze, per esempio quando in alcune scene Saito inspira una boccata di ci\u00f2 che sembra essere uno stuzzicadenti e in qualche modo soffia fuori fumo. L'attacco pugno ubriaco del Maestro Muten (come Jackie Chun) in Dragon Ball \u00e8 diventato \"attacco mucca allegra\".\nA volte, nomi alternativi sono dati alle bevande alcoliche, che potrebbe causare incongruenze con le vere bevande. Per esempio, in \"Sailor Moon\", un bicchiere di vino che \u00e8 stato mantenuto durante una scena \u00e8 stato invece riferito come \"succo\". Questa Modifica, tuttavia, caus\u00f2 una confusione quando \"Serena\" (Usagi) beve per sbaglio e poi si ubriac\u00f2.\nNelle versioni Toonami di \"Mobile Suit Gundam\" e \"Mobile Suit Gundam 0080\", i censori hanno scritto sulle bottiglie la parola \"SODA\" (un termine che negli USA \u00e8 designato per le bevande gassate in generale) per far credere al pubblico che non \u00e8 alcool, e riferimenti espliciti a bevande alcooliche vennero sostituiti con riferimenti a bevande non alcooliche come per esempio il caff\u00e8. Nell'anime \"One Piece\", quando la dottoressa Kureha beve una bottiglia di alcool, un dialogo viene alterato per affermare che non era alcool ma \"bug juice\" (succo d'insetto). Un altro personaggio di \"One Piece\", Sanji, nella versione originale fuma frequentemente sigarette; nella versione americana invece la sigaretta viene sostituita con un lecca-lecca. Ora la FUNimation ha ridoppiato l'anime censurandolo, leggermente, per la sola trasmissione televisiva (in home video viene presentata la versione integrale): qui a Sanji la sigaretta viene semplicemente tolta e non sostituita (infatti, nel doppiaggio FUNimation, Sanji \u00e8 visto mentre digrigna i denti). Un altro esempio di questo in \"One Piece\" \u00e8 Smoker, che \u00e8 visto comunemente con tre sigari nella bocca; in modo da togliere riferimenti al fumo, non solo i sigari furono rimossi, ma Smoker venne anche rinominato \"Chaser\", e il fumo senza sigaro \u00e8 spiegato come effetto collaterale del frutto del demonio (rinominato \"frutto maledetto\" nel doppiaggio) che lui mangi\u00f2, che lo porta costantemente a emanare fumo.\nViolenza, morte e armi.\nSecondo la teoria degli effetti dei media le persone che vengono esposte alla violenza tramite i media, specialmente durante l'infanzia, saranno desensibilizzate alla violenza e ai atti violenti. A causa di questo modello, gli anime che vengono adattati per un pubblico di bambini negli U.S.A. vengono spesso modificati per rimuovere violenza, morte e armi, in particolare se la serie \u00e8 mirata ad un mercato chiave come quello della fascia di et\u00e0 dei ragazzini dai sei agli undici anni. Questo pu\u00f2 essere problematico, perch\u00e9 gli anime prodotti per questa fascia di et\u00e0 hanno spesso al loro interno arti marziali, guerra e combattimenti mortali.\nComunemente, la censura della violenza \u00e8 fatta rimuovendo l'esatto momento in cui un attacco fisico, come un pugno o un calcio, entra in contatto con una persona. In alcuni casi questo \u00e8 ottenuto ritoccando direttamente la scena per includere una scritta o un oggetto (come un'esplosione o delle linee di movimento) sul punto dell'impatto, o attraverso un flash dello schermo cos\u00ec che l'impatto non viene mai visto. In altri casi i frame che mostrano l'impatto del colpo sono rimossi e quelli che mostrano immediatamente prima e dopo il colpo sono rallentati per produrre un effetto simile a quello visto nei manga.\nCon lo stesso principio anche le armi sono modificate per assumere un aspetto meno minaccioso, e il sangue viene eliminato o coperto con bende e fasciature. Dove questa tecnica di ridisegnare particolari delle scene non \u00e8 praticabile o richiede troppo tempo, l'intera sequenza viene eliminata, creando quindi combattimenti pi\u00f9 corti, o una serie di dettagli mancanti.\nUn esempio \u00e8 l'episodio dell'anime \"Pok\u00e9mon\", che negli Stati Uniti non fu mai trasmesso poich\u00e9 uno dei personaggi usava ripetutamente armi da fuoco, puntandole contro altri personaggi e sparando anche colpi di avvertimento. Questo caus\u00f2 molta confusione in seguito poich\u00e9 non venne spiegato come e quando Ash, il protagonista della serie, avesse catturato 30 Tauros. L'episodio 19 di \"Ojamajo Doremi\" fu modificato per rimuovere scene che mostrano una pistola essendo mostrata e puntata a Melody oltre a lei essendo violentemente scossa e con la violenza rimossa. In Yu-Gi-Oh!, molti degli scagnozzi del cattivo della prima stagione portano armi da fuoco e le puntano ai personaggi molte volte; queste furono censurate dalla 4Kids Entertainment, tuttavia le guardie ancora sorreggono le loro mani davanti ai personaggi come se caricassero armi, lasciando alcuni fan a scherzare sul fatto che le guardie carichino \"armi da fuoco invisibili\". Ci sono anche alcune scene di violenza nell'anime, che sono state tagliate o aggirate usando tecniche di telecamera; un esempio primario \u00e8 quando Joey Wheeler fu perso e ritrovato dal suo amico Tristan Taylor, che gli d\u00e0 un pugno per farlo uscire da una breve depressione. Questa scena \u00e8 stata tagliata dal doppiaggio in inglese, di conseguenza rimuovendo l'espediente narrativo di ogni vera conclusione, e questo \u00e8 deriso comunemente tra i fan.\nQuando gli animatori giapponesi della Toei Animation avevano fatto l'anime \"Ojamajo Doremi\" \u00e8 rivolto ai bambini in Giappone, loro hanno introdotto contenuti pi\u00f9 scuri e adulti nel programma perch\u00e9 \u00e8 appropriato e opportuno ai bambini piccoli in Giappone ma \u00e8 considerato non appropriato e scostante per i bambini piccoli negli USA. Uno tipo di questi contenuti \u00e8 l'apparizione e l'uso di un'arma come un'arma da fuoco nel episodio 19, quando Melody \u00e8 sequestrata da sconosciuti. La trama della puntata coinvolge l'uso e l'apparizione di una realistica pistola finta contro su di lei. Tutto questo oltre alle scene che mostrano i violenti sconosciuti puntando la pistola a Melody e anche usando la pistola contro Melody \u00e8 stato tagliato quando \u00e8 stato doppiato negli Stati Uniti dalla 4Kids solo per dare al programma una classificazione bassa, per un pubblico pi\u00f9 giovane negli USA.\nLe trame vengono spesso modificate per spiegare l'assenza di un personaggio morto in altri modi. Per esempio, nella versione originale di \"Sonic X\" Maria Robotnik venne uccisa dai soldati del G.U.N., ma venne solo \"catturata\" nella versione censurata, e in \"One Piece\", la morte del personaggio Kuina, che motiv\u00f2 Zoro a diventare il migliore spadaccino del mondo, fu sostituita con una ferita invalidante che le imped\u00ec per sempre di continuare a lottare.\nIn altri anime censurati la morte non viene mai menzionata, o vengono usati riferimenti che ne aggirano il termine: parole come \"uccidere\" vennero sostituite con \"distruggere\" nella serie \"Gundam\". Nelle prime stagioni di \"Dragon Ball Z\", i civili uccisi dai cattivi erano doppiati in modo da farli respirare a fatica con lo scopo di farli sembrare ancora vivi. In \"Saber Rider\", i soldati nemici non muoiono ma vengono teletrasportati nella loro dimensione. In \"Battle of the Planets\" il narratore spiega ai telespettatori che le citt\u00e0 vennero evacuate prima di essere distrutte, e i dialoghi vennero alterati per far credere ai telespettatori che tutti i combattenti fossero soldati robot. L'aldil\u00e0, Paradiso e Inferno, vengono chiamati in modo diverso, come ad esempio il \"Regno delle Ombre\" in \"Yu-Gi-Oh!\" (che venne usato anche come modo per sostituire la morte di un personaggio con l'esilio in una dimensione parallela) o \"Un'altra Dimensione\" nei primi episodi di \"Dragon Ball Z\". Nella prima stagione di \"Star Blazers\" (\"Uchuu Senkan Yamato\"), la violenza contro i Gamilon fu disenfattizzata ridirezionandola a quelli che erano per essere robot; la violenza contro i membri della Star Force fu disenfattizzata attraverso dialogo riscritto. Nella Seconda stagione, le morti di molti maggiori e personaggi di supporto quasi alla fine dell'arco della storia (Orion, Conroy, Hardy, Royster, Kane, et al.) furono tagliate completamente; la scena della morte del Sergente Knox fu riscritta con il nuovo dialogo in modo da sembrare che egli abbia fuggito da morte quasi certa, e nell'episodio 18 di Ojamajo Doremi, riferimenti alla morte sono stati rimossi.\nMentre il mercato dei DV per gli adolescenti e giovani adulti acquist\u00f2 pi\u00f9 importanza, un grande numero di anime ora sono adattati senza significanti tagli alla violenza. Alcuni network devoti all'animazione, come Cartoon Network, ora stanno sempre cedendo fasce orarie a Adult Swim di sera e di notte per anime senza censure o leggermente censurati per anime pi\u00f9 adulti come Cowboy Bebop e alcuni degli aime precedentemente trasmessi su Toonami, come Neon Genesis Evangelion, Chi ha bisogno di Tenchi?, e Outlaw Star in un formato non censurato, diversamente da quando i programmi originalmente andarono in onda; le puntate furono modificate o non trasmesse del tutto per essere ritenute troppo inappropriate per la fascia oraria.\nParolacce e profanit\u00e0.\nDiversamente dalla lingua inglese, la lingua giapponese ha poche parolacce dirette. Le imprecazioni sono pi\u00f9 spesso trasmesse attraverso varianti particolari esistenti, parole innocue (come il termine \"kisama\" una versione molto scortese di \"tu\", comunemente tradotta come \"accidenti a te\"), piuttosto che attraverso parole che possono essere facilmente tradotte in equivalenti profane.\nSpesso negli anime trasmessi negli U.S.A. vengono censurate parolacce e profanit\u00e0. Comunque questa forma di censura \u00e8 la meno comune.\nQuesto perch\u00e9 in Giappone, come negli Stati Uniti, nei cartoni giapponesi destinati a un pubblico di bambini raramente si usa un linguaggio colorito. Tuttavia i fansubbers spesso traducono certe parole che non sono parolacce con parolacce e questo causa l'opinione errata che le versioni originali degli anime contengano un linguaggio pi\u00f9 colorito della versione in inglese. Per esempio la parola comunemente usata si usa per esprimere scontentezza di una situazione; viene regolarmente tradotta dai fansubbers con \"merda\" (shit), e lo stesso vale per la parola shimatta. Per serie indirizzate a bambini di et\u00e0 scolare, questa non \u00e8 una traduzione appropriata perch\u00e9 \"merda\" viene considerata una parolaccia mentre \"kuso\" no.\nInoltre, alcuni anime mandati in onda in Giappone hanno profanit\u00e0 in inglese, come nel caso di \"BECK: Mongolian Chop Squad\". Questo ha portato l'anime ad essere classificato per adulti sui DVD della Funimation.\nNudit\u00e0 e sessualit\u00e0.\nMentre la nudit\u00e0 \u00e8 pi\u00f9 stigmatizzata negli Stati Uniti d'America che in Giappone, tale contenuto \u00e8 spesso modificato nell'anime localmente distribuito. A causa della legge statunitense per quanto riguarda la pedopornografia, ha suggerito la nudit\u00e0 minorenne \u00e8 anche comunemente censurato. Nella versione statunitense di Sailor Moon a tutte le figure femminili (tranne Sailor Moon e Chibiusa- Chibi Moon) venne applicato dall'aerografia per rimuovere le linee che tracciavano i loro seni durante le scene di trasformazione, nonostante i personaggi fossero mostrati soltanto in forma di silhouette. Questo tipo di adattamento non \u00e8 limitato agli anime rivolti agli spettatori pi\u00f9 vecchi. Per esempio, l'anime \"Blue Gender\" conteneva scene di contenuto sessuale (vicino al sangue e violenza intense), che \u00e8 stato modificato quando fu mandato in onda negli USA su Adult Swim (la serie originalmente era per essere messa in onda su Toonami ma era considerata troppo grafica e controversa). Un altro esempio \u00e8 nel tempo in cui l'ADV Films censur\u00f2 la nudit\u00e0 dei personaggi liceali della release DV dell'anime \"Sakura Diaries\". Tuttavia, le modifiche all'animazione non furono fatte dalla ADV Films ma furono mostrate nella TV in Giappone. Il video era gi\u00e0 stato adattato per le parti intime femminili esposte, e furono coperte da biancheria inserita. Il Dialogo fu anche alterato per schermare le suggestioni degli spettatori adolescenti. La serie fu ridoppiata nell'autunno del 2005 con i filmati adattati ripristinati. Nel frattempo, nel febbraio 2008, il governo federale del Canada band\u00ec importazioni di serie hentai come \"Cool Devices\" e \"Words Worth\" in quanto sono stati citati come \"oscenit\u00e0\" sotto le linee guida federali.\nIn alcune serie come \"Dragon Ball Z\", la nudit\u00e0 \u00e8 nascosta disegnando in primo piano oggetti che nascondano parti esposte del corpo dei personaggi. In altre, come \"Chi ha bisogno di Tenchi?\", sono stati disegnati dei costumi da bagno per nascondere la nudit\u00e0 e del vestiario aggiuntivo \u00e8 stato disegnato digitalmente per rendere gli abiti meno succinti. In \"One Piece\" sono stati spesso rimossi tagli negli abiti su personaggi il cui vestiario avrebbe potuto essere troppo succinto.\nAnche ogni menzione al sesso viene comunemente rimossa o ridotta a \"abbracci e baci\". Scene di personaggi maschi che si comportano da pervertiti possono anch'esse essere pesantemente alterate. Un esempio \u00e8 il Maestro Muten di Dragon Ball: molti dei suoi tratti sono stati cambiati per rimuovere riferimenti a concetti per adulti.\nUna perdita di sangue dal naso in Giappone indica eccitazione sessuale ed \u00e8 un eufemismo visuale per un'erezione. Tuttavia, spesso \u00e8 tolto dagli anime perch\u00e9 il pubblico americano semplicemente non capirebbe l'implicazione.\nTuttavia successivamente, le idee su cosa sia considerato accettabile sono divenute meno restrittive ed alcune reti permettono di mostrare una limitata vista da dietro di nudit\u00e0 maschili e di ragazze pre-pubescenti: ad esempio, la visione da dietro di una ragazzina nuda in una scena in bagno, in \"Il mio vicino Totoro\". Dove permessa, la visione di schiena del corpo nudo maschile resta pi\u00f9 comune di quella femminile. Allo stesso tempo, il tipo di nudit\u00e0 casuale non a sfondo sessuale (ad esempio il bagno) che un tempo era comune in Giappone sta diventando meno comune e molte serie sono state anche \"pre-adattate\", prima di essere inviate in America.\nQuando il Sci Fi Channel mandava in onda anime come \"\", la maggior parte delle scene con nudit\u00e0 come la visione del fondoschiena o dei seni di Mai Shiranui furono risistemate. Al contrario una scena con una maglietta bagnata molto vicina al mostrare nudit\u00e0 nella serie \"TOKKO\" fu lasciata intatta.\nCensura e omosessualit\u00e0.\nIn Giappone, una diversa visione della sessualit\u00e0 ed una tradizione che celebra forti legami fra uomini (v. shud\u014d) fanno s\u00ec che ci sia minor pregiudizio a proposito degli omosessuali (in particolare gli uomini) che negli Stati Uniti. Questo livello di accettazione sociale fa s\u00ec che gli anime, incluse molte serie destinate ai bambini, includano spesso e ricorrentemente personaggi maschili o femminili omosessuali. Tuttavia, c'\u00e8 ancora un considerevole stigma sociale in riferimento all'omosessualit\u00e0 negli Stati Uniti, in particolare laddove sia coinvolto l'intrattenimento per bambini, e c'\u00e8 una forte associazione di idee fra l'omosessualit\u00e0 ed atti sessuali. Perci\u00f2 gli anime che contengono personaggi omosessuali sono spesso pesantemente censurati attraverso cambi di trama, modifiche di dialoghi, e la cancellazione di scene. Dove queste modifiche non sono possibili o pratiche, l'intero anime pu\u00f2 essere considerato inadatto ad essere trasmesso alla televisione e non essere mai importato.\nGli esempi includono la versione americana di \"Sailor Moon\" in cui i personaggi delle ragazze lesbiche Sailor Neptune e Sailor Uranus furono trasformate in \"cugine\" per coprire il fatto che erano una coppia di innamorate, e alcune scene che non avrebbero potuto essere spiegate con la loro \"nuova\" relazione furono tagliate. Tuttavia, ci sono stati punti in serie dove alcuni accenni minori di \"incesto\" non furono tagliate, che confuse molti spettatori. All'interno dei 4 Generali, il gruppo dei cattivi della prima serie di \"Sailor Moon\", il personaggio Zoisite fu inoltre trasformato in donna per nascondere la sua relazione con il personaggio Kunzite. Anche il personaggio Fisheye fu trasformato in donna perch\u00e9 avrebbe impersonato donne per sedurre gli uomini ed ottenere il tipo di energia di cui lui e gli altri cattivi di quella particolare parte della storia avevano bisogno.\nLa censura di solito avviene anche quando i personaggi omosessuali non hanno contatti di tipo sessuale fra loro sullo schermo. La relazione fra Toya e Yukito \u00e8 stata completamente rimossa da \"Card Captor Sakura\" nonostante non si faccia mai aperto riferimento a loro come omosessuali, e nonostante non abbiano mai momenti intimi di tipo sessuale (non sono mai rappresentati neanche mentre si tengono per mano, sono presenti solo situazioni vagamente intuibili).\nIn alcuni casi, una censura riguardo all'omosessualit\u00e0 \u00e8 stata fatta anche quando non esiste nessuna relazione omosessuale. Ad esempio, l'attrazione di Shaoran Li per il potere della luna che si trova in Yukito Tsukishiro in \"Card Captor Sakura\" fu eliminata perch\u00e9 avrebbe potuto essere interpretata come omosessualit\u00e0.\nTomoyo Daidouji era anche fortemente implicita una fissazione romantica per Sakura Kinomoto, la maggior parte dei casi attraverso il suo dialogo. Anche questo fu rimosso dall'adattamento americano.\nUna simile censura \u00e8 applicata per nascondere il cambio di sesso. Per esempio in \"Gatchaman\", Berg Katse, un nemico chiave con un alter ego maschile e femminile venne diviso in due personaggi separati, mentre in \"Sailor Moon\" il personaggio di Sailor Uranus, che spesso si veste e comporta come un maschio, \u00e8 stato abbassato di tono modificando il dialogo e cambiando le scene. Un altro esempio di questo fu trovato nella prima stagione di \"Pok\u00e9mon\". Un intero episodio (Holiday in Acapulco) fu tagliato dalla release americana originale su syndication perch\u00e9 era incentrato su un concorso di bikini in cui uno dei concorrenti era James del Team Rocket che indossava un bikini con seni gonfiabili. Una versione pesantemente censurata con la scena del bikini tagliata fu messa in onda alcuni anni dopo che \"Pok\u00e9mon\" fu trasferito alla Kids WB come l'\"episodio perduto\" Beauty and the Beach. Questa stessa censura fu anche messa in pratica con personaggi ermafroditi. Nella versione giapponese di \"Yu-Gi-Oh! GX\", il cattivo Yubel era mostrato essere maschio a sinistra e femmina a destra, con due voci separate. Nel doppiaggio lei \u00e8 stata modificata leggermente in modo da sembrare interamente femmina, ed \u00e8 interpretata con solo una singola voce femminile. In \"Digimon Frontier\", Crusadermon, che nell'originale era un digimon maschile di carattere effeminato che aveva un'ossessione per le rose. Nella versione americana, adattata dalla Disney, venne modificato come personaggio femminile, eliminando i riferimenti del carattere fatti dal personaggio nella versione originale, Anche se nel doppiaggio inglese di \"Digimon Data Squad\", Crusadermon \u00e8 tornato come personaggio maschile come nell'originale.\nCensura di immagini di minorenni a contenuto sessuale.\nNel 1996, venne posto in vigore il Child Pornography Prevention Act (CPPA), che espanse una messa al bando federale per la pedopornografia, includendo sia immagini pornografiche che includessero bambini veri che immagini generate al computer che sembrassero mostrare minori impegnati in condotte esplicitamente legate al sesso. La legge defin\u00ec un minore ogni persona che fosse, o sembrase essere, di et\u00e0 minore di 18 anni.\nMolti distributori negli Stati Uniti risolsero il problema cambiando l'et\u00e0 dei personaggi degli anime a 18 anni o pi\u00f9, alterando i dialoghi per spostare i personaggi dalle scuole superiori all'universit\u00e0 (e perci\u00f2 alzando la loro et\u00e0) o cambiando la storia precedente dei personaggi per indicare che avevano pi\u00f9 di 18 anni, ma rimanevano nella scuola superiore per varie ragioni (un lungo periodo di malattia o ferite, mancanza di studio, tempo trascorso viaggiando). Altri si adattarono alla legge rimuovendo scene a contenuto adulto, o ridisegnandole per includere asciugamani, costumi da bagno o abiti (il cosiddetto metodo del \"bikini digitale\").\nNel 2002 la Corte Suprema degli Stati Uniti d'America stabil\u00ec che il CPPA violava il primo emendamento, e che perci\u00f2 era incostituzionale.\"L'Atto proibisce anche discorsi che hanno un importante valore educativo, mettendo al bando la rappresentazione visuale di un'idea -- quella di teenager che abbiano un'attivit\u00e0 sessuale -- che \u00e8 un fatto nella societ\u00e0 moderna e che \u00e8 stato un tema nell'arte e nella letteratura per secoli.\"\n- in \"Ashcroft v. Free Speech Coalition and Ashcroft v. American Civil Liberties Union\" Nonostante anche il Giappone abbia leggi che regolino l'uso di immagini di minorenni, le sue leggi definiscono un limite pi\u00f9 stretto per la definizione di scopi pedopornografici. Il Giappone ha anche un modo di pensare pi\u00f9 libero riguardo alla nudit\u00e0 che separa la nudit\u00e0 legata a un contesto (il bagno, le sequenze di trasformazione) dalla nudit\u00e0 a contenuto sessuale (contatto fisico di tipo sessuale o nudit\u00e0 allo scopo di eccitare il pubblico).\nModifiche non censorie.\nModifiche della trama.\nLe trame vengono spesso stravolte dagli adattatori-censori statunitensi.\nUna parte della serie in tre parti \"Robotech\", \"The Super Dimension Fortress Macross\", venne originariamente trasmessa in Giappone al ritmo di un episodio a settimana. Harmony Gold USA, la compagnia statunitense che produsse \"Robotech\" , decise di fondere Macross con altri due anime, \"The Super Dimension Cavalry Southern Cross\" e \"Genesis Climber Mospeada\", in modo da creare un cartone che avesse abbastanza episodi per essere trasmesso quotidianamente in TV; per fare ci\u00f2 alter\u00f2 un po' anche la trama dei tre anime per farli sembrare uno solo. \"Voltron\" \u00e8 un altro esempio di fusione tra pi\u00f9 anime; in questo caso \u00e8 nato dalla fusione tra le serie \"Golion\", \"Arbegas\" e \"Dairugger XV\".\n Nella seconda stagione di \"Yu-Gi-Oh!\" nell'arco di Battle City, il dialogo fu cambiato per censurara la trama originale giapponese. Nell'originale, Marik voleva uccidere Yugi perch\u00e9 lui pensava che Yami Yugi uccise il suo padre. Nella versione doppiata dell'anime, Marik voleva possedere tutte le tre carte degli dei egiziani, in modo che lui potesse dominare il mondo. C'\u00e8 stato anche un cambio nella trama negli anime rivolti ai bambini come in Ojamajo Doremi. Nell'originale, degli sconosciuti sequestrano Hazuki solo per prendere il denaro dalla sua famiglia e usano una pistola contro di lei, mentre nel doppiaggio 4Kids, Hazuki \u00e8 Reanne e gli sconosciuti sono il suo zio Nick e i cugini e la portano al museo e le scene in cui li mostrano usare la pistola sono tagliate.\nIn molti casi i censori hanno alterato la trama attraverso i dialoghi. Un esempio di questo tipo di censura si pu\u00f2 vedere nell'anime \"YuYu Hakusho\" durante il combattimento finale tra Yusuke Urameshi e il Giovane Toguro. Vediamo le facce di Yusuke e Toguro e loro che stanno parlando. Vediamo la sua fidanzata, Keiko Yukimura, in sottofondo. Il dialogo tra Yusuke e Toguro, in cui Yusuke parla di come lui e Keiko cresceranno insieme, \u00e8 stato aggiunto nella versione inglese.\nAdattamento culturale.\nPer permettere un accesso pi\u00f9 semplice al pubblico americano, gli anime sono solitamente modificati per la localizzazione o dando per implicito che si svolgono negli Stati Uniti o in un paese inventato con una cultura che somiglia a quella americana. Questo viene comunemente ottenuto sostituendo gli elementi giapponesi in una serie con elementi presi dalla cultura popolare americana, modificando cibo o altri prodotti in modo che assomiglino ai loro equivalenti americani, e rimpiazzando il sistema di scrittura giapponese con testi scritti in inglese. Per esempio, In \"\", il giornale giapponese alla fine \u00e8 sostituito dal \"New York Times\".\nCi sono anche cambi di musica in certi anime per attrarre di pi\u00f9 nei confronti di un'audience occidentale. Per Esempio, In nel film \"\" quando Ken Masters guida la sua auto, \"Them Bones\" dei \"Alice in Chains\" suona come musica di sfondo invece di \"Plot\" di \"Tetsuya Komuro\".\nAnche la valuta pu\u00f2 essere cambiata. Per esempio, nei primi episodi di \"Dragon Ball\", in cui la moneta giapponese \u00e8 stata sostituita con il dollaro. Nelle puntate di Sailor Moon doppiate dalla DiC, le banconote di Yen sono spesso alterate rimuovendo due cifre dalla banconota (per esempio, una banconota da 1000 yen ha due zeri rimossi e diventa una banconota 10 dollari).\nAnche il dialogo pu\u00f2 essere cambiato. Un esempio \u00e8 la scena di \"La citt\u00e0 incantata\" in cui Chihiro Ogino prima vede la stazione termale, nella versione giapponese lei solo la guarda e non dice nulla, ma nel doppiaggio in inglese lei dice \"\u00e8 una stazione termale\", e questo \u00e8 dovuto al fatto che molti spettatori americani non siano familiari con una stazione termale, perch\u00e9, mentre le terme sono comuni in Giappone, negli Stati Uniti sono rare, quindi Chihiro avrebbe dovuto dire che cos'era.\nNonostante un tempo fosse comune, il ventunesimo secolo ha visto un declino di questo processo, in quanto il pubblico americano ha iniziato a identificare vari aspetti della cultura giapponese e asiatica come \"esotici\", ed essi sono divenuti un fattore di attrazione per il programma. Questo trend \u00e8 stato rispecchiato dall'animazione nordamericana, con serie come \"Hi Hi Puffy AmiYumi\", \"Xiaolin Showdown\", \"\", \"Shuriken School\", \"Yin Yang Yo\" ed altre costruite intorno ad aspetti della cultura asiatica, a causa della sua popolarit\u00e0. Di conseguenza, molte ditte stanno smettendo di eliminare questi aspetti negli anime.\nNonostante questo trend alcune ditte, in particolare la 4Kids Entertainment e la divisione americana della Toei Animation, continuano a modificare pesantemente gran parte della loro produzione per rimuovere gli elementi non americani.\nI riferimenti alla cultura popolare possono essere anche cambiati. Nel doppiaggio in inglese di Keroro, molti riferimenti alla cultura popolare giapponese sono sostituite con riferimenti alla cultura popolare americana per attrarre di pi\u00f9 l'audience americana.\nStereotipi a proposito del pubblico.\nAlcune serie sono state pesantemente modificate per adattarsi a stereotipi sul pubblico americano, sia per aggiungere elementi che rendessero le serie pi\u00f9 attraenti per fasce di pubblico chiave che per rimuovere elementi che le avrebbero rese per loro meno attraenti.\nAd esempio per attrarre il pubblico maschile dai 6 ai 9 anni la ditta statunitense che ha distribuito \"Card Captor Sakura\" (una serie in origine destinata primariamente ad un pubblico femminile) la rititol\u00f2 \"Cardcaptors\" (plurale e senza specificare il genere) e si presume che la Warner Brothers abbia cancellato i primi 8 episodi della prima serie per dare ad un personaggio secondario maschile, Li Syaoran, lo stesso status della originale leader femmina, Sakura Kinomoto. Cancell\u00f2 anche dal continuum della storia ogni episodio che non mostrasse abbastanza il personaggio maschio, incluse tre sottotrame di contenuto romantico che fornivano gran parte dell'attrattiva per il pubblico femminile. Per questo scopo la maggior parte degli elementi riguardanti storie d'amore vennero rimossi dalla serie, danneggiando la trama. Tuttavia, tutti i 70 episodi andarono in onda in altri paesi, come l'Australia, il Canada e la prima trasmissione nel Regno Unito (nonostante ancora intitolati \"Cardcaptors\").\nIn alcuni casi i cambiamenti vennero fatti per rendere una serie adatta a un certo pubblico possono essere cos\u00ec pronunciati da trasformarla in una serie diversa. Ad esempio per trarre vantaggio dalla popolarit\u00e0 delle storie a tema spaziale fra i bambini maschi dai 6 ai 9 anni nata dall'uscita di Guerre stellari nel 1977, vennero usati come base 85 dei 105 episodi di Gatchaman, pesantemente modificati per creare la nuova serie \"Battle of the Planets\". Laddove \"Gatchaman\" era una serie impegnativa ambientata sulla Terra e contenente un forte messaggio a proposito della protezione dell'ambiente, la sua controparte americana era una serie allegra ambientata nello spazio, che non conteneva nessuno degli originali messaggi ecologisti ed era mirata ad un pubblico pi\u00f9 giovane.\nDubtitling.\nLa pratica del dubtitling \u00e8 quella di prendere i copioni usati per le versioni doppiate in inglese e usarle come sottotitoli inglesi. Le differenze tra dubtitle pu\u00f2 essere cos\u00ec tanto da rendere la traduzione ridoppiata imprecisa. \u00c8 spesso facile per i fan trovare imprecisioni come queste. Di solito il Dubtitling succede quando i titoli pi\u00f9 vecchie sono stati messi su laserdisc, ma le pubblicazioni pi\u00f9 attuali in DVD hanno una traduzione precisa delle versioni sottotitolate, un esempio \u00e8 \"Ghost in the Shell\" della Manga Entertainment', che ha i dubtitle sulla versione laser disc ma ha una traduzione accurata nella versione sottotitolata della pubblicazione in DVD.\nFifteening.\nFifteening, qualcosa che successe nei primi giorni delle release degli anime negli Stati Uniti, \u00e8 quando un linguaggio pi\u00f9 adulto (per esempio, linguaggio scurile) \u00e8 usato per avere una classificazione pi\u00f9 alta (specialmente la classificazione BBFC 15, da qui il nome). Manga Entertainment era nota per questo nei suoi doppiaggi; per esempio \"Appleseed\", che \u00e8 altrimenti un anime con classificazione 12, aveva molti usi della parola \"fuck\" nel doppiaggio in modo da innalzare la classificazione a 15. Tuttavia, Manga ha riadattato Appleseed e altri anime per fare il doppiaggio pi\u00f9 confacente ai sottotitoli originali. Anche la versione americana di \"Puella Magi Madoka Magica\" ebbe alcune profanit\u00e0 aggiunte nel doppiaggio, le quali il critico Zac Bertschy defin\u00ec un \"abbellimento non necessario\".\nModifica delle sigle di apertura e di chiusura.\nCambiare la visualizzazione delle sigle di apertura e di chiusura \u00e8 comune per ragioni demografiche, e per permettere di includere i nomi dello staff di produzione americano e dei doppiatori. Le sigle possono essere completamente rifatte, rimpiazzate con una versione in lingua inglese delle sigle originali, o mantenute anche se con un brano musicale unico in lingua inglese.\nQuando \"Card Captor Sakura\" fu doppiato la sua fascia d'ascolto principale fu cambiata da femminile a maschile, rendendo necessario il completo rimpiazzo delle sue sigle a contenuto romantico (sia audio che video) con un'alternativa pi\u00f9 adatta ai maschi (anche se la versione australiana mantiene la sigla di apertura originale con parole inglesi doppiate su quelle giapponesi), ma quando fu trasmesso \"Neon Genesis Evangelion\" (un programma mirato alla stessa fascia di pubblico - giovani adulti e teenager - in America e in Giappone, e ai fan degli anime) le sigle giapponesi vennero completamente mantenute, con la sola aggiunta delle parole in inglese e in r\u014dmaji ad episodi alterni.\nIn molti casi le sigle sono alterate per motivi commerciali. Le tipiche sigle di apertura e chiusura giapponesi durano 90 secondi. Tagliarle a 30-60 secondi lascia pi\u00f9 tempo per la pubblicit\u00e0. Alcune compagnie sono andate ancora pi\u00f9 oltre al punto di eliminare tali segmenti.\nCambio di nomi, titoli e titoli scomparsi.\nAlcune volte, i titoli delle serie e i nomi dei personaggi sono completamente cambiati.\nLa decisione fu presa prima di cambiare tutti i nomi in \"Star Blazers\" a scopi di marketing. Diversamente da molti altri anime doppiati della fine degli anni 1970, per\u00f2, la scelta dei nomi fu curata in modo che le audience anglofone potessero identificarsi con essi. Il nome originale della nave (Yamato) \u00e8 rimasto intatto; tuttavia, attraverso i dialoghi \u00e8 stata immediatamente ribattezzata come Argo per trarre parallelismi con il mito greco di Giasone e gli Argonauti. Anche i nomi dei personaggi umani e alieni vennero scelti attentamente. Alcuni erano traslitterazioni dei nomi giapponesi (Desslar \u2192 Desslok), alcuni enfatizzavano i tratti dei personaggi (Susumu Kodai \u2192 Derek Wildstar), mentre altri erano sottili giochi di parole (molti nomi di alieni). Tuttavia, questo standard non dur\u00f2. Con poche eccezioni (Robotech, per fare un esempio), questa concessione non sarebbe pi\u00f9 mostrata di nuovo in alcuni anime importati fino a met\u00e0 anni 90, quando gli anime divennero un fenomeno mainstream nell'Occidente.\n\"Konjiki no Gash Bell!!\" (\"Gash Bell d'Oro\") fu rinominato come \"Zatch Bell!\" dovuto alle connotazioni violente con la parola \"gash\", che significa \"squarcio\", una ferita inflitta con un oggetto appuntito (o possibilmente il disfemismo sessuale relativo). Cos\u00ec facendo, il protagonista Gash Bell ebbe il suo nome cambiato in Zatch Bell. Altri cambi di nome di personaggi nella serie furono fatti per farli sembrare pi\u00f9 americani.\nQuasi l'intero cast di \"Sailor Moon\" nel doppiaggio originale inglese ebbe nomi americanizzati, con l'eccezione di Sailor Saturn, specialmente se i loro nomi giapponesi non potevano essere modificati facilmente. Per esempio, \"Usagi\", la protagonista, il cui nome si traduce come \"coniglio\", venne rinominata come \"Serena\", un gioco di parole con il suo vero nome nell'anime originale, \"Serenity\". Tuttavia Sailor Mercury, il cui nome giapponese \u00e8 \"Ami\", fu semplicemente rinominata come \"Amy\" nell'edizione americana. Anche Sailor Mars, il cui nome giapponese \u00e8 \"Rei\", fu chiamata invece \"Raye\", la pronuncia essendo per\u00f2 la stessa. Anche se il nome di Sailor Saturn rimase intatto, il suo cognome, Tomoe, fu pronunciato erroneamente come Tomo (omettendo la \"e\") nel doppiaggio in inglese. Il ridoppiaggio della Viz Media usa i nomi originali per i personaggi di \"Sailor Moon\", inclusa Ami, chiamata con il suo nome originale, anzich\u00e9 con il suo nome nel doppiaggio in inglese, Amy.\nNell'anime \"Yu-Gi-Oh!\", quasi tutti i personaggi sono stati rinominati con nomi inglesi, ma alcuni mantennero i loro nomi originali giapponesi intatti come Yugi Mut\u014d e Seto Kaiba.\nNell'edizione Disney di \"Laputa - Castello nel cielo\", della Studio Ghibli, il film fu rinominato \"Castle in the Sky\", perch\u00e9 \"la puta\" in Spagnolo \u00e8 estremamente offensivo (tradotto come \"la prostituta\"), anche se nel film, i personaggi si riferiscono all'isola come \"Laputa\" (pronunciato come Lapi\u00f9ta). Tuttavia nel doppiaggio spagnola per la Spagna, il nome fu cambiato a \"Lapuntu\" per questa ragione (anche se i pochi sottotitoli disponibili appare come \"Laputa\"). Per motivi simili, \"Kiki - Consegne a domicilio\" fu rinominato in spagnolo come \"Niki, la aprendiz de bruja\" (\"Niki, l'apprendista strega\"), in quanto il nome originale della protagonista ha connotazioni (non intenzionalmente) adulte: \"kiki\"in Spagna \u00e8 slang volgare per definire il \"coito\". Tuttavia, la distribuzione degli anime in Spagna \u00e8 senza tagli, versione originale di lunghezza completa, a parte per il doppiaggio.\nNell'edizione di Funimation della serie di misteri \"Detective Conan\", la serie venne rinominata come \"Case Closed\" (letteralmente: Caso Chiuso) per problemi legali. Ogni personaggio\u00a0\u2014 tranne il protagonista Conan\u00a0\u2014 ricevette un nome americano mentre anche famosi luoghi e punti di riferimento giapponesi vennero americanizzati.\nFuori dal Giappone, \"Pocket Monsters\" fu rinominato come \"Pok\u00e9mon\" (che in Giappone era gi\u00e0 usato come abbreviazione per la serie), per evitare confusione con un'altra franchise giapponese di media \"Monster in my pocket\". Per la serie \"One Piece\", il primo nome del personaggio Roronoa Zoro fu romanizzato come Zolo a fine di evitare possibili conflitti per diritti sul nome Zorro, che fu incluso in ogni edizione inglese in di \"One Piece\" ad eccezione del doppiaggio Funimation.\nQuando la Disney lanci\u00f2 \"Ponyo sulla scogliera\" della Studio Ghibli, il film fu rinominato \"Ponyo\" perch\u00e9 pensarono che il nome sarebbe troppo lungo per le audience americane. I nomi dei personaggi, luoghi e punti di riferimento furono lasciati intatti, con la differenza che la canzone fu tradotta in inglese.\nCome precedentemente menzionato, \"Cardcaptor Sakura\" venne rinominato \"Cardcaptors\" negli Stati Uniti. per attrarre un pubblico maschile. Ogni personaggio ebbe il suo rispettivo nome cambiato, tranne la stessa Sakura (anche se il suo cognome venne cambiato da \"Kinomoto\" ad \"Avalon\").\nAltri esempi sono che l'anime \"Dragon Ball Kai\" fuori dal Giappone \u00e8 conosciuto come \"Dragon Ball Z Kai\" per evitare confusione con il primo \"Dragon Ball\" e che la seconda serie di \"Fullmetal Alchemist\" \u00e8 nota come \"Fullmetal Alchemist Brotherhood\" nella versione in inglese per evitare confusione con la prima serie dello stesso titolo.\nA volte, il testo visibile negli anime \u00e8 alterato o cancellato. Per esempio, in \"Kirby: Right Back at Ya!\". In una puntata (Kirby's Pet Peeve), il titolo \"The Crest and the Mark\" \u00e8 cancellato dal libro che Tiff sta leggendo. Tuttavia, un impiegato della 4Kids disse che, questo, insieme ad altri esempi di testi in Inglese nei loro doppiaggi degli anime, sono fatti per fare le serie pi\u00f9 facili da distribuire internazionalmente.\nMusica.\nIn alcune occasioni, gli accordi musicali per la versione originale di un film o serie anime o serie televisiva sar\u00e0 modificata o rimossa quando portata alle audience anglofone. Le ragioni sono varie. In alcuni casi con gli anime pi\u00f9 vecchi, la musica pu\u00f2 essere aggiunta o rimpiazzata perch\u00e9 le tracce cantate e strumentali separate non sono disponibili per lo studio di doppiaggio. Il fondatore di Anime News Network Justin Sevakis menzion\u00f2 su uno dei suoi post \"Answerman\" che questo \u00e8 fatto anche per ragioni tecniche ed \"artistiche\".\nPer ragioni tecniche, quando lo studio di doppiaggio riceve il nastro principale dal Giappone, contiene l'audio giapponese, insieme ad una traccia speciale conosciuta come \"Music &amp; Effects Track\" (Traccia di Musiche ed Effetti). Quando gli spezzoni vengono tagliati, anche l'audio viene tagliato, il che pu\u00f2 essere problematico visto che gli accordi musicali devono essere tagliati in modo che abbiano \"musicalmente un senso\". Come risultato, \u00e8 molto pi\u00f9 spesso facile rimuovere tutto l'audio e rifare da capo. Per la ragione artistica, gli accordi musicali negli anime non sono composti nello stesso modo che nelle serie televisive americane (specialmente le serie dirette ai bambini). Questo \u00e8 risolto cambiando gli accordi musicali in modo da avere pi\u00f9 impatto sulle audience americane e anche per il timore che gli spettatori si annoino e cambino canale.\nQuando la musica \u00e8 aggiunta o cambiata, tuttavia, \u00e8 pi\u00f9 per ragioni estetiche, piuttosto che per quelle tecniche. Per esempio, mentre \u00e8 comune che nei film giapponesi e negli anime ci siano momenti silenziosi di riflessione per i personaggi, non avviene lo stesso nell'animazione americana. Alcune versioni doppiate di anime riempiono questi momenti quieti attraverso dialogo di sottofondo non presente nella versione originale giapponese. Un altro antidoto \u00e8 aggiungere della musica, come visto nelle prime due stagioni del doppiaggio di \"Pok\u00e9mon\" in inglese.\nDall'altra parte dello spettro, anzich\u00e9 semplicemente riempire momenti senza musica, gli accordi musicali a volte sono interamente rimpiazzati, gli esempi pi\u00f9 controversi sono \"Dragon Ball Z\", \"Dragon Ball GT\", le prime due stagioni di \"Sailor Moon\", e \"Yu-Gi-Oh!\". Per alcune di queste serie, come \"Dragon Ball Z\" e \"Dragon Ball GT\", tuttavia, dei DVD senza tagli vennero eventualmente rilasciati contenente l'opzione di sentire il doppiaggio inglese insieme alla musica originale. Altre volte, la musica di sottofondo rimane immutata, ma i testi in giapponese nelle sigle sono tradotte e cantate in inglese.\nIn alcuni casi pi\u00f9 estremi, quando lo studio di doppiaggio decide di cambiare i sottotoni emozionali di certe scene, la musica in un anime sar\u00e0 pesantemente cambiata nella sua controparte cambiata in modo da relazionarsi con il tono revisionato. Un esempio \u00e8 la puntata 77 di \"Sonic X\", in cui il personaggio Miles \"Tails\" Prower \u00e8 forzato a sparare a Cosmo, di cui \u00e8 innamorato. Per riflettere questo nella versione giapponese, della musica triste viene suonata mentre Super Sonic e Super Shadow uccidono Cosmo con la sua benedizione. Tuttavia, nella versione adattata in inglese dalla 4Kids Entertainment, la musica \u00e8 cambiata con della musica d'azione per enfatizzare gli aspetti dell'azione invece di quelli emozionali, dei quali vennero abbassati di tono. Un altro esempio \u00e8 la puntata 38, in cui \"Live and Learn\" (la canzone principale di \"Sonic Adventure 2\") \u00e8 suonata quando Super Sonic e Super Shadow lottano contro Bio-Lizard. Invece, nell'edizione di 4Kids, la canzone \u00e8 rimpiazzata con della musica orchestrale. Alcuni fan credono che questo era un cambio di cui non si sentiva il bisogno, in quanto la canzone venne lanciata nei paesi anglofoni e venne cantata da un cantante americano.\nAltre volte, la musica viene cambiata quando non sarebbe familiare con le audience anglofone. Nell'edizione doppiata da Funimation del film \"\", alcune delle musiche vennero cambiate per il film. Venne usata una colonna sonora consistente di stili heavy metal e punk provvista da band come \"Pantera\", \"Slow Roosevelt\", \"Drowning Pool\" e \"Haji's Kitchen\" che vennero usate per fare il film pi\u00f9 appetibile per le audience occidentali.\nCambiare le musiche di un anime era molto comune dall'inizio fino alla fine degli anni 1990. Durante questo periodo, era una credenza popolare tra i produttori anglofoni di anime che un programma dovesse essere cambiato ed adattato in modo da essere commercializzato. Con il successo di certi doppiaggi di anime che usarono la musica originale come \"Gundam Wing\", \"Fullmetal Alchemist\" e \"Naruto\", tuttavia, quella credenza venne sfatata. Come tale, l'adattamento delle musiche succede in alcuni livelli, particolarmente con gli anime doppiati dalla 4Kids Entertainment e dalla Nelvana, ma non \u00e8 pi\u00f9 particolarmente comune, con anime di alto profilo come \"Dragon Ball Z Kai\" avendo la rispettiva musica di sottofondo intatta persino nella trasmissione adattata per la TV. Tuttavia un impiegato della 4Kids su reddit menzion\u00f2 che le musiche a volte sono cambiate anche per il costo delle licenze delle musiche originali, perch\u00e9 non vengono con la licenza degli anime o pu\u00f2 avere un costo extra, e quindi sarebbe pi\u00f9 economico produrre la propria musica.\nTitoli delle puntate.\nIn alcuni anime doppiati in inglese, i titoli delle puntate possono differire dal titolo giapponese, perch\u00e9 le traduzioni dirette dal giapponese potrebbero suonare non idiomatiche o strane per il pubblico anglofono (per esempio: per un titolo di una puntata One Piece: \"Un terrificante e misterioso potere! Il capitano pirata Bagy il clown!\" (titolo giapponese), \"The Circus Comes to Town\" (letteralmente: \"Il circo arriva in citt\u00e0\") (titolo inglese). In \"Keroro\", molti dei titoli delle puntate furono cambiati per essere parodie e giochi di parole di titoli con cui gli americani sono familiari.\nModifiche per la durata della puntata.\nI programmi televisivi in Giappone tipicamente hanno solo un'interruzione pubblicitaria a met\u00e0 episodio. I tipici programmi di cartoni animati negli Stati Uniti ne hanno tre o quattro. Questo rende un cartone animato televisivo americano medio di mezz'ora circa cinque minuti pi\u00f9 corto di un episodio medio di un anime. Molti film di animazione giapponesi prodotti per il cinema, soprattutto quelli pi\u00f9 vecchi, hanno un andamento lento e ragionato, con durata spesso superiore a due ore. Le statistiche americane indicano che questa \u00e8 pi\u00f9 lunga della soglia di attenzione media dei bambini. Spesso lunghe scene di dialogo vengono tagliate o interrotte. Anche molti vecchi film di animazione giapponesi hanno lunghe sequenze di puri effetti visivi e senza dialogo. Vengono tagliate anche le sequenze con pezzi musicali per accorciare il film.\n\"\", la cui originale durata era di due ore e un quarto aveva numerose scene di effetti speciali surrealistici cos\u00ec come un finale musicale (una esibizione speciale dei Loudness, il gruppo che aveva eseguito alcuni dei pezzi musicali). Tutto ci\u00f2 venne tagliato via ottenendo una versione in inglese di 90 minuti.\nTogliere gli eyecatch.\nUn eyecatch \u00e8 una breve scena che annuncia l'inizio o la fine della pubblicit\u00e0.\nCos\u00ec come in Italia, queste scenette sono tagliate perch\u00e9 la legge impone di non mandare in onda pubblicit\u00e0 durante serie televisive animate.\nSono rari i casi in cui sono stati lasciati, vedasi occasionalmente nei \"Pok\u00e9mon\" o nel passaggio sul Cartoon Network nella versione americana di \"Cowboy Bebop\".\nModifica di lunghi titoli.\nSpesso, le aziende di censure americane, come ad esempio la Funimation, cambiano i titoli di ogni tipo di anime perch\u00e9 sono troppo lunghi rispetto a quelli americani, perch\u00e9 non sono adatti allo svolgimento della storia o perch\u00e9 contengono anticipazioni (spoiler).\nPer esempio, lo di \"Dragon Ball GT\" in originale si chiama \"Goku Sidestory!: The Proof of His Courage is the Si Xing Qiu\", che \u00e8 stato cambiato in \"A Hero's Legacy.\" La stessa cosa succede con gli episodi, ad esempio il tredicesimo di \"Yu-Gi-Oh!\" \u00e8, in Giappone, \"Morphing Jar's Trap: Flame Swordsman in Danger\", riferito all'azione pescare una carta dal deck, cambiato in America in \"Evil Spirit of the Ring,\" riferito al lato cattivo di Ry\u014d Bakura, che duellava con Yami Yugi.\nCambio di numero e degli episodi.\nIl 38\u00ba episodio di \"Pok\u00e9mon\", \"Denn\u014d senshi Porygon\" (Soldato elettrico Porygon) venne rimosso da tutte le repliche ed edizioni home video dovuto a un problema durante la sua trasmissione originale. Per l'edizione Blu-ray nordamericana di \"Mobile Suit Gundam\", il quindicesimo episodio, \"Kukurusu Doan no Shima\" (\"Una battaglia per Gundam\"), venne rimosso da Yoshiyuki Tomino dovuto alla cattiva qualit\u00e0 di animazione di suddetto episodio.\nComparazioni tra originale e censurato.\nI siti sotto riportati riportano delle comparazioni tra la versione originale e quella censurata."}
{"id": "1367542", "revid": "159873", "url": "https://it.wikipedia.org/wiki?curid=1367542", "title": "Upezzinghi", "text": "Gli Upezzinghi furono un'antica famiglia pisana, appartenente alla nobilt\u00e0 feudale medievale.\nStoria.\nDerivati dai Cadolingi, signori di vasti possedimenti da Fucecchio alle Colline Pisane (abbazia di Morrona, Terricciola; castello di Mazzagamboli, tra Crespina e Usigliano), secondo la leggenda avrebbero avuto antenati comuni con i conti di Lavagna e con gli Obertenghi. \nLe prime notizie della famiglia risalgono al XI secolo quando si accertano i loro possedimenti nella zona di Calcinaia.\nUgolino della Gherardesca stipul\u00f2 un trattato di amicizia con Gualtieri degli Upezzinghi nel 1285 e gli conferm\u00f2 i castelli che possedeva nelle Colline Pisane e in Valdera. \nSono riferibili alla storia della famiglia alcuni monumenti tuttora visibili quali il palazzo del Rettorato dell'Universit\u00e0 di Pisa (con l'ala medievale detta \"torre degli Upezzinghi\"), i resti della inespugnabile fortezza di Mazzagamboli (sita tra Usigliano e Crespina), il castello dei Vicari di Lari, le chiese parrocchiali di Sant'Ermo e Usigliano e la torre di Caprona, chiamata torre degli Upezzinghi.\nUna \"via degli Upezzinghi\" \u00e8 stata attivata dall'Associazione culturale \"Colline Toscane\", che porta a piedi (senza mai toccare l'asfalto) da Lari a Mazzagamboli via Usigliano e Sala di Usigliano\nLo stemma \u00e8 uno scudo con fondo in oro con aquila di nero, coronata del campo. \nSu Upezzingo Upezzinghi il grande filologo e dantista Rudolf Borchardt nel 1911 scrisse un'opera intitolata \"Alpen\u00fcbergang\", che nelle intenti dell'autore doveva essere un prologo - pubblicato nel 1936 in Dramen - di \"Staufer\", opera mai finita.\nLa famiglia si divise in due rami nel XIII secolo, con uno che emigr\u00f2 in Sicilia dando origine alla famiglia Opezzinga baroni di Palazzo Adriano e conti di Villalta \u2013 estinta nel 1769 con la morte del conte Ottavio Opezzinga \u2013, mentre il ramo pisano sopravvisse fino al 1768, quando mor\u00ec Jacopo di Giovan Francesco degli Upezzinghi, cavaliere di Santo Stefano. Il cognome e l'eredit\u00e0 della famiglia vennero raccolti da Andrea Lanfranchi Lanfreducci, figlio di Margherita degli Upezzinghi, che diede origine ai Lanfranchi Lanfreducci Upezzinghi, estinti nel 1899."}
{"id": "1367545", "revid": "149726", "url": "https://it.wikipedia.org/wiki?curid=1367545", "title": "Commissione Baleniera Internazionale", "text": ""}
{"id": "1367546", "revid": "958185", "url": "https://it.wikipedia.org/wiki?curid=1367546", "title": "Rumore (psicologia)", "text": "Il rumore in psicologia assume due diverse accezioni: \"rumore informativo\" in relazione al disturbo causato dall'eccesso di informazioni; \"rumore strutturale\" in relazione al disturbo nei processi di elaborazione dei giudizi.\nRumore informativo.\nIl rumore informativo in psicologia e semiotica, \u00e8 un disturbo causato dall'eccesso di informazioni, tale che anche l'elemento potenzialmente utile non viene riconosciuto, nemmeno individuato, o individuato con difficolt\u00e0.\nCostituisce rumore anche l'eccessiva ripetizione di un segnale, poich\u00e9 le risorse cognitive utilizzate per la sua interpretazione diminuiscono via via che tale segnale si ripresenta con cadenza ciclica, limitando il livello dell'attenzione verso di esso.\nLa conoscenza di questa tematica riveste particolare importanza nel settore del disegno industriale.\nEsempi di rumore informativo.\nIl problema del rumore si verifica nel settore dei motori di ricerca, la cui qualit\u00e0 \u00e8 fondamentale nel reperimento dell'informazione desiderata, ed \u00e8 inversamente proporzionale alla quantit\u00e0 di rumore prodotta.\nUn esempio di rumore informativo \u00e8 costituito dai banner pubblicitari all'interno dei siti internet: la loro grande diffusione sul Web, e la loro somiglianza, fa s\u00ec che l'utente non si renda conto della loro presenza o li percepisca come semplice disturbo."}
{"id": "1367549", "revid": "439868", "url": "https://it.wikipedia.org/wiki?curid=1367549", "title": "Carlo Maria Maggi", "text": "Biografia.\nFiglio unico di\u00a0Giovan Battista Maggi, agiato mercante di ori\u00a0e\u00a0di sete, e di Angela Riva, Carlo Maria Maggi nacque a Milano il 3 maggio 1630 nella casa avita di Porta Romana, di fronte al monastero del Lentasio. Si laure\u00f2 \"in utroque\" a Bologna nel 1649 e quindi, dopo qualche viaggio in varie parti d'Italia, si stabil\u00ec definitivamente in patria, dove il 14 settembre 1656 spos\u00f2 Anna Maria Monticelli, che gli avrebbe dato undici figli. Visse a Milano fino al 22 aprile 1699, circondato dalla stima dei concittadini che ne apprezzavano la dottrina e la rettitudine con la quale tenne gli importanti uffici di segretario del Senato, di insegnante di lettere latine e greche nelle Scuole Palatine, di curatore dei confini e di soprintendente all'Universit\u00e0 di Pavia.\nGrande fama, in patria e fuori, gli procacciarono le opere letterarie per le quali ebbe alti onori e grandi lodi e fu fatto membro di molte accademie, tra cui la Crusca e l'Arcadia. Da giovane compose vari melodrammi, che poi rifiut\u00f2 (\"Augusto in Egitto\", \"Bianca di Castiglia\", ecc.). Scrisse pure prologhi, intermezzi, scene varie, \"La Griselda\", tragedia derivata dalla novella di Boccaccio, due drammi sacri, \"Teopisto\", e \"Il ritorno d'Azoto\" (che rif\u00e0 la parabola del figlio prodigo), la \"Ifigenia\" derivata da Euripide e la \"Troade\" derivata da Seneca. Ma di tutte le sue produzioni teatrali si ricordano specialmente le commedie in versi, nelle quali alcuni personaggi parlano in dialetto milanese: \"Il Mancomale\", \"Il barone di Birbanza\", \"I consigli di Meneghino\", \"Il falso filosofo\". Le compose negli ultimi anni di vita. Pregevoli per scene e personaggi presentati con grande vivezza, queste commedie ebbero il merito di rendere popolare la figura di Meneghino, divenuto poi la maschera milanese. Il Maggi compose anche liriche in latino, in greco e in spagnolo, e molte in italiano, tra le quali non poche di soggetto morale e religioso. Cominci\u00f2 seguendo il gusto del suo tempo per le ampollosit\u00e0 e le sottigliezze; poi and\u00f2 via via correggendosene, e la sua fama di poeta fu cos\u00ec grande ai suoi giorni, che il Muratori non dubit\u00f2 di paragonarlo a Dante e al Petrarca. Oggi Maggi ci appare verseggiatore corretto, ma freddo, di scarsa originalit\u00e0, e se ne ricordano quasi soltanto le liriche ispirategli dall'amor di patria, quantunque non escano generalmente dai soliti luoghi comuni. Pi\u00f9 vive sono le poesie burlesche, parecchie delle quali in dialetto. In prosa scrisse orazioni latine e italiane, molte lettere e la traduzione dal francese di due libretti spirituali, i \"Sentimenti di piet\u00e0\" e \"Il ritiramento delle dame\". A quest'ultimo egli aggiunse, come appendice, alcuni suoi \"Trattenimenti per le dame\" (Milano 1687).\nOpere.\nTra le opere in italiano vi \u00e8 un libro di poesie d'affetto, da alcuni apprezzato come ventata di novit\u00e0, da altri disprezzato come trasgressivo (l'Accademia della Crusca bocci\u00f2 i suoi termini di origine lombarda); probabilmente Maggi intraprese la corrente dialettale proprio in antagonismo all'arroganza dei puristi fiorentini.\nLa sua produzione in milanese consiste in rime e commedie. Le rime sono perlopi\u00f9 poesie d'occasione che descrivono momenti di vita borghese.\n\u00c8 per\u00f2 ricordato soprattutto per le sue commendie in cui cre\u00f2 il personaggio popolare Meneghino, divenuto in seguito l'incarnazione del popolo milanese.\ncon intermezzi autonomi (\"Dell'Ipocondria\", \"Per una tragedia\", \"Delle Dame sugli spassi del Carnevale\", \"Beltraminna vestita alla moda\", \"Dell'Ambizione\").\nI punti chiave del suo lavoro teatrale sono la riconciliazione del teatro con la Chiesa (non puntando il dito come Moli\u00e8re ma proponendo valori positivi), la critica dell'etica protestante (per cui il successo sarebbe segno dell'approvazione divina), l'anticonformismo e l'idealismo patriottico.\nEdizioni.\nLa raccolta pi\u00f9 ampia delle sue opere \u00e8 quella curata da Ludovico Antonio Muratori (Milano 1700), che comprende rime varie, lettere familiari e altri scritti. Nello stesso anno si pubblicarono a Venezia anche le sue scritture dialettali ristampate poi col titolo di \"Commedie e rime in lingua milanese\" (Milano 1701). Nel 1728 si raccolsero i componimenti latini negli \"Anecdota posthuma miscellanea\". Antonio Cipollini, con uno studio sull'autore (Milano 1900) diede una \"Scelta di poesie e prose edite e inedite\"."}
{"id": "1367550", "revid": "958185", "url": "https://it.wikipedia.org/wiki?curid=1367550", "title": "Rumore (disambigua)", "text": "In generale, il rumore \u00e8 un segnale non desiderato, di origine naturale o artificiale, che si sovrappone all'informazione trasmessa o elaborata in un sistema. A seconda dei campi di applicazione il termine assume significati pi\u00f9 specifici:"}
{"id": "1367559", "revid": "92723", "url": "https://it.wikipedia.org/wiki?curid=1367559", "title": "Rumore (elettronica)", "text": "In elettronica il rumore \u00e8 l'insieme di segnali (in tensione o corrente elettrica) imprevisti e indesiderati che si sovrappongono al segnale utile, trasmesso o da elaborare, tipicamente presente sul canale di comunicazione tra due o pi\u00f9 utenti (o apparati elettronici) e sui dispositivi di ricezione/elaborazione. Il rumore provoca una perdita d'informazione o un'alterazione del messaggio trasmesso.\nDescrizione.\nSi distingue tra rumore e disturbo: per \"rumore\" solitamente si intendono segnali di origine aleatoria provenienti dall'interno e vengono descritti in termini probabilistici, mentre i \"disturbi\" sono segnali che provengono dall'esterno e possono pertanto essere descritti in termini deterministici ovvero interferenze.\nIl rumore consiste di \"fluttuazioni\" dovute a propriet\u00e0 fondamentali della materia e in quanto tali di origine interna e non eliminabili. Queste fluttuazioni che si osservano a livello macroscopico derivano da fluttuazioni a livello microscopico. Si manifestano nella forma di segnali casuali il cui andamento nel tempo non \u00e8 descrivibile analiticamente, ma solo in termini statistici.\nL'effetto indesiderato consiste dunque in un'alterazione o distorsione del segnale utile contenente informazione tale da poter inficiare il corretto processo di rilevazione/elaborazione a valle della trasmissione.\nTipi di rumore.\nLa sorgente di rumore pi\u00f9 comune negli apparati e dispositivi elettronici \u00e8 il rumore termico, esso \u00e8 infatti intrinseco di ogni elemento dissipativo (es. resistori) che si trovi ad una temperatura diversa dallo zero assoluto. Poich\u00e9 il rumore termico \u00e8 la principale sorgente del rumore interno \u00e8 solito intendere, per convenzione, come rumore interno solo quello termico.\nScoperto da Johnson e teorizzato analiticamente da Nyquist, questo rumore \u00e8 conseguenza dell'agitazione termica dei portatori di carica in un conduttore. Infatti, poich\u00e9 la distribuzione degli elettroni all'interno di un conduttore in funzione del tempo non \u00e8 uniforme, in un certo istante si pu\u00f2 manifestare un eccesso di cariche a una estremit\u00e0, mentre nell'istante successivo questo eccesso pu\u00f2 trasferirsi all'altra.\nIl loro movimento caotico \u00e8 tale da creare ai capi di un resistore una differenza di potenziale che mediamente vale 0 Volt (si dice che il valore medio del processo rumore bianco \u00e8 nullo) perch\u00e9 il numero degli elettroni che fluiscono verso un'estremit\u00e0 del conduttore \u00e8 uguale al numero di quelli che fluiscono verso l'altra. Tale tensione se misurata con uno strumento che non carichi il resistore \u00e8 altamente variabile e descrivibile solo in termini statistici: il valore quadratico medio (quadrato del valore efficace) dipende dalla temperatura ed \u00e8 pari a\ndove:\nSi pu\u00f2 quindi affermare che un qualsiasi resistore rumoroso avente resistenza R, detto resistore caldo, pu\u00f2 essere rappresentato con un resistore avente lo stesso valore di resistenza R di quello rumoroso, detto resistore freddo, in serie ad un generatore di tensione di rumore il cui valore efficace \u00e8 dato dall'equazione sopra citata.\nAltri rumori elettronici (oltre al rumore termico):\nTra i disturbi:\nTrattazione matematica.\nIn genere il rumore, essendo intrinsecamente stocastico, viene analizzato usando la teoria dei processi stocastici: si assume perci\u00f2 che il rumore sia stazionario, cio\u00e8 ha propriet\u00e0 invarianti nel tempo, e sia ergodico cio\u00e8 tutte le propriet\u00e0 d'insieme del processo sono estraibili da una singola osservazione. Perch\u00e9 sia possibile trattare il rumore bisogna che se ne possa associare una qualche distribuzione di probabilit\u00e0. In genere se la distribuzione \u00e8 gaussiana, come nella maggior parte dei casi, allora la sua distribuzione \u00e8 nota:\ndove formula_5 rappresenta il suo valore medio e formula_6 la sua deviazione standard entrambi costanti nel tempo se il processo \u00e8 stazionario. Inoltre \u00e8 necessario conoscere la funzione di autocorrelazione:\nche rappresenta la correlazione fra due campioni del processo a distanza temporale formula_8. la correlazione \u00e8 massima per formula_9, cio\u00e8 quando la correlazione \u00e8 formula_10 il valore quadratico medio del processo.\nPer formula_11, la funzione di autocorrelazione rappresenta il grado di prevedibilit\u00e0 di una realizzazione al tempo formula_12 una volta nota al tempo\u00a0t.\nDunque lo studio del rumore passa per la definizione di una appropriata distribuzione di probabilit\u00e0 e come funzione di correlazione nel caso dei segnali che ci interessa si usa lo spettro di potenza e si utilizzano le relazioni di Wiener-Chin\u010din:\ncio\u00e8 della trasformata e antitrasformata di Fourier della funzione di autocorrelazione. Lo spettro ottenuto \u00e8 formula_15, ma in genere essendo simmetrico si utilizza lo spettro di potenza unilatero positivo. Le relazioni di Wiener-Chin\u010din possono allora scriversi esplicitamente:\nA seconda dei casi le grandezze possono essere misurate in tensione allora l'unit\u00e0 di misura degli spettri \u00e8 formula_18 o in corrente allora formula_19. Dagli spettri di potenza dei segnali si possono anche ricavare gli spettri di ampiezza di rumore:\nPer calcolare il valore efficace della tensione o della corrente in un intervallo di banda si applica semplicemente:"}
{"id": "1367563", "revid": "29244", "url": "https://it.wikipedia.org/wiki?curid=1367563", "title": "Homo sapiens id\u00e0ltu", "text": ""}
{"id": "1367564", "revid": "123998142", "url": "https://it.wikipedia.org/wiki?curid=1367564", "title": "Adriano Casadei", "text": "Biografia.\nIl padre esercitava il mestiere di sellaio e aggiustatore di finimenti per cavalli. Studente all'Istituto chimico industriale di Forl\u00ec, fu chiamato alla leva e arruolato in Aeronautica, per poi entrare, dopo l'8 settembre 1943, nella Resistenza. Come vicecomandante della \"Banda Corbari\" si distinse per coraggio e intelligenza e fu protagonista di numerose audacissime azioni di sabotaggio e di guerriglia sull'Appennino tosco-romagnolo, che costarono ai nazifascisti gravi perdite.\nFu catturato dai fascisti presso Ca' Cornio di Modigliana, mentre tentava di portare in salvo il suo comandante, gravemente ferito durante un'imboscata, con lui e altri due partigiani, essendosi rifiutato di abbandonarlo; immediatamente dopo la cattura fu impiccato con Corbari a Castrocaro il 18 agosto 1944. Il cadavere del giovane studente fu appeso, insieme ai corpi dei suoi compagni, ai lampioni di Piazza Saffi, a Forl\u00ec. \nPino Cacucci nel libro \"Ribelli\", nel capitolo dedicato a Silvio Corbari, racconta che quando tocc\u00f2 a Casadei di essere impiccato, il boia fascista tir\u00f2 la corda troppo forte e la spezz\u00f2. Casadei allora la raccolse e riannodandosela da solo al collo disse, in dialetto: \"Siete marci anche nella corda. Siamo noi i veri italiani..Viva l'Italia\"."}
{"id": "1367565", "revid": "125704887", "url": "https://it.wikipedia.org/wiki?curid=1367565", "title": "Colin Edwin", "text": "Biografia.\nEra un componente del gruppo inglese progressive rock, Porcupine Tree, dove suona quasi tutte le parti di basso. \u00c8 entrato a far parte del gruppo nel 1993. \u00c8 anche membro degli Ex-Wise Heads, un gruppo che fonde insieme diversi generi musicali: etnico, ambient, e post-moderno; fa parte di un progetto sperimentale, chiamato Random Noise Generator.\nNel 2001 Colin ha suonato il contrabbasso nell'acclamato disco del duo inglese No-Man, che \u00e8 un altro progetto del talentuoso Steven Wilson.\nColin \u00e8 conosciuto per essere un grande appassionato di jazz, incorporando, inusualmente per una rock band, uno stile tipicamente jazz nei suoi pezzi. Un'altra cosa inconsueta per un bassista rock, \u00e8 il fatto che il suo basso principale \u00e8 stato un Wal a 4 corde senza tasti (fretless) per 13 anni finch\u00e9 non lo ha mandato in pensione dopo il Live Tour del 2004. Ha usato anche un Music Man StingRay e poi un MusicMan Bongo per il tour di Deadwing, che pu\u00f2 essere visto sul DVD di Arriving Somewhere. Durante il solito periodo Colin ha adottato un Basso Spector e ha acquistato un EuroLX - Natural Oil a 4 corde. La Spector poi gli ha regalato uno dei loro modelli in scala estesa (35 pollici, mentre un basso normale ne ha 34), un Euro LX-35 color nero lucido. Quest'ultimo, grazie alla particolare lunghezza del manico che ha permesso di suonare con un'accordatura C\\F\\Bb\\Eb senza perdere definizione di suono, \u00e8 stato utile per met\u00e0 del loro penultimo album, \"Fear of a Blank Planet\". Colin \u00e8 attualmente endorser della Spector (di cui usa nei tour dei Porcupine Tree i bassi e le corde), della Basslab per i bassi, e della EBS, per amplificatori, casse e pedaliere.\nNei titoli di coda del film del 2005 Four Brothers, \u00e8 nominato come Colin Balch, come anche nel libretto dell'album Deadwing.\nEquipaggiamento Attuale.\nPost Online dell'equipaggiamento passato e odierno di Colin Edwin "}
{"id": "1367574", "revid": "35804", "url": "https://it.wikipedia.org/wiki?curid=1367574", "title": "7 Days a Skeptic", "text": ""}
{"id": "1367577", "revid": "1272592", "url": "https://it.wikipedia.org/wiki?curid=1367577", "title": "Lorenzini", "text": ""}
{"id": "1367579", "revid": "767487", "url": "https://it.wikipedia.org/wiki?curid=1367579", "title": "Agrippa (filosofo)", "text": "Datazione.\nDella sua vita non ci \u00e8 noto praticamente nulla. Dalle fonti disponibili (Sesto Empirico e Diogene Laerzio) pu\u00f2 inferirsi una collocazione temporale di poco posteriore a Enesidemo. \nMalgrado la scarsit\u00e0 delle notizie sul suo conto, siamo informati da Diogene Laerzio sul fatto che Agrippa ebbe dei discepoli e che god\u00e9 di una certa fama, giacch\u00e9 Apelle, un filosofo scettico, scrisse un'opera che portava il suo nome, nella quale veniva illustrato il suo pensiero. Allo stato attuale delle conoscenze, non sappiamo dove Agrippa insegn\u00f2, se ad Alessandria, dove era la scuola di Enesidemo, o altrove. Pare, in ogni caso, che non fu un maestro, poich\u00e9 Diogene Laerzio non dice alcunch\u00e9 al riguardo. La fonte sestiana, invece, non riporta mai il nome di Agrippa, neppure quando cita i cinque tropi da questi introdotti nella speculazione scettica.\nL'opera filosofica.\nNulla della sua opera ci \u00e8 pervenuto. Ciononostante, ad Agrippa Diogene Laerzio e Sesto Empirico attribuiscono l'enunciazione dei celebri cinque \"tropi\" che andavano ad aggiungersi ai dieci elencati da Enesidemo. Si trattava del tentativo di enucleare e classificare quei percorsi confutativi (\"modi\") attraverso i quali la tradizione filosofica scettica giungeva alla sospensione del giudizio (la cosiddetta \"epoch\u00e9\" scettica). I tropi di Agrippa furono sviluppati per avere maggiori argomenti da adoperare contro i filosofi dogmatici. \nI cinque tropi.\nI tropi di Agrippa sono:\nSpiegazione dei tropi.\nI 5 tropi di Agrippa vogliono portare alla \"Sospensione del giudizio\" (epoch\u00e9).\nI tropo: Le opinioni, spesso, hanno distanze irriducibili, e potremmo trovarci nella situazione per cui ci\u00f2 che Io credo vero, potrebbe non esserlo.\nII tropo: Ogni proposizione rimanda ad un'altra proposizione che la giustifica, ma che deve essere a sua volta giustificata.\nIII tropo: Tutte le nostre esperienze sono relative, in quanto il soggetto \u00e8 sempre diverso. Ogni esperienza \u00e8 legata al particolare ed unico rapporto del soggetto con il mondo.\n\"Esempio\"\n1- X appare M nella condizione C.\n2- X appare M1 nella condizione C1.\n3- Non esiste un criterio per preferire C a C1.\nQuindi, non possiamo dire se X=M o se X=M1.\nIV tropo: Nel mondo antico, l'ipotesi, \u00e8 una proposizione non verificata. Le nostre conoscenze si fondano su ipotesi; per quanto un'ipotesi possa sembrare sensata, coerente, non sar\u00e0 mai del tutto dimostrata. Anche se lo sviluppo dell'ipotesi non porta alla nascita di contraddizioni, rivelandosi coerente, non vuol dire che essa sia \"vera\".\nV tropo: Il criterio di verit\u00e0 o di falsit\u00e0 si basa su di un sistema di credenze del tutto soggettivo, che \u00e8 difficile da mettere in questione.\nAi cinque tropi, Sesto Empirico aggiunge un'argomentazione integrativa volta a dimostrare come ogni ricerca filosofica sia riducibile ad uno dei tropi sopra indicati. Infatti, ci\u00f2 che un filosofo propone o \u00e8 sensibile o intelligibile. In entrambi i casi, vi \u00e8 discordanza, poich\u00e9 alcuni affermano che sono vere solo le cose sensibili, altri solo quelle intelligibili, altri ancora le une e le altre. Ora, se si ammette che tale disaccordo non pu\u00f2 essere risolto si riconosce, ipso facto, la necessit\u00e0 di sospendere il giudizio. Se, al contrario, si ritiene che si possa risolvere, si finir\u00e0 in uno dei tropi: poich\u00e9, dovendo giustificare l'assunzione di un oggetto sensibile, si dovr\u00e0 far ricorso o ad un altro sensibile, il quale pure necessiter\u00e0 di un'ulteriore prova, la quale, se anch'essa sar\u00e0 sensibile, ne abbisogner\u00e0 di un'altra ancora, e cos\u00ec via all'infinito (secondo tropo: regressum ad infinitum); o ad un intelligibile, il quale, di nuovo, necessiter\u00e0 di un'ulteriore prova, che se sar\u00e0 intellegibile porter\u00e0 ancora al secondo tropo, altrimenti al quinto (diallelo: come prova di un sensibile si \u00e8 assunto un intelligibile e per provare quest'ultimo un sensibile). Per evitare tutto questo, si dovr\u00e0 assumere qualcosa senza dimostrarlo, ma cos\u00ec facendo si cadr\u00e0 nel quarto tropo (ipotetico)."}
{"id": "1367581", "revid": "767487", "url": "https://it.wikipedia.org/wiki?curid=1367581", "title": "Provincia di Florida", "text": "Florida \u00e8 una provincia della Bolivia sita nel dipartimento di Santa Cruz con 29.850 abitanti (dato 2005).\nSuddivisione amministrativa.\nLa provincia \u00e8 suddivisa in 4 comuni:"}
{"id": "1367590", "revid": "198277", "url": "https://it.wikipedia.org/wiki?curid=1367590", "title": "Simonetta Stefanelli", "text": "Biografia.\nInizi\u00f2 a lavorare nel cinema a soli 13 anni, con un piccolo ruolo in \"Una moglie giapponese?\" (1968), e subito si distinse per \u00abla classica bellezza da brava ragazza, molto carina, sensuale, occhi grandi e penetranti, pare quasi un cerbiatto\u00bb. Dopo altri due ruoli minori e agli antipodi, nella commedia \"Homo Eroticus\" accanto a Lando Buzzanca, e nell'autoriale \"In nome del popolo italiano\" diretta da Dino Risi, entrambi del 1971, nello stesso anno si mise in luce grazie a \"Non commettere atti impuri\" di Giulio Petroni, appartenente al filone della commedia sexy all'epoca molto in voga in Italia.\nQuest'ultimo film le apr\u00ec la strada per ottenere, a 16 anni, il ruolo con cui divenne conosciuta in tutto il mondo, quello di Apollonia Vitelli-Corleone, moglie di Michael Corleone nell'acclamato \"Il padrino\" (1972) di Francis Ford Coppola. Nel 1973 pos\u00f2 senza veli per l'edizione italiana di \"Playboy\", scelta che nell'immediato ne fece tra le giovani attrici pi\u00f9 richieste dal cinema italiano; tuttavia, con lo spegnersi dell'eco del successo de \"Il padrino\", la Stefanelli divenne richiesta dai registi principalmente \u00abper la sua bellezza e per quel volto angelico che per contrasto fa sognare voglie da lolita perversa\u00bb, motivo per cui a met\u00e0 degli anni 1970 gir\u00f2 prettamente commedie erotiche come \"Lucrezia giovane\", \"La nuora giovane\", \"Peccati in famiglia\" e \"La profanazione\".\nProprio sul set di \"Peccati in famiglia\", nel 1975, conobbe il collega Michele Placido con il quale ebbe in seguito una lunga relazione, fino a esserne moglie dal 1989 al 1994. In coincidenza con tale legame affettivo e con la nascita della sua prima figlia, l'attrice e cantante Violante Placido, si ritir\u00f2 temporaneamente dalle scene. Torn\u00f2 a recitare nei primi anni 1980, anche insieme all'allora compagno Placido da cui ebbe in seguito altri due figli, Michelangelo (1989) e l'attore Marco Brenno Placido (1991), in \"Grandi magazzini\" (1986) e \"Le amiche del cuore\" (1992).\nRitiratasi dal mondo della recitazione nei primi anni 90, intraprese l'attivit\u00e0 di commerciante."}
{"id": "1367592", "revid": "56818", "url": "https://it.wikipedia.org/wiki?curid=1367592", "title": "K spazio", "text": ""}
{"id": "1367593", "revid": "22414", "url": "https://it.wikipedia.org/wiki?curid=1367593", "title": "Irda", "text": ""}
{"id": "1367596", "revid": "207457", "url": "https://it.wikipedia.org/wiki?curid=1367596", "title": "Pannelli stratificati", "text": ""}
{"id": "1367597", "revid": "207457", "url": "https://it.wikipedia.org/wiki?curid=1367597", "title": "Multistrati", "text": ""}
{"id": "1367602", "revid": "9", "url": "https://it.wikipedia.org/wiki?curid=1367602", "title": "Einstuerzende Neubauten", "text": ""}
{"id": "1367608", "revid": "486946", "url": "https://it.wikipedia.org/wiki?curid=1367608", "title": "Societ\u00e0 Ginnastica Sportiva Trieste", "text": ""}
{"id": "1367609", "revid": "78273", "url": "https://it.wikipedia.org/wiki?curid=1367609", "title": "Pannelli truciolari", "text": ""}
{"id": "1367611", "revid": "88740", "url": "https://it.wikipedia.org/wiki?curid=1367611", "title": "Jevhen Mar\u010duk", "text": "\u00c8 morto a Kiev il 5 agosto 2021 per complicazioni da COVID-19."}
{"id": "1367613", "revid": "104458", "url": "https://it.wikipedia.org/wiki?curid=1367613", "title": "Yevhen Marchuk", "text": ""}
{"id": "1367619", "revid": "547034", "url": "https://it.wikipedia.org/wiki?curid=1367619", "title": "Viktor Olegovi\u010d Pelevin", "text": "Abbandona presto gli studi di ingegneria e si dedica alla letteratura frequentando l'Istituto di Letteratura Gorky di Mosca.\nPubblica il suo primo racconto nel 1989 e per i tre anni successivi le sue storie appaiono in diversi giornali e riviste. Nel 1992 un suo libro, contenente una collezione di racconti brevi, \"La lanterna blu\", vince il Russian Little Booker Prize.\nAppassionato di filosofie orientali e di meditazione zen, schivo e poco propenso ad apparire in pubblico, Pelevin appartiene alla tradizione di scrittori russi che va da Gogol' a Bulgakov, nelle cui opere l'elemento fantastico gioca un ruolo preponderante.\nEsperto di computer e attento alle dinamiche della civilt\u00e0 contemporanea, nel 1996 scrive il suo libro pi\u00f9 noto, \"Il mignolo di Buddha\"."}
{"id": "1367627", "revid": "1543377", "url": "https://it.wikipedia.org/wiki?curid=1367627", "title": "Patrick Edlinger", "text": "Ha praticato l'arrampicata in falesia, il bouldering e le vie lunghe.\n\u00c8 stato un pioniere dell'arrampicata sportiva alla fine degli anni settanta e inizio anni ottanta, e ha contribuito a far conoscere questo sport attraverso le sue realizzazioni e i mass-media, tanto da diventare un mito e una icona dell'arrampicata.\nBiografia.\nFiglio di genitori appassionati di montagna, incomincia ad arrampicare da giovanissimo e a praticare anche l'alpinismo. Alla fine degli anni settanta (1979 e 1980) compie alcune solitarie su impegnative pareti del monte Pelvoux, Pic Coolidge e Ailefroide.\nNei primi anni ottanta \u00e8 scopritore e chiodatore della falesia di C\u00e9\u00fcse, insieme ad altri francesi, come Eric Fossard, Jo\u00ebl Feuillassier, Pierre Isoard, Philippe Macle e Jean-Christophe Lafaille.\nNel 1982 \u00e8 il protagonista dei documentari di arrampicata di Jean-Paul Janssen, \"La Vie aux Bout de Doigts\" e \"Op\u00e9ra Vertical\", che, diffusi in tutto il mondo, fanno conoscere l'arrampicata al grande pubblico, Nei filmati Edlinger arrampica in free solo a Buoux e sulle pareti delle gole del Verdon.\nNel 1983 \u00e8 tra i primi arrampicatori a raggiungere il livello dell'8a. In particolare sale uno dei primi 8a della Francia, \"\u00c7a glisse au pays des merveilles\", a Buoux. Nello stesso periodo vengono aperti anche \"R\u00eave de papillon\" (Buoux) da Marc Le Menestrel e \"Crepinette\" (Eaux Claires) da Fabrice Guillot.\nA met\u00e0 degli anni ottanta partecipa alle prime competizioni di arrampicata. Si tratta del periodo antecedente alla nascita della Coppa del mondo lead nel 1989, in cui si svolgevano solo gare singole, come Sportroccia, il Rock Master e vari \"Master\" di arrampicata. Nel 1985 \u00e8 assente alla prima edizione di Sportroccia. \u00c8 firmatario del cosiddetto \"Manifesto dei 19\", insieme ad alcuni dei pi\u00f9 forti arrampicatori francesi tra cui i fratelli Le Menestrel, Jean-Baptiste Tribout e Catherine Destivelle (che comunque gareggia a \"Sportroccia 85\"), in cui si esprimeva un certo scetticismo verso le gare di arrampicata. Nel 1986 tuttavia prende parte alla seconda edizione di Sportroccia: si classifica quarto alla tappa di Arco, mentre vince quella di Bardonecchia, unico atleta a completare la via della finale. Nel giugno 1988 gareggia a Snowbird, prima gara internazionale negli Stati Uniti, dove vince davanti ai connazionali Jean-Baptiste Tribout e Marc Le Menestrel. Sempre nel 1988 vince pari merito con Stefan Glowacz la seconda edizione del Rock Master. Nel 1989 vince in superfinale il Master di Monaco e ottiene il settimo posto a Leeds, prima tappa della appena nata Coppa del mondo di arrampicata 1989.\nNel 1989, a 29 anni, raggiunge il livello dell'8c, con le ripetizioni di \"Azincourt\" (primo 8c in Francia) e \"Maginot Line\", salite per la prima volta da Ben Moon lo stesso anno.\nNel 1995 ha un grave incidente in una falesia delle \"Calanques\" in Francia: una caduta di diciotto metri, in seguito alla rottura di un appiglio e all'aver saltato degli spit, gli provoca un arresto cardiaco. Viene rianimato da un medico sul posto e riesce a riprendersi senza gravi conseguenze.\nNel 2000 accompagna Patrick Berhault, suo grande amico, in una decina di salite dolomitiche facenti parte del progetto \"grande traversata delle Alpi\" di Berhault, che lo port\u00f2 a scalare in 167 giorni 22 delle vie pi\u00f9 famose vie dell'arco alpino.\n\u00c8 mancato il 16 novembre 2012, a 52 anni, cadendo dalle scale di casa nel suo paese di La Palud-sur-Verdon.\nFalesia.\nA vista.\nGli \u00e8 attribuita la salita del primo 7c a vista, \"La Polka des ringards\" a Buoux, nel 1982."}
{"id": "1367632", "revid": "210513", "url": "https://it.wikipedia.org/wiki?curid=1367632", "title": "Delahaye Type 165", "text": ""}
{"id": "1367636", "revid": "729019", "url": "https://it.wikipedia.org/wiki?curid=1367636", "title": "Figoni et Falaschi", "text": "La Figoni et Falaschi \u00e8 stata una carrozzeria francese attiva dal 1920 a subito dopo la Seconda guerra mondiale.\nStoria e profilo.\nQuesta carrozzeria prese il nome dai due fondatori, Giuseppe Figoni e Ovidio Falaschi, italiani, ma trapiantati in Francia. In realt\u00e0, per gran parte della sua esistenza, la carrozzeria ha visto la partecipazione del solo Figoni. Falaschi sarebbe entrato a farne parte solo a partire dal 1935. \nDopo i primi anni in sordina, la carrozzeria si impose all'attenzione di tutta Europa al Salone di Londra del 1930, quando espose alcune sue creazioni sulla base di alcune Delage D8, vetture di lusso in listino gi\u00e0 da un paio di anni.\nIn seguito, la Figoni et Falaschi ritent\u00f2 con alcune altre creazioni su base Alfa Romeo, Rolls-Royce e Duesenberg, che riscossero solo pochi consensi. Figoni si occup\u00f2 delle modifiche alla carrozzeria delle Alfa Romeo 8C 2300 per consentire di partecipare alla 24 ore di Le Mans di quello stesso anno, con Sommer e Chinetti che vinsero la gara. I parafanghi carenati portavano il suo marchio. Lo stesso accadde nel 1933, quando Sommer vinse la 24 ore di Le Mans in coppia con Nuvolari e nel 1934, quando a vincere furono Chinetti e Etancelin. Maggior successo arrise ad alcune Lancia previste per il mercato francese.\nMa si trattava di una questione di tempo: oramai il germe della moda stilistica dell'aerodinamica era gi\u00e0 stato gettato. La Figoni &amp; Falaschi era semplicemente troppo avanti nei tempi rispetto alle altre vetture e ai gusti del pubblico, pubblico che cominci\u00f2 a gradire i lavori di tale carrozzeria solo dalla met\u00e0 degli anni trenta. Fu a partire da quel momento che la Figoni &amp; Falaschi raggiunse il massimo del suo successo, grazie alle sue ardite forme aerodinamiche, ricche di carenature e particolari cromati. Il suo stile fu definito \"flamboyant\", un termine che sta indicare in campo automobilistico un'esasperazione del concetto di aerodinamica applicato ad un'automobile. Fu anche definito come \"goutte d'eau\", ossia \"goccia d'acqua\", per via delle sue forme che ricordavano la fluidit\u00e0 di una goccia. Validissime interpretazioni di tale stile furono quelle su base Talbot-Lago, Delage e Delahaye. Di quest'ultima, celeberrimo fu il modello Type 165, prodotto in un unico esemplare e considerato come il capolavoro della carrozzeria.\nIl dopoguerra vide un rapido declino della carrozzeria, la quale non avendo pi\u00f9 vetture di prestigio da carrozzare, a parte alcuni modelli di scarso successo, dovette cessare l'attivit\u00e0 che la rese famosa e dedicare gli ultimi anni a realizzazioni su base Renault, Simca ed infine Citro\u00ebn."}
{"id": "1367642", "revid": "210513", "url": "https://it.wikipedia.org/wiki?curid=1367642", "title": "Figoni e Falaschi", "text": ""}
{"id": "1367643", "revid": "210513", "url": "https://it.wikipedia.org/wiki?curid=1367643", "title": "Figoni &amp; Falaschi", "text": ""}
{"id": "1367649", "revid": "125655843", "url": "https://it.wikipedia.org/wiki?curid=1367649", "title": "Troilo", "text": "Troilo (; in latino ) \u00e8 un personaggio leggendario associato alla storia della guerra di Troia. Il primo riferimento a lui si trova nell\"Iliade\", redatta in forma scritta nel VII o VIII secolo a.C.\nNella mitologia classica, Troilo \u00e8 un giovane principe Troiano, uno dei figli del re Priamo (o talvolta di Apollo) e di Ecuba. Le profezie sulla sua vita erano strettamente connesse a quelle sul destino di Troia: una affermava che Troilo sarebbe stato ucciso da Achille, un'altra diceva che se egli fosse morto prima dei vent'anni la citt\u00e0 sarebbe caduta. Sofocle \u00e8 uno degli scrittori che si \u00e8 interessato a questo mito, che era anche un tema molto diffuso tra gli artisti figurativi. Il personaggio viene raffigurato come prototipo della giovane bellezza maschile.\nNell'Europa Occidentale del Medioevo e nelle versioni rinascimentali della leggenda, Troilo appare come il pi\u00f9 giovane dei figli che Priamo ebbe da Ecuba. Bench\u00e9 non ancora ventenne, egli \u00e8 uno dei pi\u00f9 forti capitani militari. Troilo muore poi decapitato in battaglia per mano di Achille. In un'aggiunta popolare della vicenda, sviluppatasi dal XII secolo, Troilo s'innamora di Cressida, evoluzione medievale del personaggio di Criseide, il cui padre ha disertato i Greci. Cressida promette il suo amore a Troilo ma presto si concede all'eroe greco Diomede, per ottenere la libert\u00e0 del padre, preso in ostaggio dai Greci. Chaucer e Shakespeare sono tra gli autori che scrissero opere incentrate sulla vicenda di Troilo e Cressida. Sin dalla tradizione medievale, Troilo era considerato un esempio di amante cortese e anche di virtuoso cavaliere pagano.\nPoca attenzione venne rivolta al personaggio durante il XVIII e il XIX secolo. Troilo venne riconsiderato nel XX e XXI secolo da autori che scelsero elementi dalla versione classica e medievale della leggenda.\nLa vicenda di Troilo nelle fonti antiche e nei testi successivi.\nPer gli antichi Greci, la forma definitiva del racconto della guerra di Troia e le vicende di contorno comparivano nel \"Ciclo troiano\" di otto poemi epici dal periodo arcaico in Grecia (750 a.C. - 480 a.C.). La morte giovanile di Troilo in guerra, le profezie legate a lui, dimostrano che tutti gli sforzi del Troiano per difendere la sua casa si rivelano vani. Il carattere simbolico del personaggio \u00e8 evidenziato dall'analisi linguistica del nome Greco \"Troilo\". Esso potrebbe essere interpretato come un'elisione dei nomi di Troo e Ilo, i leggendari fondatori di Troia, come un diminutivo o un ipocoristico \"piccolo Troilo\" o come un'elisione di \"Troi\u00eb\" (Troia) e \"Iyo\" (distruggere). Queste numerose possibilit\u00e0 enfatizzano il collegamento tra il destino di Troilo e quello della citt\u00e0 in cui vive. Sotto un altro piano, il destino di Troilo pu\u00f2 anche essere visto come un presagio delle conseguenti morti del suo uccisore Achille, di suo nipote Astianatte e della sorella Polissena, entrambi i quali, come Troilo, moriranno sull'altare almeno nelle pi\u00f9 comuni versioni della leggenda.\nIl mito iniziale: il bel giovane ucciso.\nTroilo era un ragazzo adolescente o un efebo, figlio di Ecuba, regina di Troia. A causa della sua bellezza era creduto il figlio del dio Apollo. In ogni modo, il marito di Ecuba, il re Priamo, lo considerava come uno dei suoi figli prediletti.\nUn oracolo aveva predetto che Troia non sarebbe mai stata conquistata se Troilo avesse raggiunto l'et\u00e0 di vent'anni. Per questo la dea Atena incoraggi\u00f2 il guerriero greco Achille a scovarlo il pi\u00f9 presto possibile nella guerra di Troia. Il giovane era conosciuto per la delicatezza e la gentilezza con cui trattava i suoi cavalli. Achille tese un agguato a lui e a sua sorella Polissena mentre egli cavalcava con quest'ultima per attingere acqua alla fontana di Timbra - un'area all'esterno di Troia in cui sorgeva il tempio di Apollo.\nIl Greco rimase colpito dalla bellezza del giovane Troiano, riempiendosi di brama. Al vederlo, Troilo sfugg\u00ec con piede veloce ma Achille lo sorprese e lo trascin\u00f2 per i capelli dal suo cavallo. Il giovane principe rifiut\u00f2 di cedere alle attenzioni sessuali di Achille e, in qualche modo, scapp\u00f2, cercando rifugio nel vicino tempio di Apollo. Ma il greco lo segu\u00ec anche l\u00ec, riuscendo a metterlo con le spalle al muro. Achille dichiar\u00f2 ancora una volta il suo amore per Troilo, ma al nuovo diniego del ragazzo fu preso da un attacco di ira e lo decapit\u00f2 davanti all'altare, prima che i fratelli potessero soccorrerlo. L'uccisore mutil\u00f2 anche il busto del giovinetto, amputandone tutti e quattro gli arti. Il compianto dei Troiani per la morte di Troilo fu immenso. Questo sacrilegio cost\u00f2 ad Achille stesso la morte, quando Apollo vendic\u00f2 il giovane guidando la mano di Paride, il quale uccise Achille con una freccia diretta al tallone.\nL'episodio precede gli eventi narrati nell\"'Iliade\", di 10 anni successivi, ma il nome di Troilo vi compare ugualmente sebbene in una rapida rassegna di Priamo. Quest'ultimo infatti, parlando con la moglie Ecuba, ricorda tristemente tutti i figli perduti fino a quel momento, prima di andare a chiedere ad Achille il riscatto del cadavere di Ettore (\"Il.\", XXIV, 257). In tale passo, tuttavia, non \u00e8 specificato come sia morto Troilo e chi, eventualmente, lo abbia ucciso. Nonostante la giovanissima et\u00e0, il ricordo che di Troilo ha suo padre \u00e8 quello di un guerriero gi\u00e0 esperto: lo definisce infatti \"furia di guerra\".\nSulle circostanze della morte di Troilo sono fiorite diverse varianti del mito, dall'antichit\u00e0 classica al Medioevo, spesso in contraddizione tra loro. Secondo una prima versione, sarebbe stato sorpreso da Achille mentre, di sera, portava i cavalli all'abbeveratoio non lontano dalle Porte Scee. In versioni pi\u00f9 tarde, compare sulla scena anche la sorella Polissena, che avrebbe assistito impotente all'omicidio del fratello; di lei Achille si sarebbe innamorato vedendola fuggire. Polissena avrebbe poi approfittato di questa debolezza dell'eroe per convincerlo a rivelarle il suo unico punto debole (il \u00abtallone di Achille\u00bb), cos\u00ec che il fratello Paride potesse colpirlo con una freccia vendicando la morte di Troilo. Tale episodio era gi\u00e0 presente nel poema perduto \"Etiopide\" del Ciclo Troiano.\nIn altre varianti, Troilo viene decapitato da Achille in battaglia.\nRiprese del mito in et\u00e0 tardoantica, medievale e moderna.\nIn versioni pi\u00f9 tarde, la figura di Achille risente di due caratterizzazioni soltanto accennate all'origine nel mito di Troilo: l'ira (tipica e \"argumentum\" dell\"'Iliade\") e la pederastia. Achille, vedendo Troilo all'abbeveratoio, se ne sarebbe innamorato e, al rifiuto del giovane di ricambiare il suo amore, lo avrebbe inseguito. Troilo si sarebbe quindi rifugiato nel tempio di Apollo Timbreo. Le varianti, a questo punto, discordano. Secondo una prima, Achille - adirato per non poter possedere il giovane - lo uccise decapitandolo, oppure trafiggendolo con la sua lancia. In un'altra, Achille avrebbe violentato Troilo nel tempio, schiacciandogli poi senza volerlo il torace nella foga. Spesso sulla scena \u00e8 nuovamente presente Polissena.\nLicofrone, nella \"Alessandra\", descrive poeticamente e in modo criptico la sua morte. Invece Virgilio segue la versione che vuole Troilo perito in battaglia: nel primo libro dell\"Eneide\", lo scontro tra Achille e il principe troiano trova posto in una raffigurazione nel tempio di Cartagine e vede affrontarsi i due protagonisti a bordo dei rispettivi cocchi: il giovinetto inoltre non muore decapitato, ma colpito da una lancia del nemico, e il suo corpo, che nella caduta dal carro vi \u00e8 rimasto in parte attaccato, finisce trascinato insieme ad esso per tutto il campo di battaglia dai cavalli imbizzarriti: una morte molto simile a quella del giovane paflagone Midone nell\"Iliade\". Ditti Cretese, infine, inserisce Troilo tra i dodici giovani troiani fatti prigionieri da Achille e da lui sgozzati sul rogo di Patroclo.\nNel XIII secolo, Alberto di Stade scrive un poema intitolato \"Troilus\".\nNelle leggende medievali, il nome di Troilo si unisce indissolubilmente a quello della giovane Criseide/Cressida. I due vengono descritti come amanti, e Troilo sarebbe stato ucciso in un impari duello da Achille, nel tentativo di evitare la schiavit\u00f9 alla fanciulla (nonostante le fonti antiche siano concordi nel dire che Criseide era schiava di Agamennone). A questa romantica variante si ispir\u00f2, tra gli altri, Shakespeare nella tragedia \"Troilo e Cressida\".\nTroilo nell'arte antica.\nL'arte greca antica ha frequentemente privilegiato gli episodi legati alla tragica uccisione di Troilo, tralasciando la raffigurazione del giovinetto in contesti diversi da quelli sanguinosi. Inconsueto dunque risulta il soggetto dipinto su un vaso a figure rosse proveniente dalla Puglia, risalente all'incirca al 340 a.C., in cui egli, ancora fanciullo, vacilla intimorito tra le gambe dell'anziano padre Priamo.\nIn queste raffigurazioni, prevale la fisionomia di un giovinetto imberbe, spesso nudo, o ricoperto da un manto corto o una tunica. In un vaso etrusco risalente al VI secolo a.C., il pittore ha ritratto il possente Achille nell'atto di liberare uno stormo di colombe in direzione di Troilo, in piedi, occultato dalla colonna del tempio, in sintonia con l'aneddoto narrato da Servio.\nSu uno scudo prodotto tra la fine del VII secolo e la met\u00e0 del VI secolo a.C. e rinvenuto a Olimpia, \u00e8 inciso un guerriero armato che si accinge a immolare su un altare un fanciullo nudo. Un cratere contemporaneo a questo illustra Achille che trattiene sull'altare l'inerme vittima ignuda mentre Ettore, Enea e un troiano altrove ignoto, tale Deitino, accorrono invano nella speranza di impedire lo spargimento di sangue. In un'altra pittura vascolare, Achille e Ettore sono rappresentati in combattimento sui poveri resti del giovinetto, vigilati da Atena ed Ermes; Enea e Deitino, alle spalle di Ettore, chiudono la scena."}
{"id": "1367665", "revid": "110157", "url": "https://it.wikipedia.org/wiki?curid=1367665", "title": "Lage", "text": "Lage \u00e8 una citt\u00e0 tedesca situata al centro dell'Europa, nel Land della Renania Settentrionale-Vestfalia (circondario della Lippe). \u00c8 situata circa 8 chilometri a nord-ovest di Detmold. Nel 2008 possedeva 35.505 abitanti.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "1367667", "revid": "124123", "url": "https://it.wikipedia.org/wiki?curid=1367667", "title": "Vitalij Masol", "text": "Ha ricoperto per due volte la carica di Primo ministro dell'Ucraina: dal 28 giugno 1990 al 23 ottobre 1990, quando il Paese era ancora Repubblica socialista sovietica ucraina, e dal 16 giugno 1994 al 6 marzo 1995."}
{"id": "1367668", "revid": "104458", "url": "https://it.wikipedia.org/wiki?curid=1367668", "title": "Vitaliy Masol", "text": ""}
{"id": "1367669", "revid": "767487", "url": "https://it.wikipedia.org/wiki?curid=1367669", "title": "Nyce", "text": "\u00c8 sotto contratto con una casa discografica sussidiaria della G-Unit Records, la Infamous Records. Egli \u00e8 membro di un gruppo rap chiamato Natural Born Killers con Lyfe Jennings e KG, entrambi sotto contratto con la Infamous Records.\nBiografia.\nQuando Nyce era giovane inizi\u00f2 a scrivere rime dopo aver ascoltato molti album del rap Old School come: Mobb Deep, Nas, Wu-Tang Clan, The Notorius B.I.G., 2Pac. Dopo essere stato ispirato da questi artisti Nyce inizi\u00f2 a fare del freestyle e a battagliare in diretta. Venne chiamato alla Infamous Records da Havoc dei Mobb Deep, opportunit\u00e0 che gli consent\u00ec di collaborare con altri artisti e produttori rap.\nControversie.\nNyce ha pubblicato un disco con tanto di video chiamato \"Eulogy\" contro Cam'ron e vari artisti della Dipset. Questa traccia era rivolta anche contro The Game."}
{"id": "1367670", "revid": "767487", "url": "https://it.wikipedia.org/wiki?curid=1367670", "title": "Rockpalast (album)", "text": "Rockpalast \u00e8 un disco dal vivo del gruppo inglese di rock progressive Porcupine Tree, uscito nel settembre 2006 e disponibile solo in download dal sito ufficiale del gruppo.\nIl Disco.\nIl titolo prende il nome dall'omonimo festival musicale che si \u00e8 svolto nella Music Hall di Colonia in Germania. Lo spettacolo \u00e8 stato registrato il 19 novembre 2005 e filmato da una TV speciale del Rockpalast. \u00c8 disponibile unicamente in download a pagamento sul sito ufficiale del gruppo."}
{"id": "1367674", "revid": "228587", "url": "https://it.wikipedia.org/wiki?curid=1367674", "title": "Moses (personaggio)", "text": ""}
{"id": "1367676", "revid": "74801", "url": "https://it.wikipedia.org/wiki?curid=1367676", "title": "Delmenhorst", "text": "Delmenhorst (in basso-sassone \"Demost\") \u00e8 una citt\u00e0 extracircondariale della Bassa Sassonia, appartenente alla regione metropolitana Brema-Oldenburg.\nStoria.\nLa citt\u00e0 fu menzionata per la prima volta nel 1254, dopo che il conte di Oldenburg (Otto I), costru\u00ec una localit\u00e0 sul fiume Delme nel 1234. Nel 1247 vi fu costruito un castello atto a proteggere l'insediamento ed il nuovo conte, Otto II, la scelse come sua residenza. Delmenhorst ottenne gli statuti cittadini il 15 luglio 1371, secondo il diritto di Brema.\nDopo un periodo di governo da parte del Vescovo di Brema (1421-1436), la citt\u00e0 torn\u00f2 sotto il governo di Oldenburg.\nGeografia fisica.\nPosizione.\nDelmenhorst si trova a sud dello stato di Brema ed a 35\u00a0km a nord-est di Oldenburg. \u00c8 attraversato dal Delme.\nSuddivisione amministrativa.\nLa citt\u00e0 \u00e8 divisa in 30 distretti (\"Stadtteile\"):"}
{"id": "1367679", "revid": "1543377", "url": "https://it.wikipedia.org/wiki?curid=1367679", "title": "Comunit\u00e0 montana Valli del Taro e del Ceno", "text": "La Comunit\u00e0 montana Valli del Taro e del Ceno si trova in Provincia di Parma (Emilia-Romagna). Confina con la Comunit\u00e0 montana valli del Nure e dell'Arda a ovest nella provincia di Piacenza e con la Comunit\u00e0 montana Appennino Parma Est.\nL'Emilia-Romagna ha organizzato il proprio territorio montano in 18 \"Comunit\u00e0 Montane\" di cui due insistono sulla provincia di Parma; la regione sostiene lo sviluppo sociale ed economico di queste comunit\u00e0.\nLa comunit\u00e0 \u00e8 costituita da 15 comuni, 5 nella valle del Ceno:\n10 in val di Taro:"}
{"id": "1367680", "revid": "106356", "url": "https://it.wikipedia.org/wiki?curid=1367680", "title": "Kucinich", "text": ""}
{"id": "1367684", "revid": "196390", "url": "https://it.wikipedia.org/wiki?curid=1367684", "title": "Eris della Lucertola", "text": ""}
{"id": "1367688", "revid": "196390", "url": "https://it.wikipedia.org/wiki?curid=1367688", "title": "Misty della Lucertola", "text": ""}
{"id": "1367692", "revid": "1632387", "url": "https://it.wikipedia.org/wiki?curid=1367692", "title": "Secco", "text": "Secco \u00e8 un aggettivo che indica \"scarso di acqua o umidit\u00e0\".\nPu\u00f2 anche riferirsi a:"}
{"id": "1367693", "revid": "767487", "url": "https://it.wikipedia.org/wiki?curid=1367693", "title": "Greatest Video Hits (Yes)", "text": "Greatest Video Hits \u00e8 una raccolta di videoclip del gruppo progressive rock britannico Yes pubblicato nel 1991 su videocassetta VHS e nel 2003 su DVD-Video.\nIl video.\nIl video contiene 12 videoclip realizzati dagli Yes a partire dall'epoca di \"Going for the One\" fino a \"Big Generator\", dalla seconda met\u00e0 degli anni settanta fino a tutti gli anni ottanta. Non furono inseriti brani dell'epoca \"classica\" del gruppo, poich\u00e9 non era ancora comune realizzare dei veri e propri videoclip per promuovere i dischi in televisione.\nIl primo vero e proprio videoclip degli Yes fu \"Don't Kill the Whale\" tratto dall'album \"Tormato\". La particolarit\u00e0 del filmato \u00e8 quella di riprendere i temi ambientalisti della canzone, scritta da Jon Anderson contro la caccia indiscriminata alle balene, quando ancora non esisteva nessun tipo di iniziativa politica ambientale che la limitasse. Si tratt\u00f2 di una delle prime canzoni rock \"ecologiste\" e nel video, utilizzando l'effetto \"chroma key\" tanto in voga negli anni settanta, sono proiettate immagini di balene che nuotano nell'oceano sullo sfondo della band che suona.\nLa raccolta contiene tutti i video realizzati per l'album \"Drama\", con la formazione che comprendeva i due ex Buggles Trevor Horn e Geoff Downes, e per \"90125\" e \"Big Generator\", con la formazione di Trevor Rabin. \"Hold On\" e \"I've Seen All Good People\", registrati dal vivo, erano gi\u00e0 state inserite in \"9012Live\" del 1985.\nOgni canzone \u00e8 preceduta da una breve presentazione di un membro degli Yes. Le interviste furono realizzate durante le prove generali del \"Union Tour\", a Pensacola in Florida, nell'aprile del 1991. Nella stessa occasione furono registrate gran parte delle interviste e dei \"dietro le quinte\" presenti nel documentario \"Yesyears\", uscito lo stesso anno.\nMolto divertente \u00e8 il finale con Rick Wakeman, tastierista e membro della formazione \"classica\" degli Yes, che straccia il foglietto che gli era stato consegnato con l'elenco delle canzoni tratte dai dischi in cui non era presente, fingendo di non conoscerle: \u00ab\"I've Seen All Good People\"? Io c'ero nella versione dal vivo di \"Yessongs\", ma non c'ero in quella\u00bb. Wakeman infatti non era ancora membro degli Yes quando fu inciso \"The Yes Album\" nel 1971, disco che contiene la versione originale della canzone. Allo stesso modo, con tipico \"humor\" inglese, il tastierista si rifiuta di commentare le canzoni dell'\"era Rabin\".\nIl video \u00e8 stato riproposto su DVD nel 2003 e, in edizione rinnovata, dalla Rhino Records nel 2005.\nFormazione.\nI videoclip furono realizzati con la formazione degli Yes dell'epoca in cui sono stati girati, in tutto l'arco temporale che va dal 1977 al 1987. Le interviste del 1991 furono realizzate ai componenti della formazione a 8 che partecip\u00f2 all'album \"Union\" e al successivo \"tour\"."}
{"id": "1367700", "revid": "767487", "url": "https://it.wikipedia.org/wiki?curid=1367700", "title": "Nils Lofgren", "text": "Ha suonato con Neil Young, Ringo Starr, Mark Knopfler e Bruce Springsteen sia in studio sia dal vivo. Ha anche pubblicato numerosi album da solista. \u00c8 un membro della E Street Band dal giugno 1984, anno in cui venne reclutato in sostituzione di Steve Van Zandt che aveva lasciato il gruppo per intraprendere la carriera solista. Quando Steve rientr\u00f2 nel gruppo negli ultimi anni novanta, Lofgren rimase nel gruppo comunque, suonando la chitarra slide, il banjo, il dobro e contribuendo ai cori in numerosi brani della E Street Band.\nBiografia.\nNato a Chicago da mamma italiana e pap\u00e0 svedese, si \u00e8 trasferito in tenera et\u00e0 a Garrett Park, Maryland, vicino al confine settentrionale di Washington, DC. Qui inizia a 5 anni a prendere lezioni di fisarmonica e in seguito pianoforte e chitarra. Nel 1968, Lofgren forma con Bob Gordon (al basso) e Bob Berberich (alla batteria) il gruppo dei Grin.\nI Grin iniziano a fare concerti nell'area di Washington e in uno di questi concerti conoscono Neil Young. A 19 anni Nils Lofgren diviene chitarrista e pianista di Neil Young nel disco \"After the Gold Rush\".\nGrazie a Neil Young i Grin ottengono un contratto discografico e pubblicheranno 4 dischi nei primi anni '70.\nSciolti i Grin nel 1975, Nils Lofgren suona in \"Tonight's The Night\" di Neil Young e nello stesso anno pubblica il suo primo album da solista, l'omonimo \"Nils Lofgren\". Jon Landau, in un articolo su \"Rolling Stones\", lo definir\u00e0 come uno dei migliori album del 1975.\nDa questo momento Nils Lofgren sforner\u00e0 una serie di dischi, anche se non tutti saranno premiati da critica e vendite. Inizia inoltre a diventare un turnista e a partecipare a numerosi album di vari artisti.\nNel 1984 entra nella E-Street Band di Bruce Springsteen in sostituzione di Little Steven fino al 1989, anno in cui Springsteen scioglier\u00e0 la band. Quando alla fine degli anni '90 Springsteen riformer\u00e0 la E-Street Band, Nil Lofgren torna in seno al gruppo al fianco di Little Steven.\nDiscografia.\nGrin &amp; Nils Lofgren.\n1998: The a&amp;m years the best of nils lofren &amp; Grin - antologia con inediti"}
{"id": "1367703", "revid": "916580", "url": "https://it.wikipedia.org/wiki?curid=1367703", "title": "Alyssum montanum", "text": "L'alisso di monte (Alyssum montanum ) \u00e8 una pianta perenne della famiglia delle Brassicaceae.\nSistematica.\nQuesta pianta \u00e8 classificata nella famiglia Brassicaceae (Cruciferae), ordine Brassicales. Il Sistema Cronquist assegnava la famiglia delle Brassicaceae all'ordine Capparales.\nVariet\u00e0:\nSpecie simili:\n\u00c8 da rilevare che spesso \"Alyssum diffusum\" pu\u00f2 essere confuso con forme poco sviluppate di \"A. montanum\".\nEtimologia.\nIl nome della famiglia (Brassicaceae) \u00e8 stato proposto dal botanico italiano Teodoro Caruel (1830-1898) in sostituzione di Crocifere, che indicava la particolare caratteristica del fiore di presentarsi in quattro petali disposti in croce. \nQuesta famiglia \u00e8 composta da circa 200 generi e 2000 specie diverse. Il nome del genere \"Alyssum\" venne imposto prima dal Tournefort (1656-1708) e poi da Linneo (nel 1735). \"Alyssum\" deriva dal termine greco \"alysson\" e significa \"contro la rabbia\". Sembra infatti che alcune specie di questo genere abbiano delle propriet\u00e0 medicinali, utilizzate un tempo per guarire gli infermi e in particolare per curare l'idrofobia. \nQuesto genere comprende (secondo la classificazione pi\u00f9 diffusa) 74 specie. Il nome della specie \"montanum\" indica chiaramente una pianta tipica delle zone montuose.\nMorfologia.\n\u00c8 alta fino a 30\u00a0cm, di colore grigio chiaro (sia il fusto che le foglie), per la presenza di peli stellati e dai fiori color giallo-pallido.\nLa forma biologica di questa pianta \u00e8 definita: camefita suffruticosa (pianta perenne con fusto a tendenza legnosa, ma di modeste dimensioni).\nFusto.\nFusto legnoso strisciante (tipico delle suffrutice) \u00e8 a carattere prostrato, ispido per la presenza di densi peli stellati. I rami fioriferi sono ascendenti.\nFoglie.\nFoglie lunghe fino a 2\u20133\u00a0cm, lineari e spatolate. Non sono presenti vere e proprie rosette . Le foglie sono uninervie e quelle cauline sono pi\u00f9 piccole e pelose.\nInfiorescenza.\nInfiorescenza semplice a breve racemo allungato. Lunghezza: 5 \u2013 15\u00a0cm.\nFiori.\nIl fiore ha la struttura di un tetramero dialipetalo attinomorfo con 4 petali disposti a croce (da qui il nome primitivo della famiglia).\nI sepali sono lunghi da 2 a 4\u00a0mm. I petali sono lunghi da 4 a 6\u00a0mm dal colore giallastro e sono brevemente retusi . \nGli stami sono in numero di 6, mentre l\u2019ovario \u00e8 bicarpellare (2 carpelli) ed \u00e8 posto sopra l'inserzione del perianzio con un piccolo stilo.\nFioritura: da marzo a maggio\nFrutti.\nFrutti a forma discoidale ricoperti di peli stellati con peduncolo e stilo terminale. Diametro del frutto: 3 \u2013 6\u00a0mm; lunghezza stilo: 1,5 \u2013 2\u00a0mm; lunghezza peduncolo: 7 \u20138\u00a0mm. Il frutto \u00e8 di forma ovoidale allungata che alla maturazione si scinde in due valve (parti); tra le due valve una membrana separa due serie di semi (tale struttura biologica viene denominata siliquetta).\nPu\u00f2 essere utile evidenziare (vedi disegno a lato) la forma del frutto della nostra pianta a confronto del frutto di un'altra specie simile, sempre della stessa famiglia ma un altro genere: \"Draba azoides\".\nDistribuzione e habitat.\nFiorisce sui pendii rocciosi, zone erbose magre ma asciutte dal mezzo piano (200 \u2013 300\u00a0m s.l.m.) fino a 1500\u00a0m s.l.m.\nSi trova in Europa centrale e meridionale (questa specie \u00e8 definita ad areale pontico-centroeuropeo). In Italia, in certe zone (fascia centrale delle Alpi), pu\u00f2 essere rara; mentre \u00e8 stata segnalata una certa presenza nelle Alpi orientali.\nUsi.\nAnticamente si usava contro i morsi di animali infetti. Ora viene coltivata soprattutto a scopi ornamentali nei giardini rocciosi collinari."}
{"id": "1367706", "revid": "486946", "url": "https://it.wikipedia.org/wiki?curid=1367706", "title": "Doneck", "text": ""}
{"id": "1367709", "revid": "116819093", "url": "https://it.wikipedia.org/wiki?curid=1367709", "title": "Archibald Campbell, I marchese di Argyll", "text": "Biografia.\nEra l'unico figlio maschio di Archibald Campbell, VII conte di Argyll, e della sua prima moglie, Agnes Douglas, figlia di William Douglas, VI conte di Morton. Studi\u00f2 presso l'universit\u00e0 di Saint Andrews.\nDivenne presto signore assoluto dei suoi feudi, essendo a capo dei suoi possedimenti da quando il padre abbandon\u00f2 il protestantesimo per combattere al servizio di Filippo III di Spagna. La sua autorit\u00e0 crebbe rapidamente: all'apice della sua potenza, disponeva della fedelt\u00e0 di ventimila vassalli ed era effettivamente l'uomo pi\u00f9 influente di Scozia.\nDurante le guerre di religione, difese i presbiteriani contro Carlo I d'Inghilterra e riusc\u00ec a limitare il potere assoluto del re di fronte ad un'assemblea rappresentativa scozzese. Nel 1641 ottenne il titolo di marchese.\nGuerra civile.\nNella guerra civile inglese si schier\u00f2 contro il \"parlamento lungo\" e lott\u00f2 in Scozia contro i realisti.\nNel 1646, fu mandato a negoziare con il re a Newcastle dopo la sua consegna all'esercito scozzese, quando cerc\u00f2 di moderare le richieste del Parlamento e allo stesso tempo di persuadere il re ad accettarli. Il 7 luglio 1646, \u00e8 stato nominato membro dell'Assemblea dei teologi.\nQuesta alleanza, per\u00f2, fu subito distrutta con l'esecuzione di Carlo I, il 30 gennaio 1649. Nella serie di incidenti aggrovigliati che seguirono, Argyll perse il controllo della politica nazionale.\nAppoggi\u00f2 allora Carlo II facendolo incoronare re di Scozia nel 1651. Collabor\u00f2 poi con Oliver Cromwell.\nMatrimonio.\nSpos\u00f2, il 6 agosto 1626, Lady Margaret Douglas (1610-13 marzo 1677), figlia di William Douglas, VII conte di Morton. Ebbero cinque figli:\nMorte.\nAl ritorno degli Stuart subito arrestato per ordine di Carlo II e imprigionato nella Torre, con l'accusa di alto tradimento.\nFu condannato a morte per decapitazione il 27 maggio 1661. La condanna venne firmata dal re. La sua testa venne esposta sullo stesso picco sul lato ovest di Tolbooth come quella di Montrose, e il suo corpo fu sepolto presso la Holy Loch, dove la testa venne depositata nel 1664."}
{"id": "1367711", "revid": "1598666", "url": "https://it.wikipedia.org/wiki?curid=1367711", "title": "Discografia di Chris Brown", "text": "Questa \u00e8 la discografia di Chris Brown, cantante statunitense attivo dal 2005.\nNel corso della sua carriera il cantante ha venduto oltre 14 milioni di album in tutto il mondo, e 50 milioni di singoli negli Stati Uniti, e ci\u00f2 lo rende uno degli artisti R&amp;B pi\u00f9 di successo della storia."}
{"id": "1367713", "revid": "486946", "url": "https://it.wikipedia.org/wiki?curid=1367713", "title": "Oblast di Doneck", "text": ""}
{"id": "1367718", "revid": "599013", "url": "https://it.wikipedia.org/wiki?curid=1367718", "title": "Greatest Video Hits", "text": ""}
{"id": "1367720", "revid": "71594", "url": "https://it.wikipedia.org/wiki?curid=1367720", "title": "Rodolfo Goclenio", "text": ""}
{"id": "1367721", "revid": "88740", "url": "https://it.wikipedia.org/wiki?curid=1367721", "title": "Rudolph G\u00f6ckel", "text": "Frequent\u00f2 l'universit\u00e0 ad Erfurt, Marburgo e Wittenberg, dove concluse i suoi studi nel 1571. Negli anni seguenti diresse il ginnasio della sua citt\u00e0 natale e poi quello di Kassel. Nel 1581 il Langravio Guglielmo IV d'Assia-Kassel, un importante astronomo dell'epoca, rifiut\u00f2 a G\u00f6ckel la possibilit\u00e0 di tornare a Korbach, ma gli permise di essere nominato professore all'Universit\u00e0 di Marburgo, dove ebbe la cattedra di filosofia, logica, metafisica ed etica. Fece da consigliere a Guglielmo IV e al suo figlio Maurizio. In seguito partecip\u00f2 al Sinodo di Dordrecht, nel 1618. \nG\u00f6ckel fu uno stimato umanista e scrisse su vari temi: non solo filosofia ma anche matematica, geografia, astrologia/astronomia, botanica, zoologia, medicina. Egli, per\u00f2, fu essenzialmente un lessicografo.\nIl suo figlio maggiore, Rudolph G\u00f6ckel il giovane, fu professore di fisica, medicina e matematica presso la stessa Universit\u00e0 di Marburgo.\nDalla sua disputa con Guglielmo Adolfo Scribonio di Marburgo sulla legalit\u00e0 nell'uso della prova dell'ordalia dell'acqua nei processi alle streghe, si pu\u00f2 dedurre che G\u00f6ckel fosse convinto dell'esistenza della stregoneria.\nG\u00f6ckel \u00e8 anche noto per essere stato uno dei primi autori ad utilizzare il termine \"psicologia\", intitolando \"Psycholog\u00eda\" un suo trattato \"De hominis perfectione, animo et in primus ortu hujus\" (1590), e il termine \"ontologia\" (\"Lexicon philosophicum\", 1613)."}
{"id": "1367722", "revid": "123901609", "url": "https://it.wikipedia.org/wiki?curid=1367722", "title": "Juchym Zvjahil's'kyj", "text": "Biografia.\nFu parlamentare membro del Partito delle Regioni, formazione politica di sinistra e proprietario delle miniere di carbone Zasjadko presso Donec'k.\nJuchym Zvjahil's'kyj \u00e8 morto nel 2021 per complicazioni da Covid-19."}
{"id": "1367723", "revid": "1573940", "url": "https://it.wikipedia.org/wiki?curid=1367723", "title": "4-carbossi-2-idrossimuconato-6-semialdeide deidrogenasi", "text": "La 4-carbossi-2-idrossimuconato-6-semialdeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima non agisce sulle aldeidi alifatiche o aromatiche o sul glucosio; il NAD+ pu\u00f2 rimpiazzare il NADP+, ma con minore affinit\u00e0."}
{"id": "1367724", "revid": "1366835", "url": "https://it.wikipedia.org/wiki?curid=1367724", "title": "Formaldeide deidrogenasi", "text": "La formaldeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1367726", "revid": "110157", "url": "https://it.wikipedia.org/wiki?curid=1367726", "title": "4-trimetilammoniobutirraldeide deidrogenasi", "text": "La 4-trimetilammoniobutirraldeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1367727", "revid": "339392", "url": "https://it.wikipedia.org/wiki?curid=1367727", "title": "Yukhym Zvyahilsky", "text": ""}
{"id": "1367728", "revid": "1573940", "url": "https://it.wikipedia.org/wiki?curid=1367728", "title": "Aldeide (a lunga catena) deidrogenasi", "text": "La aldeide (a lunga catena) deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl migliore substrato per l'enzima \u00e8 la dodecilaldeide."}
{"id": "1367729", "revid": "486946", "url": "https://it.wikipedia.org/wiki?curid=1367729", "title": "PalaAlbani", "text": ""}
{"id": "1367730", "revid": "110157", "url": "https://it.wikipedia.org/wiki?curid=1367730", "title": "2-ossoaldeide deidrogenasi (NADP+)", "text": "La 2-ossoaldeide deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima non \u00e8 identico alla 2-ossoaldeide deidrogenasi (NAD+) ()."}
{"id": "1367732", "revid": "110157", "url": "https://it.wikipedia.org/wiki?curid=1367732", "title": "Acil-CoA (acido grasso a lunga catena) reduttasi", "text": "La acil-CoA (acido grasso a lunga catena) reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nAssieme alla acido grasso a (lunga catena) luciferina-componente ligasi () genera un sistema di acido grasso reduttasi che produce il substrato, della alcanale monoossigenasi (legata al FMN) (), che cos\u00ec fa parte del sistema batterico della luciferasi."}
{"id": "1367733", "revid": "6923", "url": "https://it.wikipedia.org/wiki?curid=1367733", "title": "Torre Imperiale", "text": "La Torre Imperiale \u00e8 una torre con annessa casa fortificata eretta a Maccagno, frazione di Maccagno con Pino e Veddasca.\nCostruita nel Basso Medioevo, nel periodo in cui Maccagno si trov\u00f2 incorporato nel feudo della famiglia Mandelli, la torre era adibita a zona estrema di difesa del paese sottostante e aveva uno scopo di avvistamento e segnalazione di pericoli.\nL'attuale forma della Torre Imperiale e frutto di una serie di ristrutturazioni dei secoli successivi alla sua costruzione."}
{"id": "1367734", "revid": "110157", "url": "https://it.wikipedia.org/wiki?curid=1367734", "title": "Piruvato deidrogenasi (NADP+)", "text": "La piruvato deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di Euglena pu\u00f2 utilizzare anche il FAD o il metil viologeno come accettori, anche se pi\u00f9 lentamente. L'enzima \u00e8 inibito dall'ossigeno."}
{"id": "1367735", "revid": "110157", "url": "https://it.wikipedia.org/wiki?curid=1367735", "title": "Ossoglutarato deidrogenasi (NADP+)", "text": "La ossoglutarato deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di Euglena pu\u00f2 utilizzare anche il NAD+ come accettore, anche se pi\u00f9 lentamente."}
{"id": "1367736", "revid": "1543377", "url": "https://it.wikipedia.org/wiki?curid=1367736", "title": "4-idrossifenilacetaldeide deidrogenasi", "text": "La 4-idrossifenilacetaldeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nAssieme alla ottopamina deidratasi, consente il metabolismo della ottopamina in Pseudomonas."}
{"id": "1367737", "revid": "110157", "url": "https://it.wikipedia.org/wiki?curid=1367737", "title": "Gamma-guanidinobutirraldeide deidrogenasi", "text": "La gamma-guanidinobutirraldeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nella degradazione dell'arginina in Pseudomonas putida. "}
{"id": "1367738", "revid": "1543377", "url": "https://it.wikipedia.org/wiki?curid=1367738", "title": "Butanale deidrogenasi", "text": "La butanale deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sull'acetaldeide, anche se pi\u00f9 lentamente."}
{"id": "1367739", "revid": "110157", "url": "https://it.wikipedia.org/wiki?curid=1367739", "title": "Fenilgliossilato deidrogenasi (acilante)", "text": "La fenilgliossilato deidrogenasi (acilante) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede tiamina difosfato come cofattore. L'enzima del batterio Azoarcus evansii \u00e8 specifico per il fenilgliossilato. Il 2-Ossoisovalerato \u00e8 ossidato al 15% di resa con il fenilgliossilato. Riduce anche le sonde di viologeno E contiene centri ferro-zolfo e FAD."}
{"id": "1367741", "revid": "125893328", "url": "https://it.wikipedia.org/wiki?curid=1367741", "title": "Acluofobia", "text": "L'acluofobia () o nictofobia (raro \"scotofobia\") \u00e8 la forte paura dell'oscurit\u00e0 e del buio. La paura del buio \u00e8 abbastanza comune tra i bambini, mentre \u00e8 meno diffusa negli adulti. Solitamente la paura del buio non \u00e8 paura del buio stesso, ma dei possibili pericoli che esso pu\u00f2 nascondere. Un certo timore di trovarsi in ambienti oscuri \u00e8 abbastanza normale, e in questo caso non si pu\u00f2 parlare di acluofobia. Se la paura \u00e8 molto forte e provoca anche panico, si tratta invece di una vera e propria fobia."}
{"id": "1367742", "revid": "1543377", "url": "https://it.wikipedia.org/wiki?curid=1367742", "title": "Gliceraldeide-3-fosfato deidrogenasi (NAD(P)+) (fosforilante)", "text": "La gliceraldeide-3-fosfato deidrogenasi (NAD(P)+) (fosforilante) \u00e8 un enzima appartenente alla classe delle ossidoreduttasi, che catalizza la seguente reazione:\nIl NAD ed il NADP possono essere utilizzati come cofattori con la stessa efficienza, a differenza della gliceraldeide-3-fosfato deidrogenasi (fosforilante) () e della gliceraldeide-3-fosfato deidrogenasi (NADP+) () che sono NAD e NADP+ dipendenti, rispettivamente."}
{"id": "1367743", "revid": "1856513", "url": "https://it.wikipedia.org/wiki?curid=1367743", "title": "Jeep Commander", "text": "La Jeep Commander \u00e8 uno Sport Utility Vehicle prodotto dalla casa automobilistica Jeep dal 2005 al 2010.\nContesto.\nGenesi.\nLo sviluppo della Commander part\u00ec dalla eccessiva richiesta di fuoristrada e SUV a sette posti proveniente dal mercato statunitense, infatti per lo stesso motivo anni prima la Dodge (marchio del gruppo Chrysler come Jeep) aveva introdotto la Durango per rispondere a questa esigenza che per\u00f2 venne differenziata in modo notevole dai prodotti della gamma Jeep per evitare concorrenza interna. \nLa Jeep a sua volta aveva come ammiraglia della gamma la Grand Cherokee che aveva una configurazione a cinque posti e rifiniture interne e prezzi di listino pi\u00f9 alti rispetto alla Durango. Cos\u00ec alla Jeep si inizi\u00f3 a studiare gi\u00e0 nel 2000 un nuovo SUV di dimensioni maggiori rispetto alla Grand Cherokee ma al tempo stesso pi\u00f9 compatto rispetto alla Durango. \nIl principale obiettivo era di produrre un veicolo con ulteriori due posti a sedere rimovibili adatto alle famiglie e con notevole spazio interno oltre che a ottime dote in fuoristrada e una maggiore qualit\u00e0 costruttiva.\nInizia a prendere forma il progetto \"XK\". Per ridurre i costi venne utilizzato lo stesso telaio della Grand Cherokee WK, con lo stesso interasse, in modo da poter utilizzare tutte le combinazioni di trasmissione e trazione. Il design venne affidato a Don Renkert e venne imposto uno stile pi\u00f9 squadrato per differenziarla dalle forme della Grand Cherokee con forme della carrozzeria pi\u00f9 \u201cmorbide\u201d. Nel 2002 era gi\u00e0 stato approvato lo stile. La produzione era prevista nello stesso stabilimento di Jefferson North (Detroit) utilizzando la stessa linea produttiva della Grand Cherokee.\nLa XK doveva essere una vettura globale infatti venne studiata per offrire motorizzazioni sia benzina che diesel per l\u2019export europeo e sia in versione con guida a sinistra che a destra.\nModello di produzione.\nIl modello definitivo di produzione venne presentato al salone di New York nel 2005 e la produzione part\u00ec il 18 luglio dello stesso anno. Venne scelto il nome Commander per sottolineare le origini militari del marchio Jeep. Il modello europeo venne presentato al salone dell'automobile di Ginevra 2006 e venne fabbricato a partire dal 2006 a Graz in Austria dalla Magna Steyr che gia produceva il Grand Cherokee (oltre a numerose vetture Chrysler) per il mercato europeo.\nStilisticamente la vettura trae ispirazione dalle Jeep prodotte in passato come la Willys Station Wagons e la Wagoneer. La Commander \u00e8 caratterizzata da una carrozzeria squadrata con passaruota che presentano viti a vista, frontale con classica calandra cromata a sette feritoie e fari verticali dalla forma quasi rettangolare. Le barre sul tetto discendono fino al portellone posteriore. Il lunotto \u00e8 apribile separatamente dal bagagliaio. Il tetto \u00e8 rialzato a livello della terza fila per garantire un abitacolo pi\u00f9 spazioso. Internamente molti componenti della plancia sono ripresi dalla Grand Cherokee WK, la differenza sono alcune rifiniture che presentano volutamente le viti di assemblaggio a vista per richiamare i modelli storici della casa.\nLa carrozzeria \u00e8 lunga 4,79 metri, abbastanza compatta per gli standard americani, alta 1,83 metri e larga 1,90 metri. Il passo misura 2,781 metri. L\u2019angolo di attacco misura 34 gradi, quello di uscita 27 gradi.\nMeccanica e motorizzazioni.\nIl telaio di base \u00e8 lo stesso della Grand Cherokee, una monoscocca in acciaio con sospensioni anteriori a ruote indipendenti a bracci multipli e posteriori indipendenti multilink a cinque bracci. Tre i sistemi di trazione integrale: Quadra-Trac I, Quadra-Trac II e Quadra-Drive II, differenziale elettronico a slittamento limitato e di serie su tutti i modelli controllo di stabilita e trazione, ABS, controllo anti rollio.\nLa gamma motori si componeva del 3,7 litri V6 PowerTech alimentato a benzina a iniezione elettronica erogante 210 cavalli e abbinato al cambio automatico a 5 rapporti W5A580 Mercedes-Benz 5G-Tronic e al sistema di trazione integrale Quadra-Trac I. \nIl secondo motore benzina era il 4,7 litri V8 Powertec erogante 235 cavalli e abbinato al cambio automatico 5 rapporti Chrysler 545RFE e alla trazione integrale Quadra-Trac II e Quadra-Drive II. Nel 2007 venne potenziato a 305 cavalli.\nIl terzo motore era il 5,7 litri V8 Hemi erogante 330 cavalli e anch\u2019esso abbinato al cambio automatico Chrysler 545RFE a cinque rapporti e alla trazione integrale Quadra-Trac II e Quadra-Drive II. Nel 2008 venne potenziato a 360 cavalli.\nL\u2019unico motore diesel era il 3,0 litri V6 OM642 di origine Mercedes con iniezione diretta common rail e filtro antiparticolato erogante 218 cavalli e abbinato al cambio automatico W5A580 Mercedes a cinque rapporti e alla trazione integrale Quadra-Trac II e Quadra-Drive II. Il motore diesel era disponibile in Europa, Russia, Corea del Sud e alcuni stati sud americani.\nRiutilizzo del nome.\nLa denominazione Commander \u00e8 stata riutilizzata dalla Jeep per un SUV di grandi dimensioni prodotto e venduto esclusivamente in Cina dal 2018 e derivato dalla piattaforma del pi\u00f9 compatto Jeep Cherokee."}
{"id": "1367744", "revid": "1543377", "url": "https://it.wikipedia.org/wiki?curid=1367744", "title": "5-carbossimetil-2-idrossimuconico-semialdeide deidrogenasi", "text": "La 5-carbossimetil-2-idrossimuconico-semialdeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nella via di degradazione della tirosina in Artrobacter sp."}
{"id": "1367746", "revid": "1543377", "url": "https://it.wikipedia.org/wiki?curid=1367746", "title": "4-idrossimuconico-semialdeide deidrogenasi", "text": "La 4-idrossimuconico-semialdeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nella via di degradazione del 4-nitrofenolo."}
{"id": "1367747", "revid": "1543377", "url": "https://it.wikipedia.org/wiki?curid=1367747", "title": "4-formilbenzenesulfonato deidrogenasi", "text": "La 4-formilbenzenesolfonato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nella via di degradazione del toluene-4-solfonato."}
{"id": "1367748", "revid": "110157", "url": "https://it.wikipedia.org/wiki?curid=1367748", "title": "6-ossoesanoato deidrogenasi", "text": "La 6-ossoesanoato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima fa parte dell'ultima reazione della via di degradazione del cicloesanolo nel batterio Acinetobacter sp."}
{"id": "1367750", "revid": "1543377", "url": "https://it.wikipedia.org/wiki?curid=1367750", "title": "4-idrossibenzaldeide deidrogenasi", "text": "La 4-idrossibenzaldeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nella via di degradazione del toluene nel batterio Pseudomonas mendocina. "}
{"id": "1367751", "revid": "1543377", "url": "https://it.wikipedia.org/wiki?curid=1367751", "title": "Salicilaldeide deidrogenasi", "text": "La salicilaldeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nell via di degradazione del naftalene in alcuni batteri."}
{"id": "1367752", "revid": "682118", "url": "https://it.wikipedia.org/wiki?curid=1367752", "title": "Formaldeide deidrogenasi dipendente da micotiolo", "text": "La micotiolo-dependent formaldeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nLa \"S\"-formilmicotiolo formata idrolizza a micotiolo e formato."}
{"id": "1367755", "revid": "110157", "url": "https://it.wikipedia.org/wiki?curid=1367755", "title": "Coniferil-aldeide deidrogenasi", "text": "La coniferil-aldeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ossida anche altre aldeidi aromatiche, ma non quelle alifatiche."}
{"id": "1367756", "revid": "1543377", "url": "https://it.wikipedia.org/wiki?curid=1367756", "title": "Fluoroacetaldeide deidrogenasi", "text": "La fluoroacetaldeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di Streptomyces cattleya ha alta affinit\u00e0 per il fluoroacetato e per la glicolaldeide ma non per l'acetaldeide."}
{"id": "1367757", "revid": "1543377", "url": "https://it.wikipedia.org/wiki?curid=1367757", "title": "Glutammil-tRNA reduttasi", "text": "La glutammil-tRNA reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 parte del \"pathway\" di biosintesi del 5-amminolevulinato a partire da glutammato, noto come \"pathway C5\". Tale via metabolica \u00e8 utilizzata nella maggior parte degli Eubacteria ed in tutti gli Archaea, alghe e piante. In ogni caso, negli \u03b1-proteobatteri, \u00e8 invece utilizzata la 5-amminolevulinato sintasi, che sintetizza il 5-amminolevulinato a partire da succinil-CoA e glicina. Tale pathway \u00e8 presente anche nei mitocondri di funghi e animali, organelli che sono infatti ritenuti essere derivati da \u03b1-proteobatteri simbiontici. Sebbene le piante superiori non possiedano in genere la 5-amminolevulinato sintasi, il protista \"Euglena gracilis\" possiede sia questo enzima che quelli del pathway C5."}
{"id": "1367758", "revid": "1366835", "url": "https://it.wikipedia.org/wiki?curid=1367758", "title": "Formato deidrogenasi (citocromo)", "text": "La formato deidrogenasi (citocromo) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1367759", "revid": "1573940", "url": "https://it.wikipedia.org/wiki?curid=1367759", "title": "Piruvato deidrogenasi (citocromo)", "text": "La piruvato deidrogenasi (citocromo) \u00e8 un enzima appartenente alla classe delle ossidoreduttasi, che catalizza la seguente reazione:\nUna flavoproteina richiedente tiamina pirofosfato."}
{"id": "1367760", "revid": "682118", "url": "https://it.wikipedia.org/wiki?curid=1367760", "title": "Formato deidrogenasi (citocromo-c-553)", "text": "La formato deidrogenasi (citocromo-c-553) \u00e8 un enzima appartenente alla classe delle ossidoreduttasi, che catalizza la seguente reazione:\nIl citocromo c di lievito, il ferrocianuro ed il metosolfato di fenazina possono agire come accettori."}
{"id": "1367761", "revid": "339392", "url": "https://it.wikipedia.org/wiki?curid=1367761", "title": "FC Kosice", "text": ""}
{"id": "1367762", "revid": "1543377", "url": "https://it.wikipedia.org/wiki?curid=1367762", "title": "Monossido di carbonio deidrogenasi (citocromo b-561)", "text": "La monossido di carbonio deidrogenasi (citocromo b-561) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima contiene molibdopterina citosina dinucleotide, FAD centri 2Fe-2S. L'ossigeno, il blu di metilene ed il cloruro di iodonitrotetrazolo possono agire come accettori di elettroni non fisiologici. "}
{"id": "1367763", "revid": "1543377", "url": "https://it.wikipedia.org/wiki?curid=1367763", "title": "Aldeide ossidasi", "text": "La aldeide ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina e un molibdo-enzima, contiene un cofattore FAD un cofattore molibdeno e due centri ferro-zolfo . Ossida anche i derivati della chinolina e della piridina. Pu\u00f2 essere identica alla retinale ossidasi ()."}
{"id": "1367768", "revid": "1543377", "url": "https://it.wikipedia.org/wiki?curid=1367768", "title": "Clan Campbell", "text": "Il Clan Campbell \u00e8 stato uno dei pi\u00f9 numerosi e potenti clan scozzesi. Capo del clan \u00e8 il Duca di Argyll.\nStoria.\nOrigine.\nLe prime attestazioni dell'esistenza del Clan dei Campbell si trovano nella persona di Gilleasbaig di Menstrie (floruit 1260 circa), padre di Cailean M\u00f3r, dal quale si pensa si sia originato il nome del capo clan \"MacCailean M\u00f3r\". L'epiteto \"kambel\" viene ricordato per la prima volta a ques'epoca. Ricostruzioni fantasiose hanno nei secoli fatto derivare il cognome della famiglia dal latino \"de Campo Bello\", ma la fonte pi\u00f9 accreditata farebbe derivare la parola da \"caimbeul\", una parola irlandese o gaelica che significa \"bocca storta\", probabilmente per la caratteristica fisica dell'antenato pi\u00f9 antico.\nRiguardo ai primi antenati del Clan Campbell, vi \u00e8 buona ragione di credere che i Campbells siano derivati Mac Duibne, legati alla figura mitologica di Diarmuid Ua Duibhne. \u00c8 stato suggerito che i primi membri della famiglia fossero proprietari di terre attorno a Menstrie e Cowal, coinvolti nella ripartizione della Contea di Menteith nel 1213, e che Gilleasbaig potesse essere stato un uomo di fiducia di Muiredehach I, conte di Menteith. Le terre attorno al Loch Awe, che successivamente formeranno il cuore dei possedimenti della famiglia, non erano ancora un possesso famigliare a quest'epoca.\nIl nome inizi\u00f2 a divenire noto ad Argyll sul finire del XIII secolo, come una famiglia legata al Conte di Lennox, dal quale i Campbells ottennero le terre di Kintyre ed il famoso guerriero Cailean M\u00f3r (Grande Colin) ottenne il titolo di cavaliere (1280) e si stabil\u00ec a Loch Awe. Il fratello maggiore di Cailean M\u00f3r si stabil\u00ec a Strachur per formare la linea primogenita del Clan Campbell, i Campbell di Strachur appunto.\nTra il 1200 ed il 1500 i Campbells emersero come una delle famiglie pi\u00f9 potenti della Scozia, dominando Argyll e dimostrandosi capaci di avere grandissima influenza anche su Edimburgo e sulle Ebridi e nell'area ovest delle Highlands.\nLe guerre per l'indipendenza scozzese.\nLa famiglia di Colin Campbell divenne una delle principali sostenitrici del re Roberto I di Scozia e benefici\u00f2 di questa scelta con l'ottenimento di terre, titoli e ottimi matrimoni. I membri del clan vennero chiamati a combattere per i Bruce contro gli inglesi nella Battaglia di Bannockburn nel 1314 durante le Guerre d'indipendenza scozzesi. Durante il XIV secolo il Clan Campbell espanse rapidamente le proprie terre ed il proprio potere. Questo \u00e8 parzialmente dovuto alla fedelt\u00e0 mostrata da Sir Niall Campbell (\"Niall mac Caile\"), (m. 1315), per la causa di Roberto I di Scozia \"(the Bruce)\", una lealt\u00e0 che gli venne ricompensata col matrimonio con la sorella del re, Mary.\nLa famiglia si associ\u00f2 quindi strettamente con la casa dei Bruce e con quella degli Stewart al tempo di Cailean M\u00f3r e di suo figlio Sir Niall mac Cailein. Cailean M\u00f3r venne ucciso in battaglia contro il Clan MacDougall, nemico dei Bruce e degli Stewart, e Sir Niall fu uno strenuo alleato del re Roberto I. La madre di Cailean M\u00f3r, Affrica di Carrick, era probabilmente prima cugina della madre del re Roberto, Marjorie, contessa di Carrick.\nIl XV secolo e le relazioni col re.\nI discendenti di Sir Duncan Campbell, I lord Campbell (\"Donnchadh\") e di sua moglie lady Marjorie Stewart furono discendenti di Roberto I e Roberto II Stewart, re di Scozia. Lady Marjorie Stewart (n. 1390) era figlia di Robert Stewart, I duca di Albany, a sua volta figlio di Roberto II. Questo fece s\u00ec che tutti i discendenti di sir Duncan Campbell e di lady Marjorie Stewart siano discendenti di Roberto I e quindi dei primi re di Scozia.\nIl primo lord Campbell venne creato nel 1445. Fu dal XV secolo che i Campbells iniziarono ad ottenere un ruolo prominente anche in politica. Il regno personale di Giacomo I di Scozia, vide il re lanciare un grande assalto politico agli Stewart di Albany ed ai loro alleati a ovest. Fortunatamente Duncan Campbell, I lord Campbell (\"Donnchadh\"), riusc\u00ec a fuggire mentre altri suoi compagni vennero uccisi.\nColin Campbell, I conte di Argyll (\"Cailean\") venne nobilitato Conte di Argyll nel 1457 e successivamente divenne Barone di Lorn e gli vennero garantite le terre di Knapdale, segno dell'essere a capo di una delle principali forze della Scozia dell'epoca. Nel 1493 dopo l'abbandono del clan MacDonald al titolo di Lord of the Isles, i Campbell si videro come loro naturali successori nei termini di capi dei Gaelici delle Ebridi e delle Highlands occidentali. La signoria dei Campbell per questo rimase uno dei bastioni inespugnabili della cultura gaelica sino nell'epoca moderna in Scozia.\nNella Battaglia di Knockmary del 1490, gli uomini del Clan Campbell e del Clan Drummond unirono le loro forze per sconfiggere il Clan Murray. Questo atto divenne anche noto col nome di Massacro di Monzievaird.\nIl XVI secolo ed i conflitti tra clans.\nLa Battaglia di Flodden ebbe luogo nel 1513, durante le Guerre anglo-scozzesi del XVI ed il Clan Cambpell, guidato da Archibald Campbell, II conte di Argyll combatterono al fianco del re Giacomo IV di Scozia contro i nemici inglesi. Gran parte dei pi\u00f9 potenti conti di Scozia presero parte a questa battaglia al punto che talvolta essa \u00e8 definita \"Carica dei Conti\". Successivamente, durante le guerre anglo-scozzesi, il Clan Campbell fu tra le forze scozzesi che combatterono gli inglesi nella Battaglia di Pinkie Cleugh il 10 settembre 1547. Per via del gran numero di vite scozzesi perse quel 10 settembre, attualmente la giornata \u00e8 nota col nome popolare di \"Black Saturday\" (Sabato nero).\nNel 1568 ebbe luogo la Battaglia di Langside e il capo del Clan Campbell, Archibald Campbell, V conte di Argyll, comand\u00f2 in quell'occasione le forze che combatterono per Maria di Scozia contro quelle del reggente Moray, comandate da William Kirkcaldy di Grange.\nNel 1567 ebbe luogo un conflitto tra il Clan Campbell ed il Clan Arthur. Duncan MacArthur e suo figlio appartenevano alla famiglia MacArthur ed erano nel tempo divenuti gelosi del potere dei loro vicini di territorio. Negli archivi del Castello di Inveraray un documento datato al 1567 conferma che venne garantito il perdono ai Campell di Inverawe per aver offeso pi\u00f9 volte il clan Arthur.\nLa Battaglia di Glenlivet ebbe luogo nel 1594 ed Archibald Campbell, VII conte di Argyll guid\u00f2 le proprie forze assieme a quelle dei clan Stewart di Atholl, Forbes e della Chattan Confederation con il Clan Mackintosh contro quelle del Conte di Huntly che era supportato dal Clan Gordon, dal Clan Comyn e dal Clan Cameron.\nIl XVII secolo e la guerra civile.\nDurante la Guerra Civile, il Clan Campbell combatt\u00e9 nelle file dei Covenanti. Nel 1644, il Clan Irvine, composto da strenui realisti, si trov\u00f2 circondato da clan convenanti. Il Castello di Drum di propriet\u00e0 degli Irvine venne saccheggiato il 2 maggio 1644 dal clan Campbell. A tal proposito un trono ligneo con i simboli del castello di Drum symbols, oggi al museo scozzese di Edimburgo, si crede sia stata presa proprio durante l'assedio del 1644 dai Campbell.\nAlla Battaglia di Inverlochy del 1645, i convenanti di Argyll del Clan Campbell guidato da Archibald Campbell, I marchese di Argyll vennero sconfitti dalle forze realiste di James Graham, I marchese di Montrose composte prevalentemente dal Clan MacDonald, dal Clan MacLean e da altri alleati dei MacDonald provenienti dall'Irlanda. Dopo la battaglia di Inverlochy, il marchese di Montrose mosse assedio al Castello Campbell ma non fu in grado di battere i difensori del Clan Campbell e dovette ritirarsi. Durante questo stesso scontro, il Clan Lamont colse l'opportunit\u00e0 per razziare le terre dei Campbell. Ad ogni modo nel 1646 il Clan Campbell rispose al massacro del Clan Lamont con quello che divenne noto come massacro di Dunoon.\nNel 1647, le truppe del Clan Campbell, guidato da Stuart Campbell, attaccarono il Castello Duart di propriet\u00e0 del Clan MacLean, ma vennero sconfitti e scacciati dalle truppe realiste del Clan MacLean.\nNel 1648 alla Battaglia di Stirling le forze dei convenanti di Archibald Campbell, I marchese di Argyll vennero sconfitte dai realisti guidati da sir George Munro, I di Newmore che supportaa il conte di Lanerick. Tra i morti del clan Campbell vi fu anche William Campbell di Glenfalloch, ucciso in azione.\nNel 1672 ebbe luogo una faida tra il Clan Campbell ed il Clan Sinclair. I debiti avevano infatti forzato George Sinclair, VI Conte di Caithness a rinunciare ai suoi titoli ed alle proprie propriet\u00e0 in favore di sir John Campbell. I Campbell presero possesso dei possedimenti dei Sinclair nel maggio del 1676 e vennero creati conti di Caithness nel giugno dell'anno successivo. L'erede del defunto Sinclair, George Sinclair di Keiss disput\u00f2 subito le proprie pretese ed assedi\u00f2 le terre dei Campbell nel 1678. A questo fece seguito la Battaglia di Altimarlech, 13 luglio 1680, tra gli uomini del Clan Campbell e quelli del Clan Sinclair, dal quale i Campbells emersero vittoriosi. La leggenda vuole che tanti Sinclairs vennero risparmiati quanti Campbells furono in grado di attraversare il fiume senza bagnarsi i piedi. Non essendo riuscito ad ottenere la propria eredit\u00e0 con la forza, il giovane Sinclair di Keiss si rivolse alla legge. Egli prese possesso del titolo di conte di Caithness il 15 luglio 1681 e le sue terre gli vennero restituite il 23 settembre di quell'anno. Campbell venne creato come compensazione delle perdite subite al titolo di Conte di Breadalbane.\nNel 1678 Archibald Campbell, IX conte di Argyll, figlio del marchese di Argyll, invase con successo le terre del Clan MacLean sull'Isola di Mull e sconfisse la guarnigione del Castello Duart. Archibald Campbell, IX conte di Argyll, vene impiccato poi il 30 giugno 1685 per la sua partecipazione alla Ribellione di Monmouth che mirava a deporre il re cattolico Giacomo II ed a porre al suo posto il protestante Giacomo, duca di Monmouth. Successivamente nel 1691 il Castello Duart dovette arrendersi al Clan Campbell, capeggiato da Archibald Campbell, I duca di Argyll.\nNel 1692, 38 persone disarmate del Clan MacDonald di Glencoe vennero uccise nel Massacro di Glencoe quando un'iniziativa del governo per sopprimere i giacobiti coinvolse l'antica faida tra il Clan MacDonald ed il Clan Campbell.\nLe rivolte giacobite del XVIII secolo.\nLe rivolte giacobite dal 1715 al 1719.\nDurante le rivolte giacobite del XVIII secolo il Clan Campbell support\u00f2 il governo degli Hannover. Il 23 ottobre 1715 il capo John Campbell, II duca di Argyll venne a sapere che un distaccamento di ribelli stava per giungere nei pressi del Castello Campbell, nei pressi di Dunfermline. Egli invi\u00f2 dunque un corpo di cavalleria che attacc\u00f2 il gruppo facendo un gran numero di prigionieri con pochissime perdite. Un mese dopo le forze del governo britannico, tra cui degli uomini del Clan Campbell, combatterono e sconfissero i giacobiti nella Battaglia di Sheriffmuir del 1715. Ad ogni modo vi fu un piccolo gruppo di Campbells che presero le parti dei giacobiti e questi erano guidati dal figlio di un Campbell di Glenlyon il cui padre aveva avuto il comando delle truppe governative nel Massacro di Glencoe contro i MacDonalds 22 anni prima. Queste due famiglie ad ogni modo decisero di seppellire l'ascia di guerra e combatterono fianco a fianco nella battaglia di Sheriffmuir. Cos\u00ec le forze britanniche guidate da John Campbell, duca di Argyll sconfissero i giacobiti.\nIl \"Black Watch\".\nNel 1725, vennero formate sei compagnie indipendenti dei Black Watch: tre dal Clan Campbell, una dal Clan Fraser, una dal Clan Munro e una dal Clan Grant. Queste compagnie, conosciute col nome tradizionale di \"Reicudan Dhu\" o in inglese moderno \"Black Watch\", si caricarono della natura partigiana del popolo scozzese e dell'istinto guerresco degli highlanders tradizionali, venendo autorizzati ad indossare anche in battaglia il kilt e il cappello di pelo di orso nero come da tradizione. Il reggimento di linea venne ufficialmente fondato nel 1739 col nome di 43rd Highland Regiment of Foot al comando di John Lindsay, XX conte di Crawford, ed ebbe il suo battesimo del fuoco per la prima volta nel 1740 a Aberfeldy. Nel maggio del 1740, quando le compagnie indipendenti andarono a formare un reggimento unico, sir Robert Munro, VI baronetto di Foulis venne nominato tenente colonnello e John Lindsay, XX conte di Crawford al ruolo di colonnello. Il reggimento da allora divenne ufficialmente noto come 43rd Highland Regiment of Foot ed ancora oggi adotta il tartan dei Campbell per i propri kilt, a ricordare il clan che pose ben tre compagnie delle sei originarie.\nLe rivolte giacobite dal 1745 al 1746.\nDurante le rivolte giacobite del 1745 e 1746, il Clan Campbell continu\u00f2 a fornire il proprio supporto al governo inglese. Il clan combatt\u00e9 contro i ribelli giacobiti nella Battaglia di Falkirk dove le forze governative vennero sconfitte. Ad ogni modo, poco dopo il Clan Campbell fu vittorioso nell'Assedio di Fort William dove i giacobiti non poterono difendersi di fronte all'onda d'urto dei Campbells.\nPoco dopo alcuni uomini del Clan Campbell che avevano formato il Loudon's Highlanders Regiment contribuirono alla sconfitta finale dei giacobiti nella Battaglia di Culloden del 1746."}
{"id": "1367769", "revid": "2177038", "url": "https://it.wikipedia.org/wiki?curid=1367769", "title": "The Sentinel (videogioco)", "text": "The Sentinel, o The Sentry nelle edizioni americane, \u00e8 un videogioco di azione e strategia del 1986, scritto inizialmente da Geoff Crammond per BBC Micro e poi convertito per Commodore 64 (da Crammond stesso), Amstrad CPC (tramite un cross-compiler prodotto da Crammond), ZX Spectrum, Atari ST, Amiga e PC. Ha una visuale tridimensionale solida in prima persona, cosa non comune per gli home computer dell'epoca. Le versioni per C64 e Spectrum ricevettero riconoscimenti per l'originalit\u00e0 e la qualit\u00e0, rispettivamente sulle riviste \"Zzap!64\" e \"CRASH\". Sebbene grafica e animazione appaiano oggi molto limitate, viene ricordato come una pietra miliare nell'evoluzione del game design verso il 3D.\nModalit\u00e0 di gioco.\nIl giocatore controlla, in una visuale in prima persona, un androide detto \"Sintoide\" (\"Synthoid\") in un'area/pianeta a tre dimensioni, scansionata da una sentinella che sovrasta tutta l'area e ruota su s\u00e9 stessa. Ci sono possibili aree e a inizio livello viene mostrata anche una panoramica dell'intera area.\nLa sentinella viene allarmata quando c'\u00e8 una perturbazione nell'energia e con il suo sguardo pu\u00f2 assorbire l'energia del Sintoide se lo vede, fino a eliminarlo; l'energia progressivamente rubata al Sintoide viene convertita in alberi che compaiono in posizioni casuali nell'area.\nIl Sintoide non pu\u00f2 muoversi direttamente, ma pu\u00f2 guardare in qualsiasi direzione e creare elementi o trasferirsi (spostarsi) al posto di un altro androide grazie ad un mirino che \u00e8 gestito dal giocatore; l'area di gioco \u00e8 come una scacchiera con molti dislivelli, e il mirino serve per creare o assorbire elementi su un quadrato; il limite del Sintoide \u00e8 che pu\u00f2 creare o assorbire elementi dove punta il mirino, cio\u00e8 nella sua visuale, e deve poter vedere la casella su cui poggiano.\nIl Sintoide pu\u00f2 creare alberi, blocchi e copie di s\u00e9 stesso a cui pu\u00f2 trasferirsi poi per azione del giocatore, e pu\u00f2 assorbire ognuno di questi elementi per ricavarne energia. L'unit\u00e0 da creare che richiede meno energia per essere creata \u00e8 l'albero, poi viene il blocco e poi la copia del Sintoide.\nLo scopo del gioco \u00e8 assorbire la sentinella e trasferirsi nella sua posizione da dove premere il tasto di fuga; cos\u00ec facendo uscir\u00e0 dal livello e passer\u00e0 a un nuovo livello (il numero di livelli saltati \u00e8 uguale al numero di unit\u00e0 di energia possedute al termine del livello).\nSe la sentinella vede il Sintoide e il giocatore non riesce a trasferirsi in tempo a un altro androide, pu\u00f2 premere il tasto di fuga di emergenza che porta il giocatore con un secondo androide in una nuova posizione casuale sulla mappa, perdendo l'androide precedente che verr\u00e0 assorbito dalla sentinella.\nCome gi\u00e0 detto col mirino il giocatore pu\u00f2 creare un secondo androide per poi trasferircisi; ci\u00f2 ha pi\u00f9 senso se il secondo androide viene creato sopra un blocco, che lo porter\u00e0 pi\u00f9 in alto, avvicinando il giocatore allo scopo del gioco ma rendendo le cose pi\u00f9 difficili perch\u00e9 salendo l'androide del giocatore diventa meglio visibile dalla sentinella; questo per\u00f2 \u00e8 un passaggio obbligato per il giocatore.\nCol progredire dei livelli, alla sentinella che sovrasta tutta l'area, vengono aggiunti dei guardiani, elementi che si comportano come la sentinella ma il cui assorbimento non \u00e8 essenziale per proseguire nei livelli, in posizione pi\u00f9 bassa e con ciclo di rotazione proprio. Anche questi controllano l'area e assorbono l'energia dal Sintoide se lo vedono; di contro, il Sintoide pu\u00f2 a sua volta assorbirli se il mirino del giocatore punta sul quadrato della posizione di ciascuno.\nNel caso che la sentinella o un guardiano veda parzialmente il Sintoide e non riesca ad assorbirlo, pu\u00f2 capitare che uno degli alberi vicini al Sintoide venga trasformato in un Meanie: questo \u00e8 un elemento che ruota molto pi\u00f9 velocemente degli altri e che, quando vede il Sintoide, lo teletrasporta come dispetto in una posizione pi\u00f9 bassa e talvolta senza quadrati visibilmente raggiungibili. Dopo che ha compiuto una rivoluzione completa, il Meanie si ritrasforma in un albero.\nSeguiti.\nNel 1995 \"The Games Machine\" pubblic\u00f2 una preview di un seguito inesistente chiamato Monolith, come pesce d'aprile. Nel dicembre 2020 \u00e8 uscito un gioco freeware intitolato \"Monolith\", basato su quel pesce d'aprile.\nUn seguito ufficiale, \"Sentinel Returns\", usc\u00ec nel 1998 per PC e PlayStation.\nLo stesso anno usc\u00ec anche un remake freeware chiamato \"Sentry\"; altri due remake (\"Zenith\" e \"Sentinel\") uscirono nel 2006."}
{"id": "1367770", "revid": "2110845", "url": "https://it.wikipedia.org/wiki?curid=1367770", "title": "Marcello Vigli", "text": "Biografia.\nDurante la Resistenza partecip\u00f2 come partigiano alla lotta per la libert\u00e0. Prese parte al Partito Cristiano Sociale.\nFu dirigente nazionale dell'Azione Cattolica. In seguito alla linea dettata dal papato di Pio XII e dalla presidenza di Luigi Gedda abbandon\u00f2 l'associazione nel 1952.\nCon Wladimiro Dorigo partecip\u00f2 alla redazione della rivista Questitalia, dal 1958 al 1970, promosse nel 1968 [(Scuola Notizie)]foglio informativo del Movimento Insegnanti diventato rivista (1975-1990) e nel 1974 fu tra i fondatori della rivista Confronti.\n\u00c8 tra i promotori delle Comunit\u00e0 cristiane di base.Ha partecipato al movimento \"Cristiani per il socialismo\".\nHa insegnato storia e filosofia nei licei fino al 1979 ed \u00e8 autore di manuali scolastici, \u00e8 stato sindacalista della Cgil scuola.\nDa sempre \u00e8 attivo nel movimento per la riforma della scuola e la laicit\u00e0 delle istituzioni. A questo scopo \u00e8 impegnato per una scuola laica, pubblica e statale attraverso le associazioni Scuola e Costituzione e Per la scuola della Repubblica."}
{"id": "1367772", "revid": "174063", "url": "https://it.wikipedia.org/wiki?curid=1367772", "title": "Scotofobia", "text": ""}
{"id": "1367775", "revid": "110157", "url": "https://it.wikipedia.org/wiki?curid=1367775", "title": "Division I 2003-2004", "text": "La Division I 2003-2004 \u00e8 stata la 101\u00aa edizione della massima serie del campionato belga di calcio disputata tra l'8 agosto 2003 e il 15 maggio 2004 e conclusa con la vittoria del , al suo ventisettesimo titolo.\nCapocannoniere del torneo fu Luigi Pieroni (), con 28 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime due classificate retrocedettero in Division 2.\nLe societ\u00e0 ammesse alle coppe europee furono sette: le prime due classificate si qualificarono alla UEFA Champions League 2004-2005, la terza e la vincitrice della coppa nazionale alla Coppa UEFA 2004-2005 e altre tre squadre alla coppa Intertoto 2004."}
{"id": "1367776", "revid": "11358787", "url": "https://it.wikipedia.org/wiki?curid=1367776", "title": "Nibbio bianco", "text": ""}
{"id": "1367783", "revid": "131358", "url": "https://it.wikipedia.org/wiki?curid=1367783", "title": "FC Brussels", "text": ""}
{"id": "1367784", "revid": "110157", "url": "https://it.wikipedia.org/wiki?curid=1367784", "title": "Division I 2004-2005", "text": "La Division I 2004-2005 \u00e8 stata la 102\u00aa edizione della massima serie del campionato belga di calcio disputata tra il settembre 2004 e il maggio 2005 e conclusa con la vittoria del , al suo tredicesimo titolo.\nCapocannoniere del torneo fu Nenad Jestrovi\u0107 (), con 18 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime due classificate retrocedettero in Division 2.\nLe societ\u00e0 ammesse alle coppe europee furono sette: le prime due classificate si qualificarono alla UEFA Champions League 2005-2006, la terza e la vincitrice della coppa nazionale alla Coppa UEFA 2005-2006 e altre tre squadre alla coppa Intertoto 2005."}
{"id": "1367790", "revid": "131358", "url": "https://it.wikipedia.org/wiki?curid=1367790", "title": "K. Sint-Truidense VV", "text": ""}
{"id": "1367791", "revid": "486946", "url": "https://it.wikipedia.org/wiki?curid=1367791", "title": "R. Excelsior Mouscron", "text": ""}
{"id": "1367793", "revid": "131358", "url": "https://it.wikipedia.org/wiki?curid=1367793", "title": "R. Sporting du Pays de Charleroi", "text": ""}
{"id": "1367794", "revid": "289247", "url": "https://it.wikipedia.org/wiki?curid=1367794", "title": "R. Standard de Li\u00e8ge", "text": ""}
{"id": "1367795", "revid": "110157", "url": "https://it.wikipedia.org/wiki?curid=1367795", "title": "Division I 2005-2006", "text": "La Division I 2005-2006 \u00e8 stata la 103\u00aa edizione della massima serie del campionato belga di calcio disputata tra il settembre 2005 e il maggio 2006 e conclusa con la vittoria del , al suo ventottesimo titolo.\nCapocannoniere del torneo fu Tosin Dosunmu (Germinal Beerschot), con 18 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nL'ultima classificata retrocedette mentre la penultima disput\u00f2 uno spareggio contro la seconda della Division 2.\nLe societ\u00e0 ammesse alle coppe europee furono cinque: le prime due classificate si qualificarono alla UEFA Champions League 2006-2007, la terza e la vincitrice della coppa nazionale alla Coppa UEFA 2006-2007 e un'ulteriore squadra alla coppa Intertoto 2006."}
{"id": "1367800", "revid": "228587", "url": "https://it.wikipedia.org/wiki?curid=1367800", "title": "Moses della balena", "text": ""}
{"id": "1367801", "revid": "22475", "url": "https://it.wikipedia.org/wiki?curid=1367801", "title": "Futuro dizionario d'America", "text": "Futuro dizionario d'America (\"The Future Dictionary of America\" nell'originale in lingua inglese) \u00e8 il titolo di un dizionario che ridisegna - secondo una visione satirica che passa in rassegna politica, economia, morale - il lessico praticato negli Stati Uniti d'America.\nIl volume \u00e8 stato pubblicato nel 2005 in USA e l'anno successivo in Italia. La versione in lingua italiana del volume \u00e8 stata curata da Marco Cassini e Martina Testa, cui si deve - assieme ad altri - la traduzione del testo.\nFirme riflesse nel domani.\nConcepito dalla redazione che fa capo allo scrittore \"think tank\" statunitense Dave Eggers, fondatore della casa editrice McSweeney's, il dizionario \u00e8 stato redatto con il contributo di diversi autori, inclusi musicisti e grafici, disegnatori e sceneggiatori di fumetti, come ad esempio Art Spiegelman e (con interventi pubblicati postumi) Saul Steinberg, per un impiego di circa duecento firme.\nFra i compilatori degli oltre mille lemmi che costituiscono il \"pamphlet\" - teso a dare visibilit\u00e0 al malcontento di parte del movimento culturale e letterario statunitense rispetto alla \"leadership\" politica USA all'alba del terzo millennio - figurano, fra i molti altri, scrittori come Stephen King, Jonathan Franzen, Paul Auster, Rick Moody, Joyce Carol Oates, Jeffrey Eugenides, tutti impegnati in un \"divertissment\" letterario che gioca con il futuro (guardando al presente e riflettendo sul passato prossimo). Il materiale \u00e8 stato assemblato e curato nella composizione definitiva dallo stesso Eggers, insieme a Nicole Krauss e a Eli Horowitz e Jonathan Safran Foer.\nArgomenti.\nAd essere \"nel mirino\", letteralmente dalla A alla Z, sono - agganciate ai numerosi personaggi politici e del mondo economico e scientifico che hanno contrassegnato la scena mondiale nell'ultima decade del XX secolo e nella prima del XXI secolo - le espressioni gergali (alcune delle quali di stile prettamente \"slang\" e, quindi, proprie della cultura statunitense piuttosto che di quella anglosassone in senso generale) che costituiscono il nuovo modo espressivo prettamente giovanile, basato su un maggior uso della contrazione delle parole e sull'unione di pi\u00f9 termini di significato diverso.\nFra gli altri lemmi figurano, ad esempio, \"Hairlift\" (\"hair\" = capelli + \"airlift\" = ponte aereo) che sta a indicare un programma internazionale per il trasporto aereo e la distribuzione di prodotti per capelli a dittatori, generali e leader di governo di tutto il mondo \"mal pettinati\"; o \"Adgasm\" (\"advertisement\" = annuncio pubblicitario + \"orgasm\" = orgasmo) che qualifica la specifica strategia pubblicitaria ben conosciuta da chi soffre di compulsione all'acquisto e che porta a confondere desiderio virtuale e reale necessit\u00e0.\nDamnatio memoriae \"au contraire\".\nRiguardo alle personalit\u00e0 politiche, sono citati il presidente degli Stati Uniti d'America in carica al momento della pubblicazione del libro - George W. Bush - ed esponenti del suo \"staff\".\nNel tentativo di dare vita ad una \"damnatio memoriae\" al contrario, Bush (\"cespuglio\" in lingua inglese) \u00e8 semplicemente un \"Arbusto velenoso di una specie estinta\" (la tagliente definizione \u00e8 di Paul Auster) e \"Bushwack\" - Bush + \"wack\" = percuotere - il sillogismo che indica il \"rimuovere dalla carica un funzionario pubblico che ha male rappresentato il suo paese\", mentre \"Condoleese\" - esplicito riferimento al segretario di Stato in carica Condoleezza Rice - andr\u00e0 ricordato come il dialetto americano dalla pronuncia molto accurata e dal lessico specialistico teso principalmente a trarre in inganno l'uditorio (ma Rice ha altre due \"occorrenze\": l'esplicito \"Condeelusion\" e il composto \"Condeelesy\" = Condoleezza + \"cheesy\", termine che non ha nulla a che fare con il formaggio ma indica in gergo chi \u00e8 forzatamente burroso fino ad assumere un atteggiamento ipocrita).\nLo scrittore di fantascienza Kurt Vonnegut, scomparso nell'aprile del 2007, ha fatto in tempo ad \"occuparsi\" di Donald Rumsfeld, dal 2001 al 2006 segretario alla Difesa USA: il cui lemma (\"One that can stomach casualties\") si appoggia ad un evidente doppiosenso in termini di \"interpretazione\", tale da essere riferibile - letteralmente - a \"una persona capace di digerire disastri\" ma anche a qualcuno in grado di \"tollerare senza difficolt\u00e0 l'ingestione di vittime\".\nIl dizionario prende in esame anche personalit\u00e0 europee, come nel caso del lemma \"Bliair\" (Blair + \"liar\" = bugiardo), riferito al premier laburista britannico degli anni novanta-duemila Tony Blair, indicato nel testo come uno che \"intrattiene un rapporto conflittuale con la verit\u00e0\".\nPer Paul Muldoon - poeta nordirlandese la cui opera \u00e8 caratterizzata da allusioni ed un uso arcaico della parola - un termine sicuramente da \"salvare\" \u00e8 \"Chiraqui\" (da pronunciarsi \"shee-rak'-ee\"), sostantivo che prende il nome da Jacques Chirac e Iraqi: viene indicizzato nel dizionario come termine usato per definire \"chiunque abbia manifestato in passato sentimenti anti-Bush, in particolare funzionari di grado elevato dell'amministrazione francese\".\nDall\"Effetto Cheney\" al Nadir.\nSorta di \"florilegio\", il dizionario-saggio umoristico tocca temi complessi - sebbene in taluni casi rivolti alle sole ottica e orbita statunitense - affidandoli a penne acuminate di giovani e meno giovani scrittori illustri. Il premio Pulitzer Jeffrey Eugenides conia con un giro di parole un'inedita definizione di \"Effetto Cheney\", laddove il vicepresidente Dick Cheney \u00e8 associato a \"manifestazioni di cambio di personalit\u00e0 a causa di un trapianto di organi, generalmente il cuore\".\nMa non sono risparmiate frecciate neppure alle ali pi\u00f9 progressiste della politica statunitense (Ralph Nader, capo del movimento dei Verdi in USA a parere di Art Spiegelman pu\u00f2 essere descritto attraverso il vocabolo \"Ralphnadir\", ovvero al punto di pi\u00f9 basso - equivalente al Nadir astronomico - di \"ogni processo\").\nL'attualit\u00e0 e temi etici come l'eutanasia o l'autodeterminazione in rapporto al suicidio passano attraverso visioni senza tempo e perci\u00f2 sempre praticabili, anche nel futuro. Cos\u00ec \"Death\" (uno dei lemmi affidati a Safran Foer) d\u00e0 conto di come la morte sia stata \"definitivamente sconfitta\" e di come l\"'ultimo individuo che tenta di suicidarsi\" venga continuamente \"riportato in vita da medici zelanti che gli ricordano che \"non c'\u00e8 bisogno di morire\"\".\nMentre nella visione contemporaneo-futuribile la crociata (vedi alla voce \"Crusade\") \u00e8 solo \"termine razzista di ampia diffusione, inviso alla maggior parte della popolazione musulmana mondiale\" e di conseguenza da evitare \"nelle conversazioni educate\".\nCorredano il volume un saggio finale dal titolo \"Tacchino Freddo\" che si esprime contro la guerra in genere, a firma di Kurt Vonnegut, e - limitatamente all'edizione originale in lingua inglese - un CD con incluse canzoni di Tom Waits, David Byrne, R.E.M., Ok Go, Bright Eyes, Yeah Yeah Yeahs, blink-182, Death Cab for Cutie, Sleater-Kinney e Jimmy Eat World."}
{"id": "1367803", "revid": "228587", "url": "https://it.wikipedia.org/wiki?curid=1367803", "title": "Moses della Balena", "text": ""}
{"id": "1367811", "revid": "1347902", "url": "https://it.wikipedia.org/wiki?curid=1367811", "title": "Valentyn Symonenko", "text": ""}
{"id": "1367816", "revid": "729019", "url": "https://it.wikipedia.org/wiki?curid=1367816", "title": "Matt Dawson", "text": "Con la sua nazionale prese parte a due Coppe del Mondo, vincendone l'edizione 2003; vanta, per il suo ruolo, il maggior numero di presenze internazionali (77), in sette delle quali come capitano.\nDopo la fine dell'attivit\u00e0 sportiva \u00e8 divenuto commentatore televisivo.\nBiografia.\nNato a Birkenhead (citt\u00e0 del Merseyside di fronte a Liverpool), comp\u00ec gli studi medi e superiori a Wycombe, e fu ingaggiato a 19 anni dai Northampton Saints nel 1991.\nInsieme a compagni come Damien Hopley e Lawrence Dallaglio, fece parte nel 1993 della nazionale inglese di rugby VII che vinse la Coppa del Mondo di categoria (Dawson e il citato Dallaglio, tra l'altro, sono gli unici due giocatori ad avere vinto la Coppa del Mondo sia nella specialit\u00e0 a 7 che in quella a 15).\nNel 1995 eosrd\u00ec in nazionale maggiore contro le , dove fatic\u00f2 per mantenere il posto in un ruolo nel quale gi\u00e0 erano disponibili Austin Healey, Andy Gomarsall e Kyran Bracken.\nNel 1997 fu terza scelta nel \"tour\" sudafricano dei dietro Howley e Hailey, ma un infortunio al titolare Howley lo proiett\u00f2 in prima squadra, dove si mise in luce contro gli \"Springboks\": una meta spettacolare da lui marcata diede la prima vittoria di una serie vinta 2-1 dai Lions. Nel 2000 fu capitano dell' durante il Sei Nazioni, e in seguito vest\u00ec la fascia in occasione delle assenze di Martin Johnson.\nPart\u00ec come seconda scelta nel \"tour\" australiano del 2001 dei British Lions, sempre dietro a Howley, che di nuovo s'infortun\u00f2, come 4 anni prima, dando ancora una volta via libera a Dawson.\nLa 50\u00aa presenza in Nazionale inglese di Dawson coincise con la conquista del Grande Slam nel Sei Nazioni 2003 (vittoria contro l'). Pi\u00f9 avanti nella stagione, in finale di Coppa del Mondo 2003 a Sydney, fu proprio Dawson che, negli ultimi secondi di gioco, pass\u00f2 a Jonny Wilkinson la palla che quest'ultimo calci\u00f2 tra i pali con un \"drop\" che diede la vittoria e la Coppa all'Inghilterra.\nNel 2004 avvenne il trasferimento dal Northampton al , con cui Dawson vinse la Premiership al termine della stagione.\nGli impegni in Nazionale si diradarono, e - causa partecipazione a un programma televisivo - salt\u00f2 le partite autunnali della Nazionale, anche se rientr\u00f2 nel successivo Sei Nazioni 2005 e convinse abbastanza Clive Woodward da chiamarlo per il suo quarto \"tour\" nei British Lions, in Nuova Zelanda. Dopo essere stato utilizzato pochissimo nel Sei Nazioni 2006, il 7 aprile successivo Dawson annunci\u00f2 il suo ritiro dall'attivit\u00e0 al termine della stagione. L'ultima partita disputata da Dawson fu la finale di Premiership persa contro il Sale, che imped\u00ec agli Wasps di vincere il quarto campionato di fila e a Dawson il suo secondo consecutivo.\nFuori dall'attivit\u00e0 agonistica, Dawson si \u00e8 dedicato e si dedica tuttora alla partecipazione a trasmissioni televisive di intrattenimento, e nel 2007 \u00e8 giunto un ingaggio dalla BBC come commentatore televisivo degli incontri della Nazionale inglese, in particolare nel caso di partecipazione a eventi come il Sei Nazioni o la Coppa del Mondo.\nA parte il rugby, Dawson ha sempre mostrato interesse anche per altri sport; in giovent\u00f9 gioc\u00f2 nella selezione Under-18 di cricket del Buckinghamshire, e fece parte delle giovanili del , dove giocava come ala (anche se le sue simpatie calcistiche vanno all')."}
{"id": "1367817", "revid": "149726", "url": "https://it.wikipedia.org/wiki?curid=1367817", "title": "Balena franca", "text": ""}
{"id": "1367819", "revid": "125737007", "url": "https://it.wikipedia.org/wiki?curid=1367819", "title": "Nathan Fillion", "text": "Biografia.\nSecondogenito di Cookie e Bob Fillion, Nathan nasce a Edmonton; l\u00ec frequenta la Holy Trinity Catholic High School e, in seguito, il Concordia University College e l'Universit\u00e0 dell'Alberta, dove inizia il suo percorso di studi che gli avrebbe dato accesso a una carriera nell'insegnamento, seguendo le orme dei genitori e di Jeff, suo fratello maggiore. A pochi mesi dalla laurea, nel 1994, ha l'opportunit\u00e0 d'interpretare il ruolo di Joey Bauchannan nella soap opera \"Una vita da vivere\". Decide perci\u00f2 di abbandonare il sogno della cattedra per dedicarsi interamente alla recitazione, trasferendosi a New York. Ha la doppia cittadinanza canadese e statunitense, avendo ottenuto quest'ultima nel 1997. Ha origini francesi, finlandesi e norvegesi.\nCarriera.\nNel 1996, proprio grazie al ruolo di Joey riceve una candidatura ai Daytime Emmy Award, decidendo l'anno successivo di lasciare la soap (salvo farvi ritorno nel 2007, come guest star per una breve comparsata). Nel 1998 ottiene un ruolo nel film di Steven Spielberg \"Salvate il soldato Ryan\", e successivamente lavora nella commedia \"Sbucato dal passato\" e nell'horror \"Dracula's Legacy - Il fascino del male\". Per tre anni, dal 1999 al 2001, \u00e8 nel cast nella sitcom \"Due ragazzi e una ragazza\".\nIn seguito ottiene una certa popolarit\u00e0 grazie ai ruoli di Caleb in \"Buffy l'ammazzavampiri\" e del capitano Mal Reynolds in \"Firefly\". Lavora nei film \"Serenity\", \"Slither\", \"\" e \"Waitress - Ricette d'amore\". Partecipa ad un episodio della terza stagione di \"Lost\" e ottiene il ruolo da protagonista nella serie televisiva \"Drive\", cancellata dopo sei episodi. Nel 2007 interpreta inoltre il dottor Adam Mayfair nella quarta stagione di \"Desperate Housewives\".\nDal 2009 al 2016 \u00e8 protagonista della serie televisiva \"Castle\", nei panni dello scrittore di romanzi gialli Richard Castle, affiancato dalla connazionale Stana Katic nei panni della detective Kate Beckett; il ruolo di Castle, oltre a conferirgli un grande successo, gli permette di ottenere nel 2009 una candidatura ai Satellite Awards nella categoria \"miglior attore\" . Nel 2013 \u00e8 nel cast del film \"Percy Jackson e gli dei dell'Olimpo - Il mare dei mostri\", dove interpreta il ruolo di Hermes andando cos\u00ec a sostituire Dylan Neal, precedente interprete del ruolo ne \"Il ladro di fulmini\". Dal 2018 \u00e8 protagonista della serie poliziesca \"The Rookie\".\nDoppiatori italiani.\nNelle versioni in italiano delle opere in cui ha recitato, Nathan Fillion \u00e8 stato doppiato da:\nDa doppiatore \u00e8 sostituito da:"}
{"id": "1367821", "revid": "287204", "url": "https://it.wikipedia.org/wiki?curid=1367821", "title": "Vitol'd Fokin", "text": ""}
{"id": "1367823", "revid": "104458", "url": "https://it.wikipedia.org/wiki?curid=1367823", "title": "Vitold Fokin", "text": ""}
{"id": "1367824", "revid": "287204", "url": "https://it.wikipedia.org/wiki?curid=1367824", "title": "Hockey Club Diavoli Rossoneri Milano", "text": "I Diavoli Rossoneri erano una squadra di hockey su ghiaccio di Milano.\nStoria.\nLa squadra nacque nel 1933, quando l'Excelsior Milano, che aveva disputato - senza grandi risultati - tre campionati (1931, 1932 e 1933) diventa la sezione hockeistica del Milan Football Club.\nLa prima partecipazione dei Diavoli Rossoneri al campionato italiano \u00e8 nel 1934, con due squadre. In quegli anni Milano era senza alcun dubbio la capitale dell'hockey su ghiaccio italiano. Subito si accende la dualit\u00e0 con l'altra grande squadra meneghina, l'Hockey Club Milano. Il primo scudetto \u00e8 della stagione successiva, ed \u00e8 bissato un anno dopo.\nUna prima fusione con l'Hockey Club Milano (divenuta - in tempi di autarchia linguistica - Associazione Disco Ghiaccio Milano), voluta dalla federazione, risale al 1937: nasce l'Associazione Milanese Disco Ghiaccio Milano che domina le due edizioni del campionato disputate prima dell'interruzione per la seconda guerra mondiale. Nel dopoguerra le squadre si separano nuovamente, e ricomincia il dualismo: nelle 9 stagioni tra il 1947 e il 1955 sette scudetti per l'HC Milano e 2 per i Diavoli Rossoneri (1948-49 e 1952-53).\nNel 1955-56 il campionato maggiore non si disput\u00f2 per le Olimpiadi di Cortina d'Ampezzo. Ne consegu\u00ec una crisi finanziaria per tutte e due le compagini milanesi. Perch\u00e9 questa importante piazza non scomparisse, la FISG, per volont\u00e0 del presidente Remo Vigorelli, medi\u00f2 per una nuova (e questa volta definitiva) fusione tra i Diavoli e l'HC Milano (diventato nel frattempo HC Milano Inter): nasceva cos\u00ec il Milan Inter Hockey Club, che disput\u00f2 i due campionati successivi (vincendo quello 1957-58) prima di esser ribattezzato Diavoli Milano Hockey Club.\nNel 1984 una societ\u00e0 con lo stesso nome e gli stessi colori venne rifondata, ma la federazione non permise ai nuovi Diavoli di fregiarsi dei titoli della vecchia societ\u00e0. Da questa squadra nasceranno due nuove compagini: nel 1989 l'HC Devils Milano e nel 1999 una rifondazione degli stessi diavoli, attiva a livello giovanile.\nSeconda e terza squadra.\nI Diavoli Rossoneri parteciparono anche a due campionati di serie A con la seconda squadra (Diavoli Rossoneri II) e a un campionato con la terza squadra (Diavoli Rossoneri III)."}
{"id": "1367830", "revid": "287204", "url": "https://it.wikipedia.org/wiki?curid=1367830", "title": "Classe Almirante Brown (cacciatorpediniere)", "text": "I cacciatorpediniere MEKO 360H2 della classe Almirante Brown sono le navi pi\u00f9 potenti della Marina Argentina. Sviluppato e prodotto dalla tedesca Blohm + Voss verso la fine degli anni settanta, il progetto MEKO 360 \u00e8 un tipo di nave da guerra appartenente alla famiglia MEKO; classificate come cacciatorpediniere nelle marina argentina, hanno capacit\u00e0 simili a quelle di una fregata. Queste navi sono un tipico prodotto da esportazione, essendo il progetto e la costruzione tedeschi, i cannoni, i siluri e i missili terra-aria italiani, i missili antinave francesi, i motori inglesi e l'elettronica di bordo olandese.\nOrigine.\nNel 1978 la Marina Argentina, decise di modernizzare la sua flotta ordinando ai cantieri tedeschi quattro di queste unit\u00e0. Inizialmente gli argentini volevano immettente in linea sei unit\u00e0 di questo tipo, di cui quattro da costruire nei propri cantieri. L'accordo finale ha visto la realizzazione di quattro unit\u00e0 di questo tipo, tutte costruite nei cantieri tedeschi, e di sei corvette Espora costruite su licenza tedesca in Argentina. Un contratto di simili proporzioni negli stessi anni era stato stipulato dall'Iraq, che aveva ordinato ai cantieri italiani quattro fregate \"tipo Lupo\" sei corvette Tipo \"Al Assad\" ed una nave da rifornimento della Classe Stromboli, ma il contratto non venne mai ottemperato nonostante la costruzione delle navi a causa dell'embargo bellico dovuto prima alla guerra Iran-Iraq e dopo alla Guerra del Golfo.\nAl tempo dell'ordine argentino vi fu una competizione con le navi Maestrale, non ancora entrare in servizio, e basate sulle Lupo che erano state ordinate ai cantieri italiani da Per\u00f9 e Venezuela.\nLe navi italiane avrebbero retto il confronto in termini di prestazioni e permesso di dialogare con una struttura molto pi\u00f9 semplificata, perch\u00e9 realizzabili in Italia quasi totalmente, senza dialogare con fornitori multinazionali.\nMa due fattori contrastarono questa possibilit\u00e0. La prima di ordine politico, in quanto all'arriv\u00f2 della commissione argentina in Italia per valutare l'eventuale acquisto delle Maestrale, vi furono da parte delle maestranze dei cantieri delle forti manifestazioni visto che l'Argentina era governata da una dittatura militare di estrema destra. La seconda era forse ancora pi\u00f9 importante, perch\u00e9 le \"Maestrale\" erano mezzi tutto sommato convenzionali, mentre le MEKO erano un concetto interamente nuovo, quello della nave-contenitore con struttura modulare.\nIl contratto per la realizzazione in Germania delle MEKO 360H2 e, su licenza in Argentina, delle corvette MEKO 140, venne siglato in Germania dal Vicealmirante Lambruschini.\nQuel contratto, di grande importanza, vide il passaggio di consegne, e di un'era costruttiva, tra i cantieri italiani, che per alcuni anni furono i pi\u00f9 attivi nell'export, con quelli tedeschi.\nProgetto.\nCome tutte le navi del loro tipo, le MEKO 360 sono costituite da un grande scafo con componenti interni modulari e sostituibili. L'architettura modulare facilita l'ammodernamento di tutti i sottosistemi (armamento, elettronica e altro) e aumenta la longevit\u00e0 del mezzo. La capacit\u00e0 di resistere e contenere i danni \u00e8 anche una parte del concetto MEKO, avendo i moduli funzionali una certa indipendenza nell'aerazione, alimentazione elettrica e altro ancora.\nLo scafo \u00e8 dato da un ponte unico continuo, con un ridotto cavallino di prua e una doppia angolazione delle fiancate. Le sovrastrutture sono costituite da un blocco unico, dalla struttura solida e compatta. Nelle sovrastrutture, che sono circa il 60% della lunghezza totale, vi sono due ponti, mentre un terzo ponte \u00e8 quello della plancia di comando. Gli alberi sono due, uno sopra la parte posteriore della plancia, a struttura tronco-piramidale, l'altro dietro il fumaiolo. La poppa \u00e8 a specchio, aperta con una struttura sotto il ponte di volo. Il disegno complessivo \u00e8 molto pulito, razionale, con una plancia simile a quella di navi mercantili e spazi abbondanti per l'equipaggio.\nPropulsione.\nL'apparato motore \u00e8 in configurazione COGOG, mai pi\u00f9 ripresa dalle navi MEKO, ovvero una combinazione di turbine a gas Rolls Royce, con due Tyne per la velocit\u00e0 di crociera, e due 2 Olympus da 51000hp per gli spunti di alta velocit\u00e0. Le turbine sono pi\u00f9 efficienti dei Diesel alle alte potenze e velocit\u00e0, ma sotto i 20 nodi sono i diesel che hanno un migliore rendimento, per cui in genere i motori di crociera sono diesel. L'autonomia non \u00e8 in effetti molto valida per i lunghi trasferimenti, anche se le turbine a gas sono compatte e leggere. I due fumaioli sono inclinati verso l'esterno, accoppiati, come tradizione per le navi MEKO 200 e MEKO 360.\nArmamento.\nIl loro progetto ha dato il massimo livello di importanza alle capacit\u00e0 antiaeree, specie per l'autodifesa della nave. La presenza di 4 grandi e potenti torrette CIWS, sistemate praticamente ai 4 punti cardinali, consente, a differenza di quanto accade su navi italiane come le unit\u00e0 della Classe Audace o le fregate Classe Maestrale, di difendere efficacemente la nave su tutti i 360 gradi, con a prua il cannone, e a poppa il lanciamissili, capaci di ingaggiare aerei e missili anche a parecchi chilometri di distanza.\nEssendo molto larghe (14m contro 12,5) sono capaci di avere un hangar con due elicotteri e al lato due sistemi CIWS Dardo, cosa non possibile per le Lupo dotate di un solo elicottero e le Maestrale, dotate di due elicotteri, ma senza alcuno CIWS poppiero. Esistono inoltre molte misure per ridurre la segnatura acustica e radar, grazie alla inclinazione delle strutture.\nL'armamento \u00e8 costituito da:\nLe navi sono dotate di un ampio hangar, che grazie alla larghezza dello scafo consente di ospitare due elicottero. Un sistema ad arpione RATS consente di recuperare l'elicottero anche con mare forza 6, dopo che questo si \u00e8 allineato sopra il ponte in hovering.\nElettronica di bordo.\nL'elettronica \u00e8 relativamente limitata con un solo radar multiruolo, che ha trovato posto sull'albero poppiero, quello pi\u00f9 basso. L'albero anteriore ha invece un radar MW-25 per il controllo del tiro del cannone. Un altro radar per il controllo del tiro \u00e8 asservito ai missili Aspide di poppa, e altri due radar ciascuno sono per una coppia di CIWS, quella di prua e quella di poppa. Il sonar non ha un elemento a profondit\u00e0 variabile, cosa che limita la capacit\u00e0 di scoprire sottomarini, specie in caso di maltempo o di alta velocit\u00e0 della nave.\nI lanciatori di falsi bersagli sono i Breda SCLAR, che per diversi anni sono rimasti una delle pi\u00f9 diffuse realizzazioni della categoria. Questi sistemi, disponibili in vari formati, come quello da 20 canne da 105mm, hanno l'aspetto di un vero e proprio lanciarazzi multiplo campale che pu\u00f2 sparare razzi con chaff, flare, ma per le sue caratteristiche, anche razzi esplosivi per bombardamento costiero, con oltre 10 km di gittata. In effetti, si tratta di un sistema che fa categoria a s\u00e9, ma l'impatto in termini di peso \u00e8 rilevante, e l'utilit\u00e0 opinabile. Pur avendo una lunga gittata, nei cacciatorpediniere italiani De la Penne, sono stati sostituiti con i francesi Dagaie, segno che il concetto SCLAR \u00e8 stato superato anche nella Marina Militare italiana.\nServizio.\nL'entrata in servizio di queste navi, avvenuto tra il 1983 e il 1984 \u00e8 stato ritardato a causa di un embargo, sorprendentemente breve, per i motori, inglesi. Le MEKO 360 sarebbero state un avversario molto serio per la flotta inglese, priva di navi dello stesso livello nel 1982. Hanno continuato ad essere, appoggiate dalle Espora, un potenziale nemico per gli inglesi anche dopo.\nLa base operative di queste unit\u00e0 \u00e8 Puerto Belgrano presso la citt\u00e0 di Punta Ala nel partido di Coronel de Marina Leonardo Rosales.\nNel 1990-91, l\"Almirante Brown\" e la corvetta \"Spiro\" sono state parte della coalizione internazionale nella guerra del Golfo, partendo per raggiungere il golfo Persico il 25 settembre 1990 e ritornando il 16 aprile 1991.\nNumerose sono le esercitazioni internazionali alle quali queste unit\u00e0 partecipano, tra cui la UNITAS.\nI limiti di queste unit\u00e0 sono l'autonomia, che \u00e8 inferiore a quanto desiderabile, e la dotazione elettronica, non del tutto soddisfacente. In termini di sensori principali, le MEKO 200, pur pi\u00f9 piccole sono dotate anche di un radar di scoperta a bassa quota di bersagli aerei e di superficie, mentre le pur pi\u00f9 grandi MEKO 360 hanno un solo radar principale. Il sonar non \u00e8 poi dotato di elementi a profondit\u00e0 variabile."}
{"id": "1367831", "revid": "30297", "url": "https://it.wikipedia.org/wiki?curid=1367831", "title": "Diavoli Rossoneri Milano", "text": ""}
{"id": "1367834", "revid": "30297", "url": "https://it.wikipedia.org/wiki?curid=1367834", "title": "HC Diavoli Rossoneri Milano (1984)", "text": ""}
{"id": "1367835", "revid": "599013", "url": "https://it.wikipedia.org/wiki?curid=1367835", "title": "Girvan Dempsey", "text": "Biografia.\nProveniente dal Terenure College di Dublino, scuola superiore cattolica della capitale irlandese, entr\u00f2 dopo gli studi universitari nella provincia di inizialmente rappresentandola nel campionato interprovinciale irlandese.\nNel 1998 esord\u00ec per l' contro la durante le qualificazioni europee alla Coppa del Mondo 1999; l'anno successivo fu inserito nella rosa dei giocatori convocati per la manifestazione, ma non scese mai in campo.\nNel 2001 prese parte con Leinster alla prima edizione della Celtic League, vincendola subito; incluso nella rosa irlandese alla in Australia, debutt\u00f2 nella manifestazione durante una vittoria per 45-17 sulla a Gosford.\nNel 2005 fu invitato dai per un incontro con un XV della a Twickenham.\nDue anni pi\u00f9 tardi partecip\u00f2 alla sua terza Coppa del Mondo consecutiva, disputandovi quattro partite.\nIl 2008 fu l'anno sia della sua seconda vittoria in Celtic League con Leinster che del termine della sua carriera internazionale: disput\u00f2 infatti il suo ultimo incontro per l' a novembre contro la , poi fu incluso tra i convocati del Sei Nazioni 2009 ma mai utilizzato.\nPoco pi\u00f9 tardi si laure\u00f2 campione d'Europa con Leinster e a novembre il C.T. irlandese Eddie O'Sullivan non lo convoc\u00f2 per i \"test\" di fine anno 2009.\nAlla fine della stagione 2009-10 Dempsey annunci\u00f2 il suo ritiro dalle competizioni.\nSubito dopo la fine della carriera agonistica entr\u00f2 nello staff dirigenziale di Leinster e, dal 2012, \u00e8 direttore del settore giovanile del club e tecnico della squadra \"A\"."}
{"id": "1367836", "revid": "1610933", "url": "https://it.wikipedia.org/wiki?curid=1367836", "title": "Balena glaciale", "text": ""}
{"id": "1367841", "revid": "110157", "url": "https://it.wikipedia.org/wiki?curid=1367841", "title": "Monte Pastello", "text": "Il Monte Pastello \u00e8 una montagna delle Alpi alta 1.128\u00a0m. \u00c8 situato nella Provincia di Verona e fa parte dei Monti Lessini, nelle Prealpi Venete.\n\u00c8 classificato come sito di importanza comunitaria.\nIl Monte Pastello ospita sulla sua cima diversi ripetitori e ponti radio: il sito riveste infatti un ruolo di importanza strategica in quanto in visibilit\u00e0 ottica con svariati siti di trasmissione del padovano, della Lombardia, della Pianura Padana, e diverse postazioni del Trentino."}
{"id": "1367865", "revid": "1935652", "url": "https://it.wikipedia.org/wiki?curid=1367865", "title": "Agostino Baroni", "text": "Biografia.\nOrdinato sacerdote dei Missionari comboniani del Cuore di Ges\u00f9 il 5 aprile 1930.\nIl 29 giugno 1953 \u00e8 nominato vicario apostolico di Khartoum e vescovo titolare di Balecio. Ordinato vescovo il 21 settembre 1953 dal cardinale Giacomo Lercaro, coconsacranti vescovo Dario Bolognini e arcivescovo Raffaele Baratta.\nIl 12 dicembre 1974 \u00e8 nominato arcivescovo di Khartoum.\nIl 10 ottobre 1981 si dimette per raggiunti limiti di et\u00e0, conservando il titolo di arcivescovo emerito di Khartoum, dove muore il 10 novembre 2001.\nEra cugino del vescovo Gilberto Baroni.\nGenealogia episcopale.\nLa genealogia episcopale \u00e8:"}
{"id": "1367867", "revid": "729019", "url": "https://it.wikipedia.org/wiki?curid=1367867", "title": "Lewis Moody", "text": "Biografia.\nMoody inizi\u00f2 a giocare a mini-rugby all'et\u00e0 di 5 anni, poi, durante il periodo scolastico, pass\u00f2 al gioco a XV con il ruolo di centro. Entr\u00f2 poi alle giovanili del Leicester, evolvendo di ruolo e passando a flanker. L'esordio nell' maggiore avvenne il 2 giugno 2001 in un \"test match\" contro il , grazie alla contemporanea assenza di Neil Back e Richard Hill, impegnati nel \"tour\" australiano dei British Lions. La sua prima meta fu segnata a San Francisco contro la Nazionale degli .\nIl primo impegno di rilievo contro una Nazionale di pari rango si present\u00f2 a ottobre del 2001, quando, in occasione della sua quarta presenza ufficiale, Moody fu schierato a Dublino contro l'.\nNell'autunno del 2002 Moody fu preferito a Lawrence Dallaglio nel XV di partenza contro gli \"All Blacks\", e il giocatore ripag\u00f2 la fiducia segnando una meta e dando un grosso contributo alla vittoria finale, ma un infortunio nella partita successiva contro il lo costrinse a saltare il resto dei \"test match\"; inoltre, una ricaduta gli fece saltare anche il Sei Nazioni 2003 e parte dei test estivi in preparazione della Coppa del Mondo. Ciononostante il C.T. Clive Woodward lo inser\u00ec nella rosa per la Coppa, e Moody disput\u00f2 tutti i sette \"match\" della competizione, inclusa la finale nella quale subentr\u00f2 come sostituto di Hill.\nGli stessi problemi fisici si ripresentarono 4 anni pi\u00f9 tardi, nell'anno della Coppa del Mondo in Francia: Moody salt\u00f2 per infortunio il Sei Nazioni e parte della campagna estiva, ma il nuovo C.T. Brian Ashton lo convoc\u00f2 per il torneo mondiale, nel quale esord\u00ec nell'ultima partita della prima fase a gironi contro : a detta degli osservatori, il contributo di Moody fu positivo per il nerbo e la combattivit\u00e0 che riusc\u00ec a dare al reparto difensivo Nel successivo quarto di finale contro l' gli fu riconosciuto il merito di avere oscurato il suo avversario diretto, il \"Wallabie\" George Smith. Successivamente, fu presente anche alla semifinale - vinta - contro la e alla finale persa 6-15 contro il .\nIl 5 marzo 2010 fu resa pubblica la notizia che Lewis Moody aveva firmato un contratto triennale con il Bath a partire dalla stagione 2010-11. Il 6 marzo 2012, dal proprio sito ufficiale, il giocatore ha annunciato il ritiro dal mondo del rugby."}
{"id": "1367871", "revid": "83531", "url": "https://it.wikipedia.org/wiki?curid=1367871", "title": "Casa Editrice Barb\u00e8ra", "text": "La Casa Editrice Barb\u00e8ra \u00e8 una casa editrice italiana, fondata a Firenze nel 1860 da Gaspero Barb\u00e8ra, il quale aveva gi\u00e0 aperto con altri una tipografia nel 1854 e una societ\u00e0 editrice nel 1855.\nStoria.\nDalla fondazione al 1860.\nIl Barb\u00e8ra, torinese, giunse a Firenze verso il 1840; per quattordici anni lavor\u00f2 presso la casa editrice di Felice Le Monnier.\nGrazie all'aiuto del marchese Filippo Antonio Gualterio, il 1\u00ba ottobre 1854 apr\u00ec una stamperia in via Faenza al numero 56, nello stabile che poi fu occupato dall'educatorio e dalla chiesa delle Calasanziane. Ebbe come soci i fratelli Beniamino e Celestino Bianchi, che avevano la ditta in Piazza Santa Croce e che si trasferirono nella nuova sede.\nLa societ\u00e0 in accomandita, istituita il 24 aprile 1855, si denomin\u00f2 \"Barb\u00e8ra, Bianchi e comp.\". Nell'aprile 1855 usc\u00ec \"Il supplizio d'un italiano in Corf\u00f9\", opera del giovane Niccol\u00f2 Tommaseo. L'opera inaugurava la prima nota collana editoriale della casa editrice, la \u00abCollezione Gialla\u00bb. Nella prefazione l'editore scriveva che avrebbe dato vita a una serie di Dizionari: infatti il suo secondo libro (dello stesso 1855) fu il \"Vocabolario di parole e modi errati che sono comunemente in uso\", compilato da Filippo Ugolini, con un saggio di Gioberti.\nSulla copertina e sul frontespizio dei libri era raffigurata come marca tipografica una rosa con un'ape che le si avvicina, racchiusa dal motto \"Non bramo altr'esca\" (verso del Petrarca).\nNel 1856 Gaspero Barb\u00e8ra inaugur\u00f2 con la \"Divina Commedia\" la famosa \u00abCollezione Diamante\u00bb, caratterizzata dal piccolo e agile formato dei volumi. Incaric\u00f2 Giosu\u00e8 Carducci, all'epoca ventunenne, di compilare l'elenco dei titoli della collana e di scrivere le introduzioni.\nDal 1860 al 1880.\nNel 1860 fu edito \"Lettere di Santa Caterina da Siena \"a cura del Tommaseo. Nello stesso anno si sciolse il sodalizio con Beniamino e Celestino Bianchi.\nBeniamino ebbe problemi di salute e Celestino non era molto adatto a correggere le bozze e si recava nella stamperia solo ogni tre o quattro mesi (\u00abBianchi... ha il nome nella ragione commerciale per un riguardo che io e il M.se Gualterio abbiamo voluto usare alla sua famiglia allora numerosa, caduta in istrettezze quando il Governo toscano tolse a Celestino il posto di maestro di scuola nell'Istituto della SS. Annunziata\u00bb). La ditta fu sciolta il 30 aprile 1860. La nuova ragione sociale fu \"G. Barbera editore\".\nLa collaborazione con Carducci prosegu\u00ec per tutti gli anni sessanta. Fra i tanti titoli di cui cur\u00f2 l'edizione per la \u00abCollezione Diamante\u00bb troviamo \"Del principe e delle lettere\" di Vittorio Alfieri, le \"Poesie\" di Lorenzo de' Medici, le \"Liriche\" del Monti, le \"Rime\" di Giuseppe Giusti, le \"Satire e odi\" di Salvator Rosa e le \"Poesie\" di Dante Gabriel Rossetti. L'editore pubblic\u00f2 poi i vocabolari della lingua italiana e si avvalse dell'aiuto del lessicografo Giuseppe Rigutini.\nNel 1864 fu pubblicato, a cura di Giuseppe Chiarini, \"Il Saggiatore\" di Galileo Galilei, che non era pi\u00f9 stato ristampato da tre secoli. Quattro anni dopo uscirono, nella \u00abNuova Collezione Scolastica\u00bb, le \"Prose scelte a mostrare il metodo di lui, la dottrina, lo stile\", a cura di Augusto Conti (1868).\nDal 1880 al 1960.\nNel 1880 Gaspero mor\u00ec. Gli successe alla guida dell'azienda il figlio Piero (1854-1921). Piero allarg\u00f2 il catalogo autori pubblicando le opere di Gioberti, D'Azeglio, Capponi, De Amicis e D'Annunzio e realizzando, con un contributo finanziario dello Stato, l'edizione nazionale delle Opere di Galileo Galilei in venti volumi in quarto, usciti dal 1890 al 1909, sotto la direzione di Antonio Favaro, coadiuvato per la parte letteraria da Isidoro Del Lungo.\nNel secondo dopoguerra l'attivit\u00e0 della casa editrice conobbe una rapida decadenza. Nel 1959 fu messa in liquidazione. \nL'anno seguente fu acquistata da Renato Giunti, il quale rilev\u00f2 il marchio e il catalogo. Nel 1964 fu associata in consorzio con la Casa editrice Bemporad Marzocco (gi\u00e0 R. Bemporad &amp; figlio)."}
{"id": "1367880", "revid": "287204", "url": "https://it.wikipedia.org/wiki?curid=1367880", "title": "Tokyo Babylon", "text": " \u00e8 una serie manga di genere sh\u014dnen'ai, creato dal quartetto delle CLAMP, da cui \u00e8 stato tratto un OAV e un film live-action. La serie \u00e8 anche influenzata, in parte, dalla serie di racconti storico-fantastici \"Teito monogatari\".\nTrama.\nLa trama viene sviluppata attraverso storie minori, solitamente 2 o 3 per volume. Mentre il manga comincia con capitoli quasi indipendenti tra loro, pian piano si comincia a sviluppare una vera e propria storia. Il punto in cui diverge la storia \u00e8 fondamentalmente la crescita dei personaggi e lo sviluppo delle relazioni tra loro.\nI protagonisti, Subaru Sumeragi, sua sorella gemella Hokuto Sumeragi, e il veterinario Seishiro Sakurazuka, sono \"onmyouji\" (letteralmente \"maestro yin-yang\", anche tradotto come sciamano). La trama implica la protezione di Tokyo e l'allontanamento degli spiriti che la invadono, attraverso l'esorcismo di questi ultimi.\nL'altra parte della trama parla dei sentimenti provati da Seishir\u014d per Subaru, e le reazioni di quest'ultimo, che vanno dal rigetto fino alla nascita di un romantico affetto, fino al tragico twist nei volumi finali del manga.\nPersonaggi.\nSubaru Sumeragi.\nSubaru \u00e8 il protagonista delle serie nonch\u00e9 il pi\u00f9 importante esorcista del Giappone intero e 13\u00ba capo della famiglia Sumeragi.\nNato insieme alla sorella Hokuto il 19 febbraio a Kyoto, ha passato la maggior parte della sua infanzia sotto l'ala protettrice della nonna da cui ha imparato le arti sciamaniche.\nNella sua infanzia \u00e8 inoltre celato il mistero che aleggia per l'intero fumetto, legato ad un incontro che ha cambiato la sua vita e che \u00e8 stato sigillato nella profondit\u00e0 dell'inconscio.\nDa quel giorno in poi Subaru ha ricevuto dalla nonna un divieto tassativo: egli non dovr\u00e0 mai mostrare le sue mani, e per questo indossa sempre dei guanti.\nSubaru all'inizio della storia \u00e8 un ragazzo di 16 anni che si divide tra i suoi compiti di esorcista e il desiderio di una vita normale, senza per\u00f2 riuscirci granch\u00e9 bene. Infatti Subaru sacrifica diverse volte se stesso e i suoi desideri per il bene del prossimo, mettendo sempre gli altri avanti a se.\nSeishiro Sakurazuka.\nGiovane veterinario di 25 anni, Seishiro \u00e8 il dirimpettaio dei fratelli Sumeragi i quali passano molto tempo a casa sua.\nSeishiro conosce Subaru per caso alla stazione del treno e a quanto sostiene se ne \u00e8 innamorato a prima vista, da allora lo ha sempre seguito e sostenuto in ogni sua missione. Egli al contrario di Subaru mostra sin dal primo numero un lato oscuro e di avere un approccio alle problematiche del lavoro di Subaru \"molto\" diverso.\nA dispetto della differenza d'et\u00e0 in realt\u00e0 Seishiro \u00e8 il personaggio pi\u00f9 infantile della serie, ama i dolci e ne divora in continuazione e anche le sue continue e moleste dichiarazioni sembrano pi\u00f9 i giochi di un bambino che i sentimenti di un adulto.\nMa nonostante questo il suo legame con Subaru \u00e8 ben pi\u00f9 profondo di quello che sembra all'inizio e fondamentale nello sviluppo della trama.\nHokuto Sumeragi.\nSorella gemella di Subaru non sembra per\u00f2 possedere alcun potere spirituale. \u00c8 una ragazza estremamente allegra ed ottimista con un gusto discutibile in fatto di moda. Per tutto lo svolgimento della storia la vediamo indossare i vestiti pi\u00f9 assurdi, imponendo il suo senso estetico anche al fratello.\nNonostante questo suo comportamento a volte leggero, Hokuto \u00e8 una ragazza molto sensibile e molto attenta al fratello, vorrebbe che egli corrispondesse i sentimenti di Seishiro e per la prima volta considerasse qualcuno davvero speciale per s\u00e9.\nAllo stesso tempo per\u00f2 Hokuto si rende conto che Seishiro in realt\u00e0 non \u00e8 quello che appare, e che potrebbe essere molto pericoloso per il fratello, ma conscia del fatto che egli \u00e8 l'unica persona che potrebbe mai diventare speciale per il fratello asseconder\u00e0 l'inevitabile corso degli eventi.\nSviluppo.\nDa \"Tokyo Babylon\" a \"X\".\nAnche se \"Tokyo Babylon\" ha un finale, molte altre storie potrebbero svilupparsi dagli spunti di questa opera. Con l'artwork \"Tokyo Babylon Photographs\", in cui sono mostrati Subaru e Seishir\u014d in una versione pi\u00f9 matura e posti davanti ad uno sfondo con la scritta \"Tokyo Babylon 1999\", molti fan della serie hanno avanzato idee che la serie sfoci in \"X\".\nEssenzialmente, \"X\" ha sviluppato una storia separata, che comunque unisce i protagonisti maschili di \"Tokyo Babylon\". Nel quinto tank\u014dbon di X, il legame tra i due manga viene finalmente dichiarato: da allora, i personaggi della precedente opera appariranno in X, che \u00e8 ambientato 9 anni dopo gli eventi di Tokyo Babylon.\nEdizioni italiane.\nLa prima edizione italiana del manga fu stampata dalla Planet Manga (etichetta di Panini Comics) nel 2001. Nel 2009 i diritti passano alla casa editrice D/Books, che ristamper\u00e0 l'opera in una nuova edizione, acquistabile a partire da dicembre 2009. Ecco le differenze dell'edizione D/Books rispetto all'edizione Planet Manga:"}
{"id": "1367881", "revid": "767487", "url": "https://it.wikipedia.org/wiki?curid=1367881", "title": "Waitress - Ricette d'amore", "text": "Waitress - Ricette d'amore \u00e8 un film del 2007 scritto e diretto da Adrienne Shelly. Presentato al Sundance Film Festival nel gennaio del 2007. Questo \u00e8 l'ultimo film di Adrienne Shelly, uccisa il 1\u00ba novembre 2006.\nSul film si basa il musical di Broadway \"Waitress\" del 2015 diretto da Diane Paulus, con musiche e testi di Sara Bareilles e libretto di Jessie Nelson, e Jessie Mueller nella parte di Jenna.\nTrama.\nJenna lavora come cameriera al Joe's Diner, dove confeziona magnifici dolci a cui affibbia bizzarri nomi. Ma la vita di Jenna non \u00e8 cos\u00ec dolce come le torte che cucina, infatti vive un'esistenza grigia e monotona assieme a suo marito Earl, un uomo manesco e volgare. Ma la vita di Jenna subisce una svolta quando scopre di essere inaspettatamente incinta, ma non sa se esserne felice visto chi \u00e8 il padre, in pi\u00f9 si innamora del suo affascinante e nevrotico ginecologo, che ha un solo piccolissimo \"problema\", \u00e8 sposato. A modo suo Jenna sapr\u00e0 cambiare la sua vita e dare una svolta che finalmente la vedr\u00e0 realizzata, felice e serena."}
{"id": "1367890", "revid": "106356", "url": "https://it.wikipedia.org/wiki?curid=1367890", "title": "Thomas R. Carper", "text": ""}
{"id": "1367893", "revid": "729019", "url": "https://it.wikipedia.org/wiki?curid=1367893", "title": "Jean-Pierre Rives", "text": "Biografia.\nNativo del quartiere di Saint-Simon, nella periferia tolosana, Rives crebbe nel TOEC, squadra corporativa di Tolosa; prima di militare nello Stade Toulousain dal 1974, trascorse un biennio a Beaumont-de-Lomagne.\nNel 1975 esord\u00ec in Nazionale francese a Twickenham contro l', nel corso del Cinque Nazioni di quell'anno.\nFu, quello, il primo di 10 tornei consecutivi fino al ; all'attivo di Rives tre vittorie finali, una delle quali, nel , a pari merito con l' e due, nel e , con il Grande Slam.\nCapitano della Nazionale dal 1978, prese parte a diversi \"tour\", il pi\u00f9 memorabile dei quali fu quello del 1979 in Nuova Zelanda: il 14 luglio, giorno della festa nazionale francese, gli \"All Blacks\" furono sconfitti 19-24, per quella che fu la prima vittoria francese sul suolo neozelandese.\nPassato nel 1981 al Racing Club de France, si ritir\u00f2 dall'attivit\u00e0 internazionale nel 1984 e da quella di club nel 1986.\nDopo il ritiro Jean-Pierre Rives ha intrapreso la carriera artistica: ha interpretato come attore, grazie alla sua capigliatura bionda che gli valse l'appellativo di \"Casco d'oro\", vari personaggi in film di ambientazione storica, come il celtico Morhoult in \"Connemara\" (1990) o un capo germanico in \"Druids - La rivolta\", del 2001.\nAttivo nella scultura fin dai primi anni ottanta, si dedic\u00f2 pi\u00f9 continuativamente a tale attivit\u00e0 dopo il ritiro agonistico.\nIl materiale pi\u00f9 utilizzato da Rives \u00e8 il ferro, con il quale ha forgiato numerosi lavori esposti in tutto il mondo: tra le sue mostre ed esposizioni permanenti si segnalano il suo esordio a Le Touquet nel 1990, la prima parigina nel 1991, la prima mostra fuori dai confini francesi nel 1993 a Ch\u00e2tillon, in Italia, l'esordio statunitense nel 1996 a Los Angeles e nel 1997 a New York e l'arrivo in Australia (Sydney) nel 2007.\nPer i suoi meriti sportivi, nel 1997 Jean-Pierre Rives fece parte del primo gruppo di rugbisti ammessi nella neo-istituita International Rugby Hall of Fame: fu il primo francese, insieme a Serge Blanco, a esservi ammesso.\nImpegnato nel progetto di portare la Coppa del Mondo in Francia, fu vice presidente del comitato promotore per la candidatura del suo Paese, che si vide assegnata l'organizzazione del torneo nel 2007; fu lui, inoltre, a consegnare la Coppa Webb Ellis a John Smit, capitano del che vinse la competizione battendo in finale allo Stade de France l'.\nNel corso di tale torneo, inoltre, in varie citt\u00e0 della Francia furono esposte opere di Rives, alcune delle quali a carattere permanente."}
{"id": "1367894", "revid": "123868750", "url": "https://it.wikipedia.org/wiki?curid=1367894", "title": "Shiatsu", "text": "Lo , diffuso in Giappone sin dal VI secolo, \u00e8 una pratica manuale manipolatoria che stimola nel ricevente (\"uk\u00e8\" = colui che riceve con rispetto) un processo di autoguarigione (il corpo reagisce da solo).\nAttraverso questo trattamento manipolatorio durante il quale vengono effettuate pressioni sostenenti, costanti e perpendicolari sul corpo del ricevente avvalendosi soprattutto dei polpastrelli, ma anche di gomiti, piedi, ginocchia e palmi delle mani, l'operatore (\"tor\u00ec\" = colui che opera con rispetto) contatta la vitalit\u00e0 (\"ki\") del ricevente favorendone il suo fluire naturale.\nLa forza vitale, o \"ki\", \u00e8 la capacit\u00e0 che ogni organismo vivente ha di mantenere un equilibrio e di mantenere stabili le sue funzioni vitali.\nQuesta disciplina affonda le sue radici nelle forme di manipolazione e massaggio tradizionali cinesi, come lo \"am-ma\", lo \"an-fa\", il \"tuina\".\nGli operatori lo promuovono come un modo per coadiuvare l'efficacia delle cure farmacologiche, aiutare il rilassamento (yin) e l'energizzazione (yang) affrontando la diminuita capacit\u00e0 auto-immune dell'organismo che fattori come lo stress e la depressione incrementano.\nLa storia.\nI primi avvenimenti Shiatsu iniziarono con il TEATE, che tradotto dal giapponese significa letteralmente \"mani su\" e nel vocabolario di oggigiorno significa anche \"trattamento\". Da tempi antichi, gli umani sapevano istintivamente che si pu\u00f2 sopprimere il dolore mettendo una mano sopra l'area interessata. Il dato pi\u00f9 antico sul trattamento di un disturbo tramite il TEATE \u00e8 di intorno a duecentomila anni nell'era mitica. Fu anche citato in un antico poema giapponese un incidente in cui Sukunahikonakami, il padre della medicina giapponese, curava le malattie con le sue mani nude.\nQuesto tipo di leggende non \u00e8 limitato al Giappone, ma \u00e8 stato il risultato dello sviluppo di terapie manuali in tutto il mondo, come il massaggio in Europa e l'Anma in Cina (chiamata Tui-na nella Cina contemporanea).\nDopo la preistoria, la medicina Kampo fu importata dalla Cina continentale attraverso la penisola della Corea insieme alla trasmissione del buddhismo ma specialmente a partire dal VI secolo giunsero e si stabilirono in Giappone dei monaci buddhisti che favorirono una larga diffusione dei princ\u00ecpi della medicina tradizionale cinese e ne costituirono il fondamento teorico. Yasuyori Tanba scrisse ci\u00f2 che \u00e8 il pi\u00f9 antico libro medico intitolato \"Ishinboh\", che si trova attualmente in Giappone e la medicina Kampo divenne il centro della medicina giapponese. La posizione della medicina Kampo fu mantenuta fino alla rivoluzione Meiji (1867). Includeva la terapia manuale \"Anma\" insieme con le sue pratiche predominanti: agopuntura, moxibustione e medicina cinese.\nNel periodo Edo, i grandi specialisti in terapie manuali (i terapisti di Anma), come Ryouzan Goto e Shinsai Ota apparvero uno dopo l'altro. Negli ultimi anni del periodo Edo, Genpaku Sugita e Ryoutaku Maeno iniziarono la prosperit\u00e0 della medicina occidentale del periodo Meiji traducendo il \"Kaitaishinsho\" (testo di anatomia proveniente dai Paesi Bassi). Con l'influenza della medicina pi\u00f9 moderna dei Paesi occidentali anche molte terapie manuali come massaggi, chiropratica ed osteopatia furono importate in Giappone.\nOltre a queste terapie estere, c'erano pi\u00f9 di trecento trattamenti per civili; questi erano antichi trattamenti giapponesi importati dalla Cina: Anma, Douin, Kampo, Jyujutsu, ecc. con le loro forme combinate.\nDopo secoli di diffusione, nel 1911 venne emanata una legge che riconosceva ufficialmente l'agopuntura, l\"'an-ma\" e la \"mo-xa\". La stessa legge lasciava la possibilit\u00e0 di praticare anche altre forme di trattamento non riconosciute e questo avr\u00e0 una particolare rilevanza nella nascita e nello sviluppo iniziale del metodo shiatsu.\nInfatti nel 1964, una nuova normativa defin\u00ec lo shiatsu come una forma di cura autonoma e distinta dalle altre tecniche venendo cos\u00ec definito: \"La shiatsuterapia \u00e8 una forma di manipolazione che si esercita con i pollici, le altre dita e i palmi delle mani senza l'ausilio di strumenti, meccanici o d'altro genere. Consiste nella pressione sulla cute intesa a perseguire e conservare lo stato di salute dell'individuo nella sua interezza\".\nCominciano cos\u00ec a ricoprirsi di prestigio le prime scuole specifiche per il suo insegnamento e tra queste quella creata nel 1940 da Tokujiro Namikoshi, che ha avuto il merito di essere stato il primo a dare una organizzazione didattica essenziale alla metodologia shiatsu. Successivamente il Maestro Shizuto Masunaga, inizialmente collaboratore di Namikoshi, ha elaborato una metodologia di shiatsu che si basa sulla visione energetica del ricevente in quanto persona, fondando l'associazione di shiatsu Iokai.\nFin dalla sua nascita, che risale al periodo tra le due guerre mondiali si \u00e8 caratterizzato per la staticit\u00e0 della pressione che viene portata perpendicolarmente alla superficie del corpo. Infatti non esistono nello shiatsu sfregamenti, impastamenti, manipolazioni, utilizzo di oli o altro; le pressioni entrano in profondit\u00e0 senza scivolare sulla pelle e producono uno stimolo a cui l'organismo della persona trattata \"risponde\", recuperando e manifestando dal profondo le proprie risorse vitali.\nL'8 aprile \u00e8 la giornata dello shiatsu secondo il calendario ufficiale del Giappone e del Canada, i praticanti di tutto il mondo celebrano lo shiatsu day in questa data.\nLe tecniche.\nIl trattamento consiste nella pressione applicata con le sfere dei pollici e delle dita e i palmi delle mani in punti specifici sulla superficie del corpo. Tradizionalmente questi punti sono chiamati tsubo in giapponese. Lo tsubo sul corpo \u00e8 il punto di accumulo delle fatiche e dello stress. La pressione esperta esercitata sugli tsubo porta sollievo.\nL'agopuntura pu\u00f2 essere considerata la musa ispiratrice dello shiatsu. Nell'antica Cina i terapeuti attraverso l'osservazione e l'esperienza, svilupparono un interessante sistema di diagnosi e cura basato sull'individuazione di circa settecento punti distribuiti sul corpo e sulle linee meridiane dei flussi di energia che li connettono. Questo articolato sistema era appunto l'agopuntura caratterizzato dall'utilizzo di piccolissimi aghi che venivano inseriti in specifici punti lungo i meridiani per correggere il flusso di energia.\nLa conoscenza di questo sistema arriv\u00f2 fino in Giappone pi\u00f9 di mille anni fa, e nel diciottesimo secolo, i praticanti del massaggio tradizionale giapponese (anma), incorporarono questa conoscenza nella loro tecnica.\nIntorno al 1920 Tokujiro Namikoshi coni\u00f2 la parola \"Shiatsu\" (tradotta letteralmente in italiano \u00e8 \"pressione delle dita\"), per descrivere il suo sistema di diagnosi e cura, che da lui prese il nome - Shiatsu Namikoshi - e che integr\u00f2 appieno con i programmi terapeutici della medicina moderna.\nLo shiatsu si basa su cinque \"pilastri\":\n\u00c8 una tecnica manuale codificata basata principalmente sulle pressioni portate con i pollici, le dita, i palmi delle mani. Una pressione efficace \u00e8 caratterizzata da cinque fattori che devono sempre essere presenti:\nGli stili.\n\"Questo \u00e8 un elenco dinamico e potrebbe non essere mai in grado di soddisfare particolari standard di completezza. Puoi aiutarci espandendolo con le fonti affidabili.\"\nEsistono diversi stili, ma i pi\u00f9 diffusi sono quelli fondati dai due grandi maestri Namikoshi e Masunaga (o Iokai), da cui assumono il nome.\nEcco i principali stili dello shiatsu:\nLo stile Ho (Shiatsu Ryoho).\nIl terapista Tamai Tempeku, unendo le sue conoscenze in campo anatomico e fisiologico della medicina occidentale agli antichi metodi tradizionali Ampuku, Anma e Do-In, chiam\u00f2 questa tecnica prima Ryoho cio\u00e8 \u201cmetodo di guarigione attraverso la pressione con le dita\u201d poi Ho, cio\u00e8 \u201cmetodo di pressione con le dita\u201d.\nTra il 1910 ed il 1920 pubblica il suo primo libro e sempre in quegli anni appaiono le prime tecniche basate sull'uso della pressione su diverse zone del corpo alle quali viene dato il nome di Shiatsu.\nLo stile Namikoshi.\nSi concentra maggiormente sui sintomi, con l'obiettivo di intervenire sulle patologie in via preventiva e terapeutica, ed \u00e8 l'unica scuola di shiatsu ufficialmente riconosciuta dal Ministero della Sanit\u00e0 giapponese.\nSi contraddistingue per un approccio che utilizza le conoscenze della scienza medica occidentale.\nTale tecnica mostra un'efficacia elevata in tempi rapidi, con riferimento agli specifici sintomi trattati.\nTokujiro Namikoshi fond\u00f2 l'Universit\u00e0 shiatsu del Giappone nel 1940 e sistematizz\u00f2 una forma di terapia shiatsu basata sull'anatomia e la fisiologia orientale.\nEgli tratt\u00f2 personaggi importanti come l'ex primo ministro giapponese Shigeru Yoshida e successivi primi ministri, il procuratore del tribunale militare internazionale per l'Estremo Oriente, il procuratore Keenan, nonch\u00e9 celebrit\u00e0 come Marilyn Monroe e Muhammad Ali.\nIl primogenito si chiamava Toru Namikoshi Sensei. Anche lui si dedic\u00f2 alla divulgazione dello shiatsu per molti anni; insieme, padre e figlio, fecero tourn\u00e9e per tenere conferenze ed eseguire dimostrazioni.\nIn Giappone, solo il \"Japan shiatsu college\" \u00e8 autorizzato dal Ministero della Sanit\u00e0 a rilasciare la qualifica di terapista shiatsu valida nel Paese. I candidati come terapisti devono superare l'esame che \u00e8 un test di stato per ottenere un numero di licenza.\nLo stile Palombini.\nRodolfo Palombini (Rudy 1930 - 1994) ha introdotto lo shiatsu in Italia. Fondatore della Scuola Italiana Shiatsu - S.I.S. (1979) esperto massofisioterapista, nel 1964 ha conseguito il primo diploma europeo di Shiatsu-Terapista presso il Nippon Shiatsu School (attuale Japan Shiatsu College) allora diretto dal Maestro Tokujiro Namikoshi. R. Palombini ha approfondito gli studi sullo Shiatsu Namikoshi introducendolo nella terapia riabilitativa e nella traumatologia sportiva. L\u2019esperienza maturata negli anni, anni di appunti, verifiche, ricerche \u00e8 culminata nella naturale evoluzione dello Shiatsu Namikoshi in Metodo Palombini, attenta codificazione di un sistema adeguato alle esigenze del mondo occidentale.\nNel 1994 subentra nella scuola il figlio di Rudy, Fulvio Palombini (Alessandria d'Egitto 20 luglio 1955), medico reumatologo, docente in fisioterapia all\u2019Universit\u00e0 \u201cLa Sapienza\u201d di Roma. Fulvio Palombini fedele alla sua formazione di medico, nel rispetto della sua attivit\u00e0 professionale \u2013 la riabilitazione motoria, si adopera affinch\u00e9 il mondo scientifico rivolga lo sguardo verso lo Shiatsu Namikoshi, per valutarne l\u2019efficacia attraverso la sperimentazione.\nIl 2003 \u00e8 un anno importante nella storia dello shiatsu: l\u2019Azienda Ospedaliera Sant\u2019Andrea di Roma - sede della II facolt\u00e0 di Medicina e Chirurgia Universit\u00e0 \u201cLa Sapienza\u201d di Roma avvia la prima ricerca su pazienti affetti da cefalea, da emicrania e da insonnia.\nTra il 2010 ed il 2013 il Comitato Etico dell\u2019Azienda Ospedaliera Sant\u2019Andrea di Roma approva il protocollo di studio osservazionale \u201cEmicrania e Shiatsu\u201d \u2013 sperimentatore Prof. Giuliano Sette - professionista esecutore Prof. Fulvio Palombini. Luogo di attuazione: il reparto di neurologia dell\u2019Ospedale S. Andrea di Roma, diretto dal Prof. Francesco Orzi.\nNel 2017 la prima pubblicazione: Neurol Sci. 2017 giugno; 38 (6): 999-1007. doi: 10.1007 / s10072-017-2888-7. Epub 2017 10 mar. \"\"Studio pilota singolo-cieco, randomizzato, che combina shiatsu e amitriptilina nelle malattie primarie refrattarie\".\" Villani V 1 , Prosperini L 2 , Palombini F 3 , Orzi F 4 , Sette G 4 .\nLo stile Masunaga.\n\u00c8 maggiormente diffuso in occidente, mira ad un equilibrio generale delle funzioni dell'organismo, la cui mancanza sarebbe, secondo Shizuto Masunaga, la causa prima delle patologie: l'attenzione \u00e8 dunque spostata dai sintomi alle cause.\nNella pratica dello shiatsu \"Masunaga\" si riscontra tipicamente un effetto di rilascio delle tensioni muscolari, con regolarizzazione del respiro, del battito cardiaco e della temperatura corporea: ci\u00f2 favorisce un benessere a tutti i livelli (psichico, emotivo, fisico) che, dopo una sequenza di quattro-otto sedute con cadenza settimanale, tende a stabilizzarsi per un periodo di alcuni mesi.\nAlcuni benefici, talvolta, permangono pi\u00f9 a lungo.\nLo shiatsu Zen.\nShizuto Masunaga si laure\u00f2 come terapista presso la scuola di Namikoshi e ne divent\u00f2 professore.\nLavor\u00f2 anche come professore di psicologia presso l'Universit\u00e0 di Tokyo.\nDallo studio della MTC e dello shiatsu, cos\u00ec come dalla sua pratica clinica come terapista, ha sviluppato il suo stile, noto come \"Zen shiatsu\".\nNel 1960 ha fondato la sua scuola: il Centro \"Iokai Shiatsu\".\nNel 1977 ha pubblicato il libro \"Zen shiatsu: How to harmonize yin and yang for better health\", che ha scritto insieme a Wataru Ohashi e che raccoglie le basi dello stile, l'edizione italiana del testo \u00e8 stata pubblicata nel 1983 con il titolo \"Zen Shiatsu. La terapia shiatsu secondo i principi dello zen.\"\nA differenza di Namikoshi, egli aveva l'intenzione di conciliare l'arte del massaggio con la medicina tradizionale cinese.\nEra un grande studioso di testi classici di MTC (come il \"Testo classico di medicina interna dell'imperatore Giallo\" di Huang Ti Nei Ching Su Wen, una raccolta di teoria taoista e un libro di testo di agopuntura).\nIl contenuto teorico di questi libri ha influenzato profondamente lo sviluppo di questa e di altre correnti nate in seguito.\nIn contrasto con l'agopuntura, nello Zen Shiatsu i singoli punti non giocano un ruolo molto grande: viene trattato l'intero meridiano.\nUno studio del 2015 inquadra lo shiatsu Zen in una prospettiva diadica e sistemica in cui il praticante combina stimoli perturbatori e stabilizzatori per stimolare il sistema del cliente in una zona di sviluppo prossimale.\nLe cinque sostanze fondamentali.\nLe 5 sostanze fondamentali sono, in primo luogo, il prodotto delle trasformazioni che si compiono continuamente all\u2019interno del singolo essere umano e anche le energie essenziali che consentono tali trasformazioni. Le 5 Sostanze sono: jing, shen, qi, xue e jin-ye.\nTra le 5, ve ne sono tre che sono pi\u00f9 importanti e sono Jing, Shen, Qi.\nNello specifico: \nJing (essenza).\nIndica l\u2019essenza e il nucleo vitale di qualcosa; difatti il corrispondente carattere cinese d\u00e0 l\u2019idea di una sostanza pura derivata per distillazione a sostanze pi\u00f9 grossolane. Lo jing ha sede nei reni che sono i depositari della fisico-energetica di base.\n\u00a0 \u00a0 \u00a0 \u00a0 \u00a0 Nell\u2019uomo si distinguono due tipi di jing:\nShen (mente-spiriti).\nIndica l\u2019unit\u00e0 originale e indifferenziata di ogni uomo. \u00c8 la vera guida che si radica nello spirito di ogni individuo e lo conduce nel corso della vita; ma, al contrario dello jing, esso non \u00e8 parte di ogni singolo uomo bens\u00ec fa parte del patrimonio universale. Lo shen dimora nell'organo cuore.\nQi (energia individuale).\nIndica l\u2019energia che interiorizziamo nel momento in cui assimiliamo l\u2019energia da sostanze esterne (Jing del Cielo Posteriore). Esso permette l\u2019espletamento di alcune funzioni organiche come la termoregolazione del corpo, motore dei processi metabolici, circolazione. E in base a queste funzioni vengono riconosciuti 3 tipi di qi:\n1. \u00a0 Wei Qi (Qi difensivo): per la sua funzione di protezione dell\u2019organismo da attacchi esterni;\n2. \u00a0 Ying Qi (Qi nutritivo): per la sua funzione di trasporto delle sostanze nutritive nell\u2019organismo;\n3. \u00a0 Yuan Qi (Qi originario): l\u2019energia Jing interiorizzata in Qi.\nIl qi ha sede nei polmoni, nei reni e nella milza.\nXue (sangue).\nRappresenta la sostanza\u00a0pi\u00f9 materiale e densa che ha la funzione di nutrire e mantenere l\u2019individuo; vale a dire nutrire, umidificare e dare radicamento e solidit\u00e0 psicofisica. Un deficit di xue pu\u00f2 portare a problemi sia a livello fisico che psichico. Ha sede nel cuore, nel fegato e nella milza.\nJin-ge (fluidi corporei).\nRappresenta tutti i fluidi presenti nel corpo di un uomo: liquidi intra e infra-cellulari, lacrime, sudore, muco nasale, secrezioni vaginali e genitali, latte materno. All\u2019interno dell\u2019organismo vi \u00e8 necessit\u00e0 di equilibrio tra i diversi fluidi che sono regolati da polmoni, milza e reni.\nLo stile Koho.\nIl professor Ryuho Okuyama, morto nel 1987, \u00e8 contemporaneo di T\u014dru Namikoshi e questi due praticanti-insegnanti si frequentarono regolarmente.\nIl padre e il figlio di Namikoshi erano anche presenti ai funerali dell'insegnante, avvenuti ad \u014cmiya-ku.\nMa le loro fonti di apprendimento erano diverse e Ryuho Okuyama era in particolare, da un lato praticante di jujitsu e dall'altro discepolo del professor Hirata, medico di medicina tradizionale cinese.\nL'orientamento dello shiatsu Koho, fondato con questo nome, riflette questo curriculum. Si basa sulle pressioni con i pollici su dei punti (o tsubo) disposti lungo 16 meridiani del corpo.\nKoho shiatsu \u00e8, dal 1975, uno stile di shiatsu insegnato in Europa (Francia).\nL'iniziatore fu Thierry Riesser, un kinesioterapista morto nel 2010 e regolarmente diplomato, che pratic\u00f2 ed insegn\u00f2 soprattutto in Francia ma anche a Kyoto, in Giappone.\nIn diverse occasioni e gi\u00e0 dall'anno 1977 questo professionista ed insegnante ha portato in Europa il professor Okuyama con suo figlio e con altri praticanti giapponesi.\nInsieme diffusero questo stile.\n\u00c8 tuttora considerato terapeutico e particolarmente medico, se ne consiglia l'apprendimento ad operatori sanitari.\nLo stile Tao.\nRyukyu Endo, che ha introdotto questa forma di shiatsu, studi\u00f2 direttamente con l'insegnante Namikoshi e si diplom\u00f2 al Japan Shiatsu College.\nSugu\u00ec la teoria dello Zen Shiatsu, ma lascio lo \"Ioh-Kai\" dopo la morte del maestro Masunaga.\nQuesta teoria invece contiene pratiche religiose e spirituali, ad esempio recitando una preghiera buddhista prima della lettura degli esercizi.\nCi sono diversi suoi seminari di uno e due giorni disponibili in Giappone, a Tokyo e Kyoto.\nLo stile mio-energetico.\n\u00c8 uno stile di shiatsu sviluppato da Hiroshi Iwaoka. Considera che \"la deformit\u00e0 posturale \u00e8 la causa di malanni e di malattie\".\nL'innovazione principale risiede nella corrispondenza stabilita tra \"medicina energetica\" e \"medicina meccanicistica\". Quindi la mio-energetica considera che la causa primaria di uno squilibrio di salute di un individuo si trova nello squilibrio posturale.\nIl lavoro del professionista consiste dunque nel preservare e rafforzare l'equilibrio posturale e va oltre lo squilibrio organico o viscerale. Incoraggia il ricevente a prendere coscienza degli squilibri man mano che gli equilibri esistenti vengono preservati e / o consolidati.\nLa pratica di questo stile si concentra sulle linee tendino-muscolari.\n\u00c8 diffuso in Francia.\nLo stile Ohashi (Ohashiatsu).\nQuesta tecnica deriva dal maestro Wataru Ohashi che, oltre alla sua formazione personale, nel 1973 fece un seminario tenuto dal maestro Namikoshi al ritorno dagli Stati Uniti.\nApplica meno pressione con il pollice e si concentra maggiormente sul bilanciamento del corpo attraverso la tecnica del \"Seitai\" che \u00e8 un tipo di stretching o manipolazione e viene fatto nel corpo per ottenere un migliore equilibrio.\nEgli ha sviluppato una modalit\u00e0 di lavoro che si basa sulla comunicazione e la sinergia tra chi pratica e chi riceve il trattamento, aumentando il benessere e l'armonia di entrambi, portando quindi beneficio anche agli operatori.\nIl movimento continuo e l'uso della forza di gravit\u00e0 rendono il corpo di chi pratica questo tipo di metodo molto flessibile e privo di rigidit\u00e0 e contrazioni che alla lunga possono interferire con il flusso energetico.\nOhashi ha contribuito alla diffusione di questa pratica in occidente, con la pubblicazione di diversi libri e la fondazione di molte scuole in tutto il mondo.\nOhashiatsu \u00e8 un marchio registrato.\nLo stile Hiron (Hironshiatsu).\nUn altro studente di Namikoshi, Hiroshi Nozaki, ha fondato l'Hironshiatsu, una tecnica olistica di shiastu che utilizza tecniche intuitive ed approccio spirituale alla guarigione identificando i modi in cui assumersi la responsabilit\u00e0 di una vita sana e felice nelle proprie mani.\n\u00c8 praticato principalmente in Svizzera, Francia e Italia, dove il suo fondatore ha aperto diverse scuole.\nIn Italia \u00e8 stata costituita l'associazione \"Shiatsu quo\" per condividere e divulgare l\u2019arte dell'Hironshiatsu.\nLo stile Yoseido.\nFondato da Yuichi Kawada, studente di Namikoshi e Masunaga, prende in considerazione la filosofia e l'esoterismo cinese (yin e yang, quadrato magico, libro dei mutamenti).\nBasandosi sui movimenti appresi dai suoi maestri, Yuichi Kawada ha aggiunto il frutto di una vita dedicata al massaggio in tutto il mondo (in Giappone, nelle Filippine, negli Stati Uniti, in Francia ed infine in Belgio, dove oggi insegna).\nLa sua conoscenza del corpo e della psicologia umana lo rendono un praticante e maestro straordinario e rispettato.\nLo stile Sei Shiatsu D\u00f4.\nInsegnato alla Shiatsu Therapeutic School di Parigi, \u00e8 uno stile terapeutico creato da Bernard Bouheret dopo 25 anni di pratica in studio.\nHa origine dal Koho Shiatsu del Maestro Okuyama. Il suo insegnamento e la pratica si basano molto sulla medicina tradizionale cinese e le sue radici taoiste; la sua esecuzione \u00e8 codificata (kata).\nAll'inizio della sessione, viene effettuato un bilancio energetico (in particolare con la valutazione del polso arterioso) per identificare la causa dei sintomi avvertiti e lo sviluppo del processo di trattamento, che viene effettuato principalmente sul percorso del meridiano e su alcuni punti di agopuntura.\n\u00c8 diffuso in Francia.\nLo stile macrobiotico.\nOggigiorno la dieta macrobiotica \u00e8 ben nota in tutto il mondo ed il maestro Michio Kushi \u00e8 colui che l'ha sviluppata.\nEgli segue principalmente la medicina complementare che \u00e8 la base, oltre che di shiatsu, anche di dieta, agopuntura, meditazione e medicina erboristica cinese.\nSi insegna lo stile macrobiotico come parte del corso di formazione sulla carriera macrobiotica, presso l'Istituto Kushi (organizzazione educativa senza fini di lucro) nel Vermont, USA ed altre scuole insegnano la dieta macrobiotica nei corsi di nutrizione.\nLo stile di Shizuko Yamamoto invece \u00e8 caratterizzato da due punti principali: oltre alla dieta macrobiotica come trattamento addizionale, c'\u00e8 l'uso dei piedi, durante le manovre specifiche, per esercitare pressione su alcune masse muscolari del ricevente come i glutei.\nLo stile Ryotan Tokuda.\nIl Maestro Ryotan Tokuda, nato a Hokkaido, in Giappone nel 1938, si \u00e8 laureato in filosofia buddista presso l'Universit\u00e0 di Komasawa e come Maestro Zen (scuola S\u014dt\u014d).\nHa imparato lo shiatsu e la medicina tradizionale cinese dal maestro Ryosui Wakita (anch'egli monaco Zen della scuola S\u014dt\u014d, maestro di kendo e discepolo del Maestro Sorei Yanagiya).\nLo stile Ryotan Tokuda rimane in contatto diretto con la medicina tradizionale cinese.\n\u00c8 applicato sistematicamente sui 12 meridiani principali con uno specifico tocco, durante la sessione, su diverse porzioni di meridiani e punti di agopuntura.\nRyotan Tokuda insegna che la qualit\u00e0 dell'assistenza dipende in gran parte dall'atteggiamento, dalla postura e dalla qualit\u00e0 della presenza del professionista.\nA tal fine il suo insegnamento pone l'accento sull'addestramento del praticante in modo che cammini verso il giusto gesto.\nTeorie di base di MTC, dietetica orientale ed esercizi di salute fanno parte della trasmissione.\nLo stile olistico.\n\u00c8 una medicina complementare che combina shiatsu giapponese, medicina tradizionale cinese e medicina indo-tibetana.\nCome altri stili tiene conto dell'essere umano nel suo insieme: fisico, psichico ed emotivo.\nL'insegnamento si basa sui sette corpi sottili dell'essere umano e considera che lo spirito agisce sulla materia.\nIl processo terapeutico mira ad agire sui quattro corpi inferiori: mentale, astrale, eterico e fisico.\nQuando \u00e8 necessario, il medico di shiatsu olistico agisce su uno dei nove centri psichici chakra (influenza indiana) per armonizzare i tre corpi superiori.\nUna diagnosi \u00e8 fatta secondo le 5 dinamiche (o 5 elementi) della tradizione tibetana e una consultazione di shiatsu olistico si articola come segue:\nLo stile Meiso.\n\u00c8 arrivato in Italia negli anni 70 grazie al Maestro giapponese Yuji Yahiro che oggi vive nelle Marche.\nUtilizza la pressione delle dita e delle mani in modo perpendicolare, costante e concentrata combinata al respiro profondo, alla forza dell\u2019addome e delle lombari e all\u2019immagine positiva.\nLo stile Yin.\n\u00c8 stato creato da Takeuchi Nobuyuki, medico, agopunturista e fondatore della Clinica Akahigedo a Tokyo, un centro di medicina orientale fondato nel distretto di Yoyogi quasi 40 anni fa.\nIl nome significa \"circolo Barbarossa\" ed \u00e8 ispirato al \"Robin Hood\" della medicina del periodo Edo che ha curato i poveri tassando i ricchi (vedi il film \"Barbarossa\" di Kurosawa).\n\u00c8 uno dei centri pi\u00f9 conosciuti in Giappone per la sua originalit\u00e0 ed il suo approccio al paziente.\nMaestro della spada e medico di medicina cinese, la grande curiosit\u00e0 di Nobuyuki Takeuchi lo ha portato a fare della sua clinica un luogo di studio dove vengono insegnati e praticati approcci terapeutici nel campo dello shiatsu, della farmacopea cinese, della dietetica, degli esami del sangue approfonditi, del \"counceling\", il chi-kong terapeutico e profilattico.\nSi tratta di uno dei primi in Giappone che, verso la met\u00e0 anni '80, ha ospitato maestri Chi Kong dalla Cina, farmacologi ed agopuntori per promuovere la ricerca e l'incontro tra gli operatori giapponesi e cinesi.\nLo Shiatsu-yin differisce dagli altri stili nel profondo del suo lavoro: le pressioni sono progressive ma anche pi\u00f9 profonde.\nL'approccio energetico \u00e8 completato da tecniche osteoarticolari e corrispondenze esclusive identificate dall'osservazione della biomeccanica umana; ogni sessione \u00e8 diversa e la ricerca di mobilit\u00e0 con l'attenzione alla respirazione sono al centro di questa pratica.\nLa clinica Akahigedo ha formato molti praticanti, sia orientali che occidentali, offrendo l'esperienza di una sorta di comunit\u00e0 di pratica.\nPrepara i suoi terapeuti per un rigore morale ispirato alla vita dei samurai e ad uno stile di vita pi\u00f9 esigente e consapevole attraverso lo shiatsu.\nL'approccio terapeutico di Nobuyuki \u00e8 ora rappresentato nelle Hawaii, in alcune citt\u00e0 degli Stati Uniti ed in Europa.\nEgli \u00e8 anche autore di numerose opere in giapponese sull'esperienza della medicina, della psicologia e del buddismo.\nLo stile Watsu.\n\u00c8 una disciplina per il benessere che unisce, potenziandoli, gli effetti benefici dello shiatsu a quelli del relax meditativo in acqua.\nNel watsu, le propriet\u00e0 rilassanti dell'acqua tiepida inducono uno stato di distensione che facilita l'abbandono alle manipolazioni shiatsu.\nL\u2019obiettivo \u00e8 quello di alleviare disturbi muscolo-scheletrici, respiratori o di altra natura agendo attraverso l\u2019azione benefica che il massaggio acquatico ha a livello psico-fisico.\nIl tutto al fine di attivare nel soggetto un processo di autoguarigione che inizia nella vasca, continua nelle ore seguenti e viene riattivato ad ogni successiva sessione.\nInoltre l'acqua, elemento primordiale che favorisce il riaffiorare delle emozioni pi\u00f9 profonde, contribuisce a rafforzare il legame terapeutico con il watsuer (chi d\u00e0 watsu).\nLo stile Tantsu.\nIl \"Tantric Shiatsu\" fu sviluppato contemporaneamente al watsu. Come quest'ultimo \u00e8 basato su posture che l'operatore fa assumere al ricevente, vengono esercitati stiramenti e pressioni tipiche del watsu ma il trattamento avviene su materassini.\nInventato dal californiano Harold Dull, unisce i benefici di due terapie orientali, il tantra e lo shiatsu, con tecniche di respirazione e con un \"lavoro\" di ascolto del corpo e dei suoi bisogni vitali.\nIl risultato \u00e8 un massaggio che stira i muscoli, massaggia gli organi e fortifica la circolazione dell'energia vitale, restituendo benessere, quiete e gioia.\nIl cuore del lavoro \u00e8 il contenimento del corpo di chi riceve il massaggio nella \"culla\" formata dal corpo di chi lo pratica; si instaurano cos\u00ec una vicinanza rispettosa e una fiducia che consentono il rilassamento profondo e l'abbandono di schemi ripetitivi per aprirsi alla creativit\u00e0 e alla crescita interiore.\nLo stile Sotai Ho.\nCreato dal maestro Keizo Hashimoto, \u00e8 un metodo che non solo implica un lavoro di riflessione sulla salute in generale, basato sulla saggezza orientale e sulle nozioni mediche. Osservando gli squilibri nei movimenti, i collegamenti muscolari ed articolari del corpo aiuta l'organismo a ritrovare il suo centro, il suo stato di equilibrio o omeostasi.\nLa parola giapponese Sotai \u00e8 relazionata con un'altra parola, Taiso, che si scrive al contrario e significa esercizio. Il carattere So significa lavorare e manipolare una persona come se fosse una marionetta, mentre il carattere Tai significa corpo. Dunque il significato di Sotai \u00e8 manipolazione o movimento del corpo per ristabilire e mantenere un buon stato di salute.\nLa terapia Sotai \u00e8 intesa come metodo di rieducazione neuromuscolare e svolgimento di modelli di presa muscolare. Secondo i professionisti, la terapia Sotai bilancia i sistemi nervoso e muscolare.\nIl suo principio centrale \u00e8 il movimento di backtracking o il trattamento \"reverse-motion\". L'idea \u00e8 che le distorsioni strutturali possano essere riportate a una condizione pi\u00f9 normale spostando il corpo nella direzione desiderata.\nL'utilizzo degli effetti di una contrazione isometrica seguita da un improvviso rilassamento (rilassamento postisometrico) pu\u00f2 normalizzare la condizione di tensione.\nOgnuno dei seguaci del dottor Hashimoto sviluppa una propria libera interpretazione; attualmente infatti, esistono vari centri dove il Sotai si pratica in modi diversi.\nSotai Ho \u00e8 un marchio registrato.\nL'autoshiatsu.\nLo shiatsu \u00e8 adatto per l'automassaggio ed il \"self-shiatsu\" rappresenta una forma di lavoro sul corpo. Si pratica da soli e non necessita di attrezzature: sono sufficienti uno spazio tranquillo ed un po\u2019 di tempo per se stessi (pu\u00f2 essere praticato ovunque: a casa, in ufficio, in auto o al lavoro).\nQuesta pratica si avvale fondamentalmente di due principi terapeutici, l\u2019automassaggio intuitivo e lo shiatsu tradizionale; permette di migliorare la conoscenza di s\u00e9, di favorire il proprio stato generale di salute psicofisica e, per chi gi\u00e0 pratica o studia, di raffinare le qualit\u00e0 percettive legate al contatto con il campo energetico personale.\nUtile al termine di una giornata, consente di allentare le tensioni accumulate soprattutto a livello del collo e della schiena.\nL'efficacia.\nNon esistono prove scientifiche che lo shiatsu sia in grado di curare alcuna malattia.\nEsistono studi che hanno trovato effetti positivi nella riduzione del mal di schiena, ma la loro attendibilit\u00e0 \u00e8 limitata poich\u00e9 si basano sulle risposte soggettive date dai pazienti stessi.\nIn Australia nel 2015 il dipartimento della sanit\u00e0 del governo ha pubblicato i risultati di una revisione delle terapie alternative che hanno cercato di determinare se fossero idonee per essere coperte dall'assicurazione sanitaria e lo shiatsu era una delle 17 terapie valutate per le quali non \u00e8 stata trovata alcuna chiara evidenza di efficacia.\nLa ricerca contemporanea non ha ancora dimostrato l'esistenza di qi e meridiani ma utilizzando una tecnica di cattura delle immagini e di tomografia computerizzata, dei ricercatori hanno osservato dei punti concentrati dentro a strutture microvascolari, che corrispondono chiaramente ai punti su cui lavorano gli esperti di medicina energetica da quasi 2000 anni.\nSecondo il Cancer Research britannico \"non ci sono prove scientifiche per dimostrare che lo shiatsu pu\u00f2 curare o prevenire qualsiasi tipo di malattia, incluso il cancro. Inoltre, la mancanza finora di ricerche di alta qualit\u00e0 significa che attualmente non ci sono prove scientifiche a supporto dell'uso di shiatsu per il controllo dei sintomi del cancro. Questo non significa che lo shiatsu non funzioni nel controllo dei sintomi o degli effetti collaterali, semplicemente che non \u00e8 stato ancora testato correttamente.\"\nIn Occidente, gli Stati Uniti ed il Canada sono i paesi pi\u00f9 avanzati nella ricerca degli effetti dello shiatsu.\nIn Europa, alcuni studi sono stati condotti su emicrania, nausea e vomito durante la gravidanza, disturbi dell'insonnia negli adolescenti, sclerosi multipla, cancro e pochi altri.\nGli studi pi\u00f9 approfonditi convalidati dalla ricerca universitaria sono:\nLa diffusione.\nIn Europa.\nSi diffonde all'inizio degli anni settanta, quando trova un ambiente particolarmente favorevole alla propria diffusione ed al proprio sviluppo, come \"terapia alternativa\" in risposta alla crescente domanda di salute ed alla difficolt\u00e0 a fornire risposte della medicina istituzionale. Per alcuni anni i praticanti sono poche centinaia; i primi corsi si svolgono in forma amatoriale e disorganizzata.\nNel 1997 la Commissione europea lo ha elencato come uno degli otto metodi di medicina complementare (risoluzione dell'Unione europea del 29 maggio 1997 sullo status della medicina non convenzionale); gli altri elencati erano la chiropratica, l'omeopatia, la medicina antroposofica, la medicina tradizionale cinese (compresa l'agopuntura), la naturopatia, l'osteopatia e la fitoterapia.\nLa Francia ha riconosciuto dal 2015 il titolo professionale di \"Sp\u00e9cialiste en shiatsu\" (tradotto in italiano: \"Specialista di shiatsu\"), un titolo registrato nel RNCP R\u00e9pertoire National des Certifications Professionnelles.\nSi pratica negli ospedali ed in altri ambiti sanitari o gruppi come i medici senza frontiere. Gli anestesisti del dipartimento di sollievo dal dolore cronico supportano terapie complementari come lo shiatsu ed il riconoscimento dei suoi effetti \u00e8 stato grande finora.\nNell'anno 2010 gli operatori scesero in piazza per sensibilizzare il governo e l\u2019opinione pubblica sulla professione.\nCon la legge 14 gennaio 2013, n.4 (pubblicata sulla Gazzetta Ufficiale del 26 gennaio 2013, n. 22) il Governo italiano rese disponibile alcuni elenchi di associazioni professionali, a titolo puramente informativo e senza un giudizio di affidabilit\u00e0.\nNelle note introduttive agli elenchi, il Ministero dello sviluppo economico precis\u00f2 che l'inserimento di un'associazione di professionisti \"non costituisce in alcun modo un riconoscimento giuridico della professione da essi esercitata\".\n\u00c8 una terapia non regolamentata nel Regno Unito. Ci\u00f2 significa che non ci sono leggi che stabiliscano il livello di formazione di cui qualcuno ha bisogno per diventare un praticante di shiatsu. Esistono tuttavia organismi professionali che regolano volontariamente tali terapie. Questi organismi elencano solo terapisti con qualifiche e assicurazioni pertinenti e si attengono a un codice etico. Quando si cerca un praticante shiatsu, pu\u00f2 offrire tranquillit\u00e0 optare per qualcuno che sia membro di un organismo professionale o che abbia qualifiche e assicurazioni pertinenti.\nLo shiatsu non \u00e8 una pratica regolamentata ed \u00e8 attualmente in fase di valutazione nell'ambito del programma ConPrueba avviato dal Ministero della sanit\u00e0, del consumo e del benessere sociale e dal Ministero della scienza, innovazione e universit\u00e0 per decidere se concederle o meno la classificazione ufficiale come pseudoterapia.\nLa Svizzera ha riconosciuto dal 2016 il titolo di \"Th\u00e9rapeute compl\u00e9mentaire, m\u00e9thode Shiatsu\" (tradotto in italiano: \"Terapista complementare, metodo Shiatsu\") nell'ambito del Dipl\u00f4me F\u00e9d\u00e9ral de Th\u00e9rapeute Compl\u00e9mentaire (tradotto in italiano: \"Diploma Federale di Terapista Complementare\"), riconosciuto dalla SEFRI (Segretariato federale per la formazione, la ricerca e l'innovazione).\nIn America.\nBrasile.\nNel periodo di circa 100 anni (1872-1975), il Brasile ha ricevuto almeno 5,5 milioni di immigrati provenienti dall'Europa e da altre parti del mondo. Di questi immigrati circa il 5% erano giapponesi e lo shiatsu arriva in Brasile attraverso i grandi cicli di immigrazione giapponese nel paese.\nInizialmente praticato nelle colonie ed insegnato secondo le tradizioni familiari, si pu\u00f2 affermare che fino agli anni sessanta \u00e8 praticato soprattutto dai Nikkei in Brasile, nelle comunit\u00e0 buddiste e nelle dojo di arti marziali (accademie).\n\u00c8 diventato comune negli anni ottanta per i modi di propagare la cultura popolare di guarigione associata allo shiatsu come: \"vai dai giapponesi che ti trattano la colonna vertebrale\". Il processo di formalizzazione dell'insegnamento, del riconoscimento ufficiale, ecc. inizi\u00f2 nella stessa epoca.\nOggigiorno \u00e8 riconosciuto dalle leggi statali, \u00e8 considerato una professione secondo il \"Cat\u00e1logo brasileiro de ocupa\u00e7\u00f5es\" (tradotto in italiano: \"Registro brasiliano delle occupazioni e mestieri\") ed ha un'ampia accettazione sociale. La pratica professionale si trova in tutto il Brasile; \u00e8 pratica amatoriale o familiare principalmente nelle regioni che ricevettero colonie giapponesi dal 1937. Ha trovato qui la libert\u00e0 di sviluppo ed un grande consenso sociale; attualmente ha un'offerta diversificata di corsi, professionisti e centri dedicati all'argomento.\nCon l'aumento della capacit\u00e0 economica brasiliana e le nuove tecnologie d'istruzione, questo paese ha iniziato di recente il suo scambio con gli altri paesi e continenti. Il suo sviluppo particolare, che si \u00e8 verificato parallelamente ai movimenti shiatsu in America del nord ed in Europa, ha suscitato interesse in tutto il mondo."}
{"id": "1367904", "revid": "729019", "url": "https://it.wikipedia.org/wiki?curid=1367904", "title": "Danny Grewcock", "text": "Biografia.\nGrewcock \u00e8 nato a Coventry, citt\u00e0 dove svolse gli studi medi e superiori, e nella quale inizi\u00f2 a giocare a rugby.\nPrima dei 19 anni d'et\u00e0 gioc\u00f2 nelle giovanili dei Barker Butts e del Coventry, che gli diede poi il primo ingaggio da professionista, e nella selezione regionale del Warwickshire Under-21.\nEsord\u00ec in Nazionale inglese a Buenos Aires contro l' nel 1997, anno del suo debutto nel rugby professionale; in quell'occasione segn\u00f2 la prima delle sue due mete internazionali; salt\u00f2 il \"tour\" inglese in Nuova Zelanda e in estate pass\u00f2 al Bath.\nPrese parte alla in Galles nel corso della quale fu presente in tutti gli incontri della Nazionale, e nel 2001 fu chiamato dai British Lions per il loro \"tour\" australiano, in cui Grewcock forn\u00ec una prestazione d'eccezione insieme al suo compagno di reparto e di Nazionale Martin Johnson.\nFu presente ai \"test\" di preparazione alla in Australia, ma un infortunio alla mano occorsogli nell'incontro vinto per 111-13 sull' nella prima fase del torneo mondiale lo costrinse a saltare il resto della competizione.\nGli fu comunque riconosciuto il contributo dato alla Nazionale e, nel quadro dei riconoscimenti dovuti ai rugbysti inglesi che vinsero quell'edizione della Coppa, ricevette nel gennaio 2004 l'onorificenza di Membro dell\u2019Ordine dell'Impero Britannico e, nel dicembre successivo, anche la medaglia riservata ai giocatori della squadra vincitrice.\nNel corso del Sei Nazioni 2004 Grewcock segn\u00f2 la sua seconda e ultima meta, contro la .\nL'anno successivo fu chiamato di nuovo nei British Lions per il loro \"tour\" in Nuova Zelanda, ma fu espulso nel corso della sua prima partita contro gli \"All Blacks\" per aver morso il dito del tallonatore avversario Keven Mealamu, cosa questa che gli procur\u00f2 anche una squalifica di due mesi dalle gare internazionali.\nBench\u00e9 giunto al culmine di una serie di scambi di ruvidezze reciproche e continuate (lo stesso Mealamu e il suo compagno Umaga, nell'incontro precedente, in un placcaggio al limite del regolamento avevano mandato il Lion Brian O'Driscoll in infermeria per lussazione alla spalla e gli avevano fatto saltare il resto del \"tour\", rimanendo tuttavia impuniti), il morso a Mealamu fu solo l'ennesima di una serie di intemperanze disciplinari che avevano fatto collezionare a Grewcock una serie di cartellini gialli e rossi che spesso avevano lasciato la sua squadra in 14: il suo primo cartellino rosso risale alla sua seconda partita per il Bath; fu il secondo inglese in assoluto a farsi espellere in un incontro internazionale nel 1998; per aggressione al neozelandese Dan Carter fu sospeso una prima volta nel 2004, e nel corso del Sei Nazioni ricevette svariate ammonizioni che lasciarono la squadra con un uomo in meno in momenti cruciali, due dei quali nel nell'incontro perso dal per 9-11 e nel quando l' fu sconfitta dalla 12-18.\nNell'occasione Grewcock si difese sostenendo che fu Mealamu a infilargli le dita in bocca, cosa che il \"board\" disciplinare riconobbe come vera; tuttavia quest'ultimo non riconobbe la circostanza come una giustificazione per il morso, visto che le dita avrebbero potuto essere rimosse \u00abin maniera pi\u00f9 appropriata\u00bb.\nDopo l'ennesima squalifica, per un pugno dato a un avversario durante un incontro internazionale con il Bath, Grewcock fu costretto a saltare la stagione estiva della Nazionale inglese nel 2007 e di fatto si autoescluse dalla successiva in Francia.\nSebbene non abbia annunciato il suo ritiro internazionale, Grewcock non disputa pi\u00f9 un incontro con la maglia dell' dal febbraio 2007.\nAl suo attivo anche la presenza nel prestigioso club britannico a inviti dei Barbarians."}
{"id": "1367905", "revid": "1719883", "url": "https://it.wikipedia.org/wiki?curid=1367905", "title": "Silfide (mitologia)", "text": "La S\u00eclfide \u00e8 una figura femminile della mitologia germanica. Si tratta di un genio del vento e dei boschi, e possiede una figura agile e snella, tanto che la parola si usa anche per indicare ragazze di analoga corporatura. \nIl medico e alchimista svizzero Paracelso, che ne narr\u00f2 ampiamente le gesta e che pu\u00f2 essere considerato l'inventore del termine, le chiama anche \"Silvani\" ispirandosi probabilmente a figure mitiche della Cabala. Le Silfidi sono talora descritte in gruppi con i \"Silfi\", loro corrispondente maschile.\nLe Silfidi appartengono all'elemento Aria.\nCaratteristiche.\nLe loro caratteristiche, per come le conosciamo dalle fonti mitologiche, sono estremamente poco note: sono considerate viventi nel vento e come esseri che si spostano nelle correnti aeree. Inoltre sono ritenute creature estremamente timide, anche se non disdegnano il contatto con gli umani, spesso ingannevoli (specie quelle femminili) pur non mancando talora di apparire dolci, comprensive e utili: infatti se ritengono che l'aiuto a loro richiesto sia giusto allora vengono descritte come capaci di rivoltare il mondo pur di aiutare il loro protetto.\nI luoghi idonei per incontrarle sarebbero le pianure, le montagne, le altezze vertiginose e, comunque, i luoghi molto ventosi. "}
{"id": "1367906", "revid": "124566400", "url": "https://it.wikipedia.org/wiki?curid=1367906", "title": "Khmer rossi", "text": "I khmer rossi (in lingua khmer: khmer krohom) erano i seguaci, riuniti in milizia, del Partito Comunista di Kampuchea prima e del Partito della Kampuchea Democratica dopo, in Cambogia. Sotto Pol Pot, i Khmer Rossi condussero il famigerato \"genocidio cambogiano (1975-1979)\", durante il quale furono uccise da 1,5 a 3 milioni di persone, pari a circa il 25% della popolazione del paese.\nStoria.\nIl gruppo fu istituito nel 1960 come costola dell'esercito popolare vietnamita nel Vietnam del Nord ed era un partito rurale attivo in Cambogia dal 1975 al 1979 e guidato da Pol Pot, Nuon Chea, Ieng Sary, Son Sen e Khieu Samphan. La formazione si alle\u00f2 con il Vietnam del Nord, i Viet Cong, e Pathet Lao durante la Guerra del Vietnam contro le forze anti-comuniste, da ultimo stringendo alleanza anche con Sihanouk. Dopo la conquista del potere conseguente al ritiro statunitense, i khmer rossi (Khmer Krohom), si dedicarono alla \"purificazione della Cambogia\", massacrando qualunque appartenente alle classi pi\u00f9 colte (l'uso degli occhiali era segno di acculturamento sufficiente per essere eliminato), distruggendo ogni legame familiare in quanto incompatibile con la creazione della nuova societ\u00e0 cambogiana, e sopprimendo, nel volgere di mezzo decennio, quasi un quarto della popolazione cambogiana. Il nome dello Stato controllato dal governo dei khmer rossi dal 1975 al 1979 era Kampuchea Democratica.\nNel 1979, i khmer rossi furono costretti a lasciare il Paese grazie ad un intervento militare vietnamita, dovuto sia alle divergenze ideologiche, sia alla contrariet\u00e0 del governo vietnamita agli eccidi che coinvolgevano anche la minoranza vietnamita. Fu cos\u00ec stabilita la Repubblica Popolare di Kampuchea. Dopo l'intervento vietnamita nel 1979, gli Stati Uniti, il Regno Unito, la Cina e la Thailandia aiutarono i khmer rossi a combattere il nuovo governo. I khmer rossi e i partiti anticomunisti cambogiani costituirono un governo in esilio, che ottenne il riconoscimento della maggior parte dei paesi occidentali e asiatici.\nIl governo di coalizione della Kampuchea Democratica sal\u00ec al potere nel 1993 con la mediazione delle Nazioni Unite e quindi si instaur\u00f2 nuovamente un governo multipartitico e monarchico. Questo aveva l'appoggio sua del Vietnam che delle forze anticomuniste finanziate (al pari dei Khmer) dagli USA nel decennio precedente, lasciando i khmer rossi da soli. Un anno dopo migliaia di guerriglieri si arresero e nel 1996 un nuovo partito, il DNUM, venne fondato da Ieng Sary. L'organizzazione dei khmer rossi fu in gran parte sciolta nella seconda met\u00e0 degli anni '90, fino a che non si arrese completamente nel 1999.\nGenocidio cambogiano.\nL'organizzazione divenne tristemente nota soprattutto per aver orchestrato il genocidio cambogiano. I suoi tentativi di riforma agraria portarono ad una diffusa carestia, mentre l'insistenza sull'assoluta autosufficienza, anche nella fornitura di medicinali, determin\u00f2 la morte di migliaia di persone a causa di malattie curabili come la malaria. In particolare fu spietato l'accanimento contro gli abitanti della capitale, che il nuovo regime svuot\u00f2 completamente, e contro i presunti \"intellettuali\" (portare gli occhiali era sufficiente per essere eliminati), nonch\u00e9 la distruzione dei nuclei familiari con la separazione tra uomini e donne e l'educazione dei bambini alla delazione a danno degli stessi genitori. Le esecuzioni arbitrarie e le torture eseguite contro elementi sovversivi (accusa per la quale bastava essersi lamentati per la mancanza di cibo o avere omesso di partecipare a una qualche riunione di condizionamento ideologico) sono stati considerati come esempio di genocidio; le esecuzioni erano frequentemente plurime ed effettuate dagli stessi condannati, che venivano allineati mettendo in mano al secondo della linea un martello o un badile con cui era obbligato a uccidere il primo, per poi passare l'arma al terzo della linea ed essere a propria volta ucciso da costui.\nComplessivamente furono massacrati dai khmer rossi 1,6 milioni di Cambogiani, equivalenti a quasi un quarto dell'intera popolazione.\nCondanne ai leader politici.\nNel 2014 due leader dei khmer rossi, Nuon Chea e Khieu Samphan, sono stati condannati da un tribunale sostenuto dalle Nazioni Unite al carcere a vita, essendo stati ritenuti colpevoli di crimini contro l'umanit\u00e0 e responsabili della morte di circa 1,6 milioni di cambogiani, quasi un quarto dell'intera popolazione del Paese ai tempi del genocidio, cio\u00e8 dal 1975 al 1979. Nel 2018, lo stesso tribunale li ha condannati per la prima volta anche per il reato di genocidio."}
{"id": "1367907", "revid": "729019", "url": "https://it.wikipedia.org/wiki?curid=1367907", "title": "J. P. R. Williams", "text": ""}
{"id": "1367910", "revid": "765341", "url": "https://it.wikipedia.org/wiki?curid=1367910", "title": "Rigenerazione (termodinamica)", "text": "In termodinamica per rigenerazione si intende l'utilizzo del calore ancora contenuto nei fluidi di scarico di un processo, come il vapore o i gas combusti.\nAd esempio in alcuni motori a combustione interna la rigenerazione si usa per riscaldare il combustibile che deve ancora essere bruciato, per favorirne la reazione ed aumentare quindi il rendimento della macchina.\nLe camere dove avviene questo scambio termico vengono chiamate preriscaldatori.\nCiclo Hirn.\nLa rigenerazione viene talvolta utilizzata nel ciclo Hirn. Si parla quindi di ciclo Hirn rigenerativo. Spillando dalla turbina a un numero intero n di pressioni diverse (dalla pi\u00f9 bassa alla pi\u00f9 alta) ogni volta una frazione massica w del vapore che la attraversa si tende ad annullare quasi completamente l'effetto negativo del riscaldamento del fluido di lavoro accostandosi sempre pi\u00f9 al rendimento del relativo ciclo Carnot, seppure senza raggiungerlo neanche ad infiniti spillamenti. Segue la dimostrazione:\nma un bilancio energetico al rigeneratore j-esimo:\npermette di esprimere ogni frazione nella sommatoria delle precedenti e nei rapporti entalpici:\ndove:\ne quindi la frazione massica passante dalla turbina vale:\nessa va massimizzata negli kj, tenendo conto che formula_7 dipende unicamente da n, e come tale:\nperci\u00f2 la produttoria avendo fattori uguali si riduce ad una semplice potenza, e il rendimento diventa: \na questo punto non ci resta che minimizzare in k il denominatore:\nche porta a:\nformula_11\nperci\u00f2 finalmente otteniamo:\nquesta \u00e8 una successione reale crescente, che parte da:\ne finisce nell'esponenziale negativo crescente:\nLa soluzione ideale di massimo rendimento per gli spillamenti.\nRiassumendo si \u00e8 dimostrato che l'adozione degli spillamenti:\nIn un ciclo Rankine con rigenerazione il vapore che si trova sotto forma di vapore surriscaldato entra in turbina e incomincia ad espandersi; qui parte del vapore viene sottratto grazie all'ausilio di particolari valvole e viene utilizzato per riscaldare il liquido nella fase di compressione-riscaldamento; questo metodo dicesi di \"Spillamento\".\nNella pratica reale \u00e8 impossibile ottenere uno spillamento graduale e continuo e per questo si opta a successivi spillamenti graduali che vanno da un minimo di 4 a un massimo di 14. Certo \u00e8 che lo spillamento a gradino \u00e8 pi\u00f9 svantaggioso di quello ideale continuo.\nLa rigenerazione \u00e8 tanto pi\u00f9 efficiente quanto pi\u00f9 \u00e8 alta la temperatura e la pressione di vaporizzazione. Ad esempio se la pressione \u00e8 di 18 Mpa il beneficio della rigenerazione ideale \u00e8 di addirittura 28% usando vapore saturo.\nNella fase di miscelamento, il vapore spillato pu\u00f2 venire mescolato al liquido o attraverso \"riscaldatori a superficie\", un particolare tipo di scambiatori di calore, o attraverso semplici miscelatori, effettivamente pi\u00f9 semplici e senza salto di temperatura da condensante e acqua.\nAltri significati.\nPer rigenerazione si intende anche l'accumulo momentaneo del calore sulle pareti (o corpi di riempimento) di un recipiente, entro il quale passano alternativamente prima il fluido che cede il calore al recipiente e successivamente il fluido da scaldare.\nLa tecnica della rigenerazione viene anche applicata nell'ambito dell'ingegneria chimica agli scambiatori di calore industriali, che vengono appunto detti scambiatori di calore rigenerativi. Un tipo di scambiatore di calore rigenerativo \u00e8 lo scambiatore Cowper, che consiste in un'alta colonna riempita di mattoni, che accumulano il calore da scambiare.\nGli scambiatori di calore rigenerativi vengono utilizzati nei casi in cui l'inquinamento tra le correnti non comporti particolari problemi per il processo produttivo."}
{"id": "1367911", "revid": "123457968", "url": "https://it.wikipedia.org/wiki?curid=1367911", "title": "Avatar (realt\u00e0 virtuale)", "text": "Lavatar \u00e8 un'immagine scelta per rappresentare la propria utenza in comunit\u00e0 virtuali, luoghi di aggregazione e di discussione, o di gioco online.\nImpiego.\nLa parola, che \u00e8 in lingua sanscrita, \u00e8 originaria della tradizione induista, nella quale ha il significato di \"incarnazione\", di assunzione di un corpo fisico da parte di un dio (Avatar: \"Colui che discende\"); per traslazione metaforica, nel gergo di Internet si intende che una persona reale che scelga di mostrarsi agli altri, lo faccia attraverso una propria rappresentazione, un'incarnazione: un \"avatar\" appunto. Tale immagine, che pu\u00f2 variare per tema e per grandezza (di solito stabilite preventivamente dai regolamenti delle \"comunit\u00e0 virtuali\"), pu\u00f2 raffigurare un personaggio di fantasia (ad es. un cartone animato, un fumetto), della realt\u00e0 (ad es. il proprio cantante o attore preferito, o anche la propria immagine), o anche temi pi\u00f9 vari, come vignette comiche, testi, ed altro. Il luogo di maggiore utilizzo degli \"avatar\" sono i forum, i programmi di messaggistica istantanea e i giochi di ruolo on-line, dove \u00e8 d'uso crearsi un \"alter ego\". Alcuni siti invitano a dotarsi di un avatar ispirato a un certo tema per renderne uniforme l'utilizzo in modo da migliorare il senso di appartenenza alla comunit\u00e0 virtuale.\nInoltre, ci sono progetti di ricerca con avatar come i due progetti congiunti finanziato dal BMBF (Ministero federale dell'istruzione e della ricerca), AVASAG \"Assistente vocale basato su avatar per la traduzione automatica dei segni\" per una maggiore accessibilit\u00e0 digitale cos\u00ec come EMMA \"Emotional Mobile Assistant\" per il supporto in caso di stress psicologico sul posto di lavoro e il progetto congiunto finanziato dal BMWi (Ministero federale dell'economia e dell'energia), EMMI \"Interazione empatica uomo-macchina\" per aumentare l'accettazione della guida autonoma.\nStoria.\nNel 2004 fece la sua comparsa la prima presentatrice televisiva virtuale Eva Byte sulla rete brasiliana TV Globo; la giornalista era realizzata con il software 3DSMAX. Per quanto riguarda l'Italia possiamo trovare un esempio analogo nell'edizione 1996-1997 della trasmissione per ragazzi \"Solletico\", nella quale i conduttori erano affiancati da un teschietto virtuale chiamato Osso, doppiato e animato da Gigi Rosa."}
{"id": "1367919", "revid": "125889976", "url": "https://it.wikipedia.org/wiki?curid=1367919", "title": "Cubismo", "text": "Cubismo \u00e8 il termine col quale si \u00e8 soliti rappresentare una corrente artistica e culturale ben riconoscibile, distinta e fondante rispetto a molte altre correnti e movimenti che si sarebbero successivamente sviluppate. Tuttavia il cubismo non \u00e8 un movimento capeggiato da un fondatore e non ha una direzione unitaria.\nLa parola \"cubismo\" fu usata per la prima volta in maniera derisoria da Henri Matisse, come testimonia il poeta Guillaume Apollinaire, nel 1908: Matisse era membro della giuria del Salon d'automne, che aveva rifiutato cinque dei sette quadri inviati da Georges Braque. Fu poi Louis Vauxelles a parlare di \"pittura fatta a cubi\" per commentare, a novembre del 1908, da una mostra retrospettiva di Cezanne del 1907, all\u2019Estaque, presso Marsiglia, in questa occasione disse: \"Cezanne maltratta le forme, riduce tutto, luoghi, figure, case, a schemi geometrici, a cubi.\" Questo ultimo termine non dispiacque a Braque e ai pittori della nuova scuola, tanto che da allora le opere di Pablo Picasso, Braque e altri pittori vennero denominate cubiste.\nSi pu\u00f2 tuttavia individuare in Paul C\u00e9zanne un pittore che, nelle sue solitarie sperimentazioni, \u00e8 stato in grado di prefigurare quelli che saranno lo stile, la visione e le tematiche cubiste.\nOltre a loro ne hanno fatto parte: Robert Delaunay, Marcel Duchamp, suo fratello Raymond Duchamp-Villon, Jacques Villon, Francis Picabia, James Riviere, Gino Severini. Altri importanti autori del periodo furono Albert Gleizes, Jean Metzinger, Marie Laurencin, Louis Marcoussis, Roger de la Fresnaye, Franti\u0161ek Kupka, L\u00e9opold Survage e F\u00e9lix Tobeen.\nDescrizione.\nLa storia del cubismo \u00e8 divisa in tre fasi fondamentali, quella del cubismo formativo (1907-1909), quella del cubismo analitico (1909-1912) e quella del cubismo sintetico (1912-1914). Se con la fase \"protocubista\" ci si dedica a composizioni di ampio respiro e dimensione in risalto su uno sfondo convenzionale e non definito, \u00e8 con il movimento successivo, detto \"analitico\" che inizia l'elaborazione di una sfaccettatura fitta, minuziosa, che tende a mostrare l'oggetto nei suoi molteplici aspetti, analizzandolo. Il terzo momento, detto \"sintetico\", ha inizio verso la fine del 1912 e consiste in una pi\u00f9 libera e intuitiva ricostruzione di tale oggetto espresso nella sintesi con cui si presenta alla mente dell\u2019artista nell'attimo in cui lo pensa rivivendolo interiormente.\n\u00c8 in questo terzo momento (1912-1921) che comincia anche l'uso di incollare sulla tela inserti ritagliati da giornali e da stampati o materiali vari (collages) che \u00e8, tra le innovazioni introdotte dai cubisti, la pi\u00f9 interessante e la tecnica tendente a raggiungere un risultato artistico mediante la disposizione, secondo un ordine voluto, di vari elementi di diversa materia, riuniti con l'unica funzione di costituire un fatto plastico indipendente da qualsiasi intenzione imitativa.\nFasi del cubismo.\nNel cubismo si possono individuare tre fasi:\nCubismo analitico.\nAlcuni storici hanno diviso il cubismo in 4 periodi: uno di questi va dal 1909 al 1912. In questo periodo gli artisti sperimentano un linguaggio artistico che consente loro di rappresentare in modo totale la realt\u00e0, in base ad un intento assolutamente razionale, ponendosi di fronte ad essa con un atteggiamento scientifico e, appunto, analitico.\nI cubisti tendono sempre a non rappresentare la dimensione interiore, spirituale, bens\u00ec una realt\u00e0 concreta; ci\u00f2 si evince anche dalla scelta dei soggetti. Le rappresentazioni tradizionali della realt\u00e0 sembrano parziali e di contro sviluppano una tecnica pittorica che segna la dissoluzione della prospettiva tradizionale, rinascimentale. Partendo dalla meditazione sull'operato di Paul C\u00e9zanne, puntano ad una riorganizzazione dello spazio pittorico, potenziando la sintesi plastica delle forme, sviluppando una lettura della realt\u00e0 in chiave volumetrica e moltiplicando i punti di vista secondo cui il soggetto rappresentato viene osservato. Oltre a C\u00e9zanne, fonte d'ispirazione \u00e8 il divisionista Seurat, con le sue teorizzazioni su contrasti di tono, tinta e linea. Per raggiungere questo obiettivo il cubista spezza la superficie pittorica in tasselli, piccole superfici che registrano ognuna un punto di vista diverso, cos\u00ec che lo spettatore guardando il quadro possa compiere una sorta di itinerario virtuale a trecentosessanta gradi nello spazio e nel tempo.\nIl cubismo reagisce direttamente all'Impressionismo accentuando il valore del volume su quello del colore, che viene eliminato quasi totalmente (al massimo vengono utilizzate le gamme del grigio e del bruno) e gli elementi chiaroscurali sono dati da luce ed ombra. Il colore infatti \u00e8 visto come componente solo decorativa, come elemento di disturbo per l'artista quanto per lo spettatore, capace di distogliere entrambi dalla necessit\u00e0 di analizzare ed indagare la realt\u00e0.\nCubismo sintetico.\n(1912-1921) Tra il 1910 e il 1920 Picasso e Braque si rendono conto che spezzando troppo la superficie pittorica, i suoi singoli frammenti non sono pi\u00f9 ricomponibili virtualmente e l'opera si avvicina sempre pi\u00f9 ai caratteri dell'astrattismo. Per far s\u00ec che la loro pittura non sconfinasse mai all'astrazione, cio\u00e8 in qualcosa di puramente mentale, senza pi\u00f9 alcun rapporto concreto con la realt\u00e0, i due artisti incominciano a introdurre nelle loro opere anche le lettere dell'alfabeto e numeri. In questo modo ogni fuga verso l'astrazione viene volontariamente bloccata dalla immediata riconoscibilit\u00e0 di questi elementi, subito riconducibili alla concretezza del quotidiano.\nCon la collaborazione di Juan Gris elaborano una serie di tecniche per uscire da questo paradosso in cui sono incappati portando alle estreme conseguenze la loro tecnica di rappresentazione del reale. Introducono nel quadro frammenti di realt\u00e0, di oggetti reali combinati alle parti dipinte (tecnica del collage), utilizzano mascherine con numeri o lettere (tecnica mista, tipo stencil); inseriscono trompe-l'\u0153il e riproducono l'effetto delle venature del legno con la tecnica del pettine passato sul colore fresco.\nInoltre si assiste al ritorno del colore e soprattutto il processo dell'opera non ha inizio attraverso l'osservazione del reale, ma si creano sulla tela forme geometriche semplici variamente composte, in intersezione, orientate in vario modo e solo in un secondo momento queste suggeriscono oggetti reali. La realt\u00e0 viene dunque sintetizzata, creata nell'immagine. Gli oggetti sulla tela non sono pi\u00f9 copia del reale, esistono nel momento in cui vengono concretizzati nell'immagine pittorica, di essi c'\u00e8 solo il concetto formale."}
{"id": "1367934", "revid": "648716", "url": "https://it.wikipedia.org/wiki?curid=1367934", "title": "Devils Lake (Dakota del Nord)", "text": "Devils Lake \u00e8 una citt\u00e0 degli Stati Uniti d'America, capoluogo della Contea di Ramsey nello Stato del Dakota del Nord. Nel censimento del 2000 la popolazione era di abitanti. La citt\u00e0 \u00e8 stata fondata nel 1882.\nStoria.\nDevils Lake venne fondata verso il 1882 nel territorio appartenenti un tempo ai Sioux detto \"mni wak'\u00e1\u014b chante\", che indicava lo spirito dell'acqua. A causa di un errore dei colonizzatori si confuse il termine \"spirito\" inteso in generale con quello che indicava i demoni, e per questo il nome scelto per l'area fu quello di Devils Lake (lago del diavolo). Il centro abitato nacque dapprima con il nome di Creelsburg, ma dall'arrivo della ferrovia nel 1884 il nome fu mutato in Devils Lake.\nGeografia fisica.\nSecondo i rilevamenti dell'United States Census Bureau, la localit\u00e0 di Devils Lake si estende su una superficie di , tutti occupati da terre.\nPopolazione.\nSecondo il censimento del 2000, a Devils Lake vivevano persone, ed erano presenti gruppi familiari. La densit\u00e0 di popolazione era di 443 ab./km\u00b2. Nel territorio comunale si trovavano unit\u00e0 edificate. Per quanto riguarda la composizione etnica degli abitanti, l'89,23% era bianco, lo 0,22% era afroamericano, il 7,84% era nativo e lo 0,28% proveniva dall'Asia. Lo 0,21% della popolazione apparteneva ad altre razze e il 2,23% a due o pi\u00f9. La popolazione di ogni razza ispanica corrispondeva allo 0,55% degli abitanti.\nPer quanto riguarda la suddivisione della popolazione in fasce d'et\u00e0, il 24,0% era al di sotto dei 18, il 10,0% fra i 18 e i 24, il 25,6% fra i 25 e i 44, il 19,3% fra i 45 e i 64, mentre infine il 21,1% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 89,8 maschi."}
{"id": "1367939", "revid": "118743426", "url": "https://it.wikipedia.org/wiki?curid=1367939", "title": "Iperplasia focale nodulare", "text": "L'iperplasia nodulare focale, anche chiamata iperplasia nodosa focale (dall'inglese \"focal nodular hyperplasia\") \u00e8 un tumore benigno del fegato.\nEpidemiologia.\nSi tratta del secondo tumore benigno pi\u00f9 frequente del fegato, dopo l'angioma epatico. Colpisce pi\u00f9 le donne che gli uomini. Sebbene l'uso dei contraccettivi orali non sia associato alla patogenesi del tumore, al contrario dell'adenoma epatico, le pazienti in trattamento con questi farmaci possono sviluppare, in caso di iperplasia focale nodulare, infarcimento emorragico, e quindi presentare sintomi associati.\nAnatomia patologica.\nConsiste di un'iperplasia benigna di tutte le specie cellulari epatiche, che risultano comunque abnormemente organizzate. La maggior parte dei noduli presentano una cicatrice centrale fibrosa da cui partono setti connettivali che conferiscono il caratteristico aspetto stellato. \nLa localizzazione di solito \u00e8 superficiale e al lobo destro (70%).\nSintomi.\nIl paziente nell'80-90% \u00e8 asintomatico e l'INF viene diagnosticata casualmente in corso di interventi o indagini radiologiche. Una minima parte dei pazienti ha un quadro clinico dovuto al volume della lesione; potranno quindi esserci:\nDiagnosi.\nLa diagnosi \u00e8 basata sulla dimostrazione di un nucleo cicatriziale interno alla lesione. Questo in realt\u00e0 non viene individuato se non nel 20% dei pazienti; lo si ritrova anche nell'epatocarcinoma fibrolamellare, nell'adenoma e nel colangioarcinoma intraepatico. Importante dunque, anche se non sempre possibile con le sole indagini radiologiche, riuscire a distinguere l'INF dalle altre neoplasie maligne del fegato.\nTrattamento.\nL'INF \u00e8 una lesione benigna, quindi non richiede alcun tipo di trattamento; il vero problema sono i casi dubbi, in questo caso deve essere completata la caratterizzazione istologica (tramite FNAB) al fine di escludere con sicurezza la presenza di una lesione maligna.\nPu\u00f2 essere necessaria una resezione dell'INF quando si manifestano sintomi, o quando c'\u00e8 un aumento delle dimensioni in un breve periodo."}
{"id": "1367940", "revid": "1718925", "url": "https://it.wikipedia.org/wiki?curid=1367940", "title": "Ultima Cena (Leonardo)", "text": "Il Cenacolo, noto anche come l'Ultima Cena, \u00e8 un dipinto parietale ottenuto con una tecnica mista a secco su intonaco (460\u00d7880\u00a0cm) di Leonardo da Vinci, databile al 1494-1498 e realizzato su commissione di Ludovico il Moro nel refettorio del convento adiacente al santuario di Santa Maria delle Grazie a Milano.\nSi tratta della pi\u00f9 celebre rappresentazione dell'Ultima Cena, capolavoro di Leonardo e del Rinascimento italiano in generale. Nonostante ci\u00f2, l'opera \u2014\u00a0a causa della singolare tecnica sperimentale utilizzata da Leonardo, incompatibile con l'umidit\u00e0 dell'ambiente\u00a0\u2014 versa da secoli in un cattivo stato di conservazione, cui si \u00e8 fatto fronte, per quanto possibile, nel corso di uno dei pi\u00f9 lunghi restauri della storia, durato dal 1978 al 1999 con le tecniche pi\u00f9 all'avanguardia del settore. In oltre 17 anni, l'Olivetti (societ\u00e0 finanziatrice del progetto dal 1982 al 1999) sostenne per il restauro un costo di circa 7 miliardi di lire.\nDal dicembre 2014 il Ministero per i beni e le attivit\u00e0 culturali gestisce il Museo del Cenacolo Vinciano tramite il Polo museale della Lombardia, nel dicembre 2019 divenuto Direzione regionale Musei. Nel 2019 \u00e8 stato visitato da 445 728 persone, risultando essere il quindicesimo pi\u00f9 visitato in Italia.\nStoria.\nLa commissione e la creazione.\nNel 1494 Leonardo da Vinci era deluso dall'abbandono forzato del progetto del monumento equestre a Francesco Sforza, a cui aveva lavorato quasi dieci anni.\nQuell'anno ricevette per\u00f2 un altro importante incarico da Ludovico il Moro, il quale aveva infatti eletto la chiesa domenicana di Santa Maria delle Grazie a luogo di celebrazione della casata Sforza.\nIl duca di Milano aveva finanziato importanti lavori di ristrutturazione e abbellimento di tutto il complesso; Donato Bramante aveva appena finito di lavorarvi, quando si decise di procedere con la decorazione del refettorio.\nVenne scelta una decorazione tradizionale sui lati minori, rappresentante la \"Crocifissione\" e l'\"Ultima Cena\".\nAlla \"Crocifissione\" lavor\u00f2 Donato Montorfano, che elabor\u00f2 una scena di impostazione tradizionale, terminata gi\u00e0 nel 1495.\nIn questa scena, Leonardo dovette rappresentare, verso il 1497, i \"Ritratti dei duchi di Milano con i figli\", oggi scarsamente leggibili.\nSulla parete opposta l'artista avvi\u00f2 l'\"Ultima Cena\" (o \"Cenacolo\"), che lo risollev\u00f2 dalle preoccupazioni economiche e nella quale rivers\u00f2 tutte le conoscenze assimilate nel corso di quegli anni.\nRestano numerosi studi per il Cenacolo di Leonardo, tra cui la \"Testa di Cristo\", conservata alla Pinacoteca di Brera.\nNella \"novella LVIII\" (1497) Matteo Bandello, che in quel periodo soggiornava per motivi di studio nell'edificio, forn\u00ec una preziosa testimonianza di come Leonardo lavorasse attorno al \"Cenacolo\":\nCome \u00e8 noto Leonardo non amava la tecnica dell'affresco, la cui rapidit\u00e0 di esecuzione, dovuta alla necessit\u00e0 di stendere i colori prima che l'intonaco asciughi imprigionandoli, era incompatibile con il suo \"modus operandi\", fatto di continui ripensamenti, aggiunte e piccole modifiche, come testimonia dopotutto il brano di Bandello.\nScelse di dipingere quindi su muro come dipingeva su tavola: i recenti restauri hanno permesso di appurare che l'artista, dopo aver steso un intonaco piuttosto ruvido, soprattutto nella parte centrale, e steso le linee principali della composizione con una specie di sinopia, lavor\u00f2 al dipinto usando una tecnica tipica della pittura su tavola.\nLa preparazione era composta da una mistura di carbonato di calcio e magnesio uniti da un legante proteico; prima di stendere i colori l'artista interponeva un sottile strato di biacca (bianco di piombo), che avrebbe dovuto far risaltare gli effetti luminosi.\nIn seguito venivano stesi i colori a secco, composti da una tempera grassa realizzata probabilmente emulsionando all'uovo oli fluidificanti.\nQuesta tecnica permise la particolare ricchezza della pittura, con una serie di piccole pennellate quasi infinite e una raffinata stesura tono su tono, che consent\u00ec una migliore unit\u00e0 cromatica, una resa delle trasparenze e degli effetti di luce, e una cura estrema dei dettagli, visibili solo da distanza ravvicinata; ma fu anche all'origine dei problemi conservativi, soprattutto in ragione dell'umidit\u00e0 dell'ambiente, confinante con le cucine.\nL'opera era gi\u00e0 terminata nel 1498, quando Luca Pacioli in data 4 febbraio di quell'anno la ricord\u00f2 come compiuta.\nLe copie.\nLa fama del Cenacolo vinciano \u00e8 testimoniata, oltre che dalle fonti scritte, dalle numerose copie che se ne fecero, sia a grandezza naturale (affreschi, tele e tavole), sia su supporti leggeri, come disegni e incisioni o anche attraverso sculture. Queste copie appaiono oggi particolarmente preziose per capire come il dipinto dovesse figurare in origine.\nTra le opere a grandezza naturale spicca, per pregio e antichit\u00e0, la copia del Giampietrino, assistente di Leonardo, opera proveniente dalla Certosa di Pavia (1520 circa). Acquistata nel 1821 dalla Royal Academy di Londra, fu esposta per 25 anni al Magdalen College di Oxford, per poi ritornare alla Royal Academy nel 2017 dove si trova tuttora esposta, sebbene tagliata nella parte superiore.\nUn'altra ancora, leggermente pi\u00f9 piccola, \u00e8 quella attribuita a Marco d'Oggiono a olio su tela (549 \u00d7 260\u00a0cm, 1520 circa) ora al Mus\u00e9e de la Renaissance nel Castello di \u00c9couen, poco a nord di Parigi, di propriet\u00e0 del Louvre. Anche il museo dell'Ermitage di San Pietroburgo ne possiede una, attribuita genericamente a un \"artista lombardo\" del XVI secolo, forse l'unica in cui appare chiaramente il soffitto come doveva essere in origine, con i lacunari contornati da sottili righe colorate.\nTra le copie, c'\u00e8 quella a mosaico e di identica grandezza, realizzata da Giacomo Raffaelli su commissione del vicer\u00e9 Eugenio Beauharnais che intendeva donarla a Napoleone I per il Louvre, ma che oggi si conserva nella chiesa dei Minoriti di Vienna. Un'altra copia \u00e8 esposta nel \"Da Vinci Museum\" dell'abbazia belga di Tongerlo. In Ticino esiste una copia di un anonimo allievo di Leonardo, nella chiesa parrocchiale di Ponte Capriasca, vicino a Lugano (1550 circa). A Torino, nella Basilica di San Giovanni Battista, sulla parete opposta all'altare maggiore, \u00e8 presente una copia dell'Ultima Cena di Leonardo Da Vinci, opera del pittore vercellese Luigi Cagna. Ulteriore copia \u00e8 quella rinvenuta nel Convento dei Cappuccini a Saracena in Calabria. L'affresco de L'Ultima Cena calabrese, di cui \u00e8 ignoto sia l'autore che la data di realizzazione, si trova nel Refettorio del complesso conventuale.\nPer quanto riguarda le sculture vanno ricordate la copia nella Cappella di Santa Kinga, scolpita nella roccia salina della Miniera di sale di Wieliczka, e la vara della Cena di Caltanissetta, realizzata da Francesco e Vincenzo Biangardi.\nIl degrado.\nAppena terminato il dipinto, Leonardo si accorse che la tecnica che aveva utilizzato mostrava subito i suoi gravi difetti: nella parte a sinistra in basso si intravedeva gi\u00e0 una piccola crepa. Si trattava solo dell'inizio di un processo di disgregazione che sarebbe continuato inesorabile nel tempo; gi\u00e0 una ventina di anni dopo la sua realizzazione, il \"Cenacolo\" presentava danni molto gravi, tanto che Vasari, che la vide nel maggio del 1566, scrisse che \"non si scorge pi\u00f9 se non una macchia abbagliata\". Per Francesco Scannelli, che scriveva nel 1642, dell'originale non era rimasto altro che poche tracce delle figure, e anche quelle tanto confuse che non se ne poteva ricavare alcun'indicazione sul soggetto.\nLe cause che provocarono quel degrado inarrestabile erano legate all'incompatibilit\u00e0 della tecnica utilizzata con l'umidit\u00e0 della parete retrostante, esposta a nord (che \u00e8 il punto cardinale pi\u00f9 facilmente attaccabile dalla condensa) e confinante con le cucine del convento, con frequenti sbalzi di temperatura; lo stesso refettorio era poi interessato dagli effluvi e dai vapori dei cibi distribuiti.\nPer capire quanto siano stati devastanti i danni basta confrontare l'originale con una delle numerose copie dell'opera, come quella del Giampietrino: l'idea \u00e8 quella che, ragionevolmente, i colori originali fossero sostanzialmente simili a quelli visibili nella copia, molto pi\u00f9 brillanti e accesi.\nL'opera sub\u00ec numerosi tentativi di restauro nel tempo, che cercarono di porre rimedio ai danni, stabilizzando le cadute e spesso, provvedendo a vere e proprie ridipinture. Si tent\u00f2 soprattutto di evidenziare i contorni offuscati, per recuperare la leggibilit\u00e0 generale, e di tamponare i fenomeni di degrado. Kenneth Clark, nell'introduzione al catalogo della mostra \"Studi per il Cenacolo\", scrisse che in molti casi gli apostoli che vediamo oggi non sono pi\u00f9 quelli dipinti da Leonardo: \u00abPietro, con la fronte bassa da criminale, \u00e8 una delle figure che disturbano di pi\u00f9 nell'intera composizione; ma le copie mostrano che la sua testa era in origine piegata indietro e vista di scorcio. Il restauratore non \u00e8 stato capace di seguire questo difficile brano di disegno e cos\u00ec ne \u00e8 uscita una deformit\u00e0. Lo stesso insuccesso si verifica quando si tratta di avere a che fare con pose non comuni come quelle delle teste di Giuda e di Andrea. Le copie mostrano che Giuda era prima in \"prof\u00ecl perdu\", un fatto confermato dal disegno di Leonardo a Windsor. Il restauratore l'ha rigirato, collocandolo in netto profilo e pregiudicandone cos\u00ec l'effetto sinistro. Andrea era quasi di profilo; il restauratore l'ha portato a una veduta convenzionale di tre quarti. E inoltre ha trasformato il dignitoso vecchio in un tipo spaventoso di ipocrisia scimmiesca. La testa di Giacomo Minore \u00e8 interamente opera del restauratore, che con essa d\u00e0 la misura della propria inettitudine\u00bb.\nAll'inizio del XIX secolo le truppe napoleoniche trasformarono il refettorio in bivacco e stalla. Negli anni dieci del Novecento il pittore Luigi Cavenaghi reincoll\u00f2 le particelle che si andavano staccando dal muro.\nDanni ancora pi\u00f9 gravi vennero causati durante la seconda guerra mondiale, quando il convento venne bombardato nell'agosto del 1943: venne distrutta la volta del refettorio, ma il \"Cenacolo\" rimase salvo tra cumuli di macerie, protetto solo da un breve tetto e da una difesa di sacchi di sabbia, rimanendo esposto per vari giorni ai rischi causati dagli agenti atmosferici.\nL'ultimo restauro.\nNel 1977, dopo molti studi e ricerche, prese il via un grande e delicato progetto di restauro. Un'operazione destinata a durare pi\u00f9 di un ventennio, e a mobilitare scienziati, critici d'arte e restauratori di tutto il mondo. La superficie del \"Cenacolo\" era ormai ovunque scrostata e lesionata; in milioni di interstizi microscopici si era infilata la polvere, trattenendo l'umidit\u00e0 delle pareti, e creando cos\u00ec le condizioni per la graduale e inesorabile scomparsa del dipinto.\nNel lavoro di ripulitura ci si \u00e8 resi conto che il \"Cenacolo\" era stato in parte spalmato di cera per essere predisposto al distacco: un distacco che non fu mai eseguito. L'impiastro di colle, resine, polvere, solventi e vernici, sovrapposte nei secoli in maniera disomogenea, avevano peggiorato notevolmente le condizioni, gi\u00e0 di per s\u00e9 molto delicate, della pellicola pittorica, consegnando ormai alla fine degli anni settanta un \"Cenacolo\" che sembrava irreparabilmente compromesso. Solo una meticolosa e rigorosa opera di restauro, sostenuta da rilievi ed esami tecnologici approfonditi, ha permesso di restituire all'umanit\u00e0 uno dei capolavori della storia dell'arte pi\u00f9 travagliati.\nTra le tante scoperte insperate, si \u00e8 trovato il buco di un chiodo piantato nella testa del Cristo: qui Leonardo aveva appeso i fili per disegnare l'andamento di tutta la prospettiva (punto di fuga). Si sono riscoperti anche i piedi degli apostoli sotto il tavolo, ma non quelli di Cristo: questa parte fu infatti distrutta nel XVII secolo dall'apertura di una porta che serviva ai frati per collegare il refettorio con la cucina.\nTra i particolari pi\u00f9 deteriorati e irrecuperabili si segnala la parte inferiore del viso di Giovanni dove, come scrive la restauratrice Pinin Brambilla, le narici e la bocca erano ormai \"ridotte a piccoli tratti scuri\". Pure il soffitto della scatola prospettica che vediamo oggi non \u00e8 l'originale dipinto da Leonardo ma frutto di un totale rifacimento settecentesco che sempre secondo la restauratrice \"non rispetta il sapore e il ritmo leonardeschi\". Dell'originale rimane traccia solo in una sottile fascia a destra, che evidenzia come i cassettoni in origine fossero pi\u00f9 larghi, profondi e caratterizzati da modanature con sottili fasce rosse e lacunari dal fondo blu-azzurro.\nL'opera \u00e8 stata dichiarata nel 1980 patrimonio dell'umanit\u00e0 dall'UNESCO, e insieme con essa vengono protetti anche la chiesa e il limitrofo convento domenicano (la motivazione della nomina dei due edifici fa esplicita menzione del dipinto).\nIl restauro \u00e8 stato concluso nel 1999.\nNell'aprile 2017 \u00e8 stato annunciato un progetto di restauro ambientale per l'igienizzazione del microclima del Cenacolo. Il progetto sar\u00e0 finanziato per un milione di euro da Eataly e per 1,2 milioni da fondi statali.\nDescrizione e stile.\nIl dipinto si basa sul Vangelo di Giovanni 13:21, nel quale Ges\u00f9 annuncia che verr\u00e0 tradito da uno dei suoi apostoli. L'opera si basa sulla tradizione dei cenacoli di Firenze, ma come gi\u00e0 Leonardo aveva fatto con l'\"Adorazione dei Magi\", l'iconografia venne profondamente rinnovata alla ricerca del significato pi\u00f9 intimo ed emotivamente rilevante dell'episodio religioso. Leonardo infatti studi\u00f2 i \"moti dell'animo\" degli apostoli sorpresi e sconcertati all'annuncio dell'imminente tradimento di uno di loro.\nAppunti sulla composizione del Cenacolo\n\"\u00abUno, che beveva, lascia la zaina nel suo sito, e volge la testa inverso il proponitore.\"\n\"Un altro tesse le dita delle sue mani insieme, e con rigide ciglia si volta al compagno; l'altro, colle mani aperte, mostra le palme di quelle, e alza la spalla inverso li orecchi, e fa la bocca della meraviglia.\"\n\"Un altro parla nell'orecchio all'altro, e quello che l'ascolta si torce inverso lui, e gli porge li orecchi, tendendo un coltello nell'una mano e nell'altra il pane, mezzo diviso da tal coltello. L'altro, nel voltarsi, tenendo un coltello in mano, versa con tal mano una zaina sopra della tavola.\"\n\"L'altro posa le mani sopra della tavola e guarda, l'altro soffia nel boccone, l'altro si china per vedere il proponitore, e fassi ombra colla mano alli occhi, l'altro si tira indirieto a quel che si china, e vede il proponitore infra 'l muro e 'l chinato.\u00bb\"\nL'ambientazione e la figura di Cristo.\nDentro la scatola prospettica della stanza, rischiarata da tre finestre sul retro e con l'illuminazione frontale da sinistra che corrispondeva all'antica finestra reale del refettorio, Leonardo ambient\u00f2 in primo piano la lunga tavola della cena, con al centro la figura isolata di Cristo, dalla forma pressoch\u00e9 piramidale per le braccia distese. Egli ha il capo reclinato, gli occhi socchiusi e la bocca appena discostata, come se avesse appena finito di pronunciare la fatidica frase.\nCol suo gesto di quieta rassegnazione, Ges\u00f9 costituisce l'asse centrale della scena compositiva: non solo delle linee dell'architettura (evidente nella fuga di riquadri scuri ai lati, forse arazzi), ma anche dei gesti e delle linee di forza degli apostoli. Ogni particolare \u00e8 curato con estrema precisione e le pietanze e le stoviglie presenti sulla tavola concorrono a bilanciare la composizione.\nDal punto di vista geometrico l'ambiente, pur essendo semplice, \u00e8 calibrato. Attraverso elementari espedienti prospettici (la quadratura del pavimento, il soffitto a cassettoni, gli arazzi appesi alle pareti, le tre finestre del fondo e la posizione della tavola) si ottiene l'effetto di sfondamento della parete su cui si trova il dipinto, tale da mostrarlo come un ambiente nell'ambiente del refettorio stesso, una sorta di raffinato trompe l'oeil. La luce proviene da sinistra, e in effetti in quel lato si aprono le uniche finestre che illuminano l'ambiente. Il chiarore illusorio proveniente dal fondo, invece, dona a Cristo un isolamento sovrannaturale e al tempo stesso determina un effetto di 'controluce'.\nSecondo uno studio recente, il paesaggio che si intravede dalle finestre potrebbe essere un luogo ben preciso, appartenente al territorio dell'alto Lario.\nGli apostoli.\nAttorno a Cristo gli apostoli sono disposti in quattro gruppi di tre, diversi, ma equilibrati simmetricamente. L'effetto che ne deriva \u00e8 quello di successive ondate che si propagano a partire dalla figura del Cristo, come un'eco delle sue parole che si allontana generando stati d'animo pi\u00f9 forti ed espressivi negli apostoli vicini, pi\u00f9 moderati e increduli in quelli alle estremit\u00e0. Ogni singola condizione psicologica \u00e8 approfondita, con le sue peculiari manifestazioni esteriori (i \"moti dell'animo\"), senza per\u00f2 compromettere mai la percezione unitaria dell'insieme.\nPietro (quarto da sinistra) con la mano destra impugna il coltello, come in moltissime altre raffigurazioni rinascimentali dell'ultima cena, e, chinandosi impetuosamente in avanti, con la sinistra scuote Giovanni chiedendogli \"Di', chi \u00e8 colui a cui si riferisce?\" (Gv. ). Giuda, davanti a lui, stringe la borsa con i soldi (\"tenendo Giuda la cassa\" si legge in Gv. 13,29), indietreggia con aria colpevole e nell'agitazione rovescia la saliera. All'estrema destra del tavolo, da sinistra a destra, Matteo, Giuda Taddeo e Simone esprimono con gesti concitati il loro smarrimento e la loro incredulit\u00e0. Giacomo il Maggiore (quinto da destra) spalanca le braccia attonito; vicino a lui Filippo porta le mani al petto, protestando la sua devozione e la sua innocenza.\nLa probabilit\u00e0 che certi particolari della composizione possano essere stati suggeriti dai domenicani (forse dallo stesso priore Vincenzo Bandello) \u00e8 data dal fatto che questo ordine religioso dava grande importanza all'idea del libero arbitrio: l'uomo non sarebbe predestinato al bene o al male ma pu\u00f2 scegliere tra le due possibilit\u00e0. Giuda infatti nel dipinto di Leonardo \u00e8 raffigurato in modo differente dalla grande maggioranza delle ultime cene dell'epoca, dove lo si vede da solo, al di qua del tavolo. Leonardo raffigura invece Giuda assieme agli altri apostoli, e cos\u00ec aveva fatto pure il domenicano Beato Angelico, nell'\"Ultima Cena\" dell'\"Armadio degli Argenti\" esposta al Museo di San Marco a Firenze, lasciandogli l'aureola al pari degli altri. Altra evidente differenza tra l'opera di Leonardo e quasi tutte le ultime cene precedenti \u00e8 il fatto che Giovanni non \u00e8 adagiato nel grembo o sul petto di Ges\u00f9 (Gv. ) sebbene sia separato da lui, nell'atto di ascoltare la domanda di Pietro, lasciando cos\u00ec Ges\u00f9 solo al centro della scena.\nChe la scena raffigurata da Leonardo derivi dal quarto vangelo \u00e8 intuibile, oltre che dal \"dialogo\" tra Pietro e Giovanni, dalla mancanza del calice sulla tavola. Diversamente dagli altri tre, detti vangeli sinottici, nel quarto non \u00e8 descritta la scena che viene ricordata durante la Messa al momento della consacrazione: \"Poi prese il calice e, dopo aver reso grazie, lo diede loro, dicendo: Bevetene tutti, perch\u00e9 questo \u00e8 il mio sangue dell'alleanza, versato per molti, in remissione dei peccati\" (Matteo ). Giovanni, dopo l'annuncio del tradimento, scrive invece cos\u00ec: \"Vi do un comandamento nuovo: che vi amiate gli uni gli altri; come io ho amato voi, cos\u00ec amatevi anche voi gli uni gli altri\" (Gv. ).\nLe lunette.\nSopra l'\"Ultima Cena\" si trovano, oltre una cornice baccellata all'antica, tre lunette, in larga parte autografe. Esse contengono stemmi degli Sforza entro ghirlande di frutta, fiori e foglie, e iscrizioni su sfondo rosso; la lunetta centrale in particolare, di dimensione maggiore di quelle laterali, \u00e8 in uno stato di conservazione buono, con una precisa descrizione delle specie botaniche. In questa si \u00e8 scoperto, grazie a un restauro digitale del dipinto, effettuato dal centro ricerche Leonardo, anche in base al ritrovamento di alcuni bozzetti inediti dell'opera, quello che si ritiene essere il drago simbolo della famiglia nobiliare, il famoso Biscione. Secondo Mario Taddei, curatore del progetto, sulla base del ritrovamento del disegno preparatorio che lo raffigura, lo si potrebbe invece interpretare come un serpente che striscia verso l'alto quasi a voler uscire dal dipinto. Un serpente che si trova sospeso esattamente sopra la testa del Ges\u00f9.\nNella finzione letteraria.\nUna lettura romanzata, e dunque ben lungi dal pretendere di essere un'ipotesi storica, \u00e8 presentata dal popolare romanzo giallo \"Il codice da Vinci\" dello scrittore Dan Brown. Nel romanzo, ove si fantastica un irreale significato esoterico del dipinto, il discepolo alla destra di Ges\u00f9 Cristo sarebbe da interpretare come una donna, con cui Leonardo avrebbe voluto rappresentare Maria Maddalena. Nella narrazione alcuni particolari del dipinto, quali l'opposta colorazione degli abiti di Ges\u00f9 e della presunta Maria Maddalena, l'assenza dell'unico calice citato nel Nuovo Testamento, la mano posata sul collo della presunta donna e infine la presenza di un braccio con la mano che impugna un coltello e che si dice non appartenga ad alcun soggetto ritratto nel quadro, sono utilizzati per cercare di dimostrare che Maria Maddalena fosse la possibile amante di Ges\u00f9, ipotesi respinta dalla Chiesa, in quanto priva di alcuna prova o fondamento.\nQuesta fantasiosa interpretazione del dipinto, da taluni fatta passare come scientifica, \u00e8 confutabile attraverso un'attenta analisi dell'opera, basata sull'episodio dell'Ultima cena narrato nel vangelo di Giovanni. Il coltello \u00e8 infatti impugnato da Pietro, cos\u00ec come in innumerevoli altri dipinti rinascimentali con questo stesso soggetto (Domenico Ghirlandaio, Luca Signorelli, il Perugino, Andrea del Castagno, Jacopo Bassano, Jaume Huguet, Giovanni Canavesio, solo per citarne alcuni) in diretto rapporto con la scena successiva, in cui l'apostolo taglier\u00e0 l'orecchio a Malco, il servo del Gran Sacerdote (Gv 18:10). In questo caso Pietro tiene il braccio piegato dietro la schiena, col polso appoggiato all'anca, posa riscontrabile in tutte le copie dell'\"Ultima cena\" e in uno schizzo dello stesso Leonardo.\nDel calice col vino non si fa parola nel vangelo di Giovanni, nel quale non \u00e8 neppure narrata l'istituzione dell'Eucaristia; la mano di Pietro posata sulla spalla di Giovanni \u00e8 il gesto narrato nello stesso quarto vangelo, in cui si legge che Pietro fa un cenno all'apostolo pi\u00f9 giovane e gli chiede chi possa essere il traditore (Gv 13:24). L'aspetto di Giovanni infine fa parte dell'iconografia dell'epoca, riscontrabile in tutte le \"ultime cene\" dipinte da altri artisti tra il XV e il XVI secolo, in cui si rappresentava l'apostolo pi\u00f9 giovane (il \"prediletto\" secondo lo stesso quarto vangelo) come un adolescente dai capelli lunghi e dai lineamenti dolci. In particolare ricordiamo che nella \"Legenda Aurea\" di Jacopo da Varazze, Giovanni viene descritto come un \"giovane vergine\" il cui nome significa: \"in lui fu la grazia: in lui infatti ci fu la grazia della castit\u00e0 del suo stato virginale\".\nAnche la mancanza delle aureole, che a certi scrittori di mistero \u00e8 parsa \"sospetta\", in realt\u00e0 non ha nessuna valenza eretica. Tanti altri artisti prima di Leonardo, soprattutto di area nord-europea, avevano omesso le aureole nelle loro opere di soggetto sacro. Un esempio famoso \u00e8 l'\"Ultima Cena\" dell'olandese Dieric Bouts, dipinta attorno al 1465. Tra gli artisti italiani che spesso hanno tralasciato le aureole possiamo citare Giovanni Bellini e Antonello da Messina.\nRiguardo all'ipotesi che San Giovanni sia in realt\u00e0 la Maddalena si \u00e8 espresso in maniera positiva il premio Nobel per la letteratura Dario Fo."}
{"id": "1367945", "revid": "363629", "url": "https://it.wikipedia.org/wiki?curid=1367945", "title": "Iniezione (medicina)", "text": "Per iniezione si intende la somministrazione di un farmaco nei tessuti tramite una siringa o un ago cavo.\nL'iniezione \u00e8 uno dei modi con cui si pu\u00f2 attuare la somministrazione di sostanze per via parenterale.\nTipi di vie.\nLe vie principali utilizzate sono:\nCaratteristiche.\nLe iniezioni, oltre a consentire un rapido effetto terapeutico del farmaco somministrato, rappresentano una valida alternativa alla terapia orale (soprattutto in caso di pazienti incoscienti o con alterazioni neurologiche e chirurgiche del tratto gastrointestinale, o per evitare l'effetto di primo passaggio) e inoltre permettono la somministrazione di farmaci che possano essere inibiti dai succhi gastrici (ad es. l'insulina).\nGli svantaggi delle iniezioni sono rappresentati dalla possibile comparsa di complicanze infettive, danni tissutali, embolia gassosa e reazioni allergiche.\nTrasmissione delle malattie.\nL'uso di aghi o siringhe infetti pu\u00f2 costituire veicolo per la diffusione di malattie. Si vedano le voci trasmissione ematica e via parenterale inapparente."}
{"id": "1367946", "revid": "298055", "url": "https://it.wikipedia.org/wiki?curid=1367946", "title": "Carlo Cossio", "text": "Biografia.\nCarlo Cossio aveva due fratelli: Gino e Vittorio. Inizia la sua carriera realizzando, insieme a Vittorio Cossio, numerosi cortometraggi animati, a partire dal 1928, in prevalenza a passo uno. Disegna anche alcuni fumetti su \"Il Cartoccino dei Piccoli\".\nL'albo \"Le avventure aviatorie di un Balillino\", disegnato da lui e pubblicato nel 1928 da Nerbini, antecedente al pi\u00f9 celebre \"Topolino contro Wolp\" pubblicato dallo stesso editore cinque anni dopo, risulta essere il primo albo a fumetti pubblicato in Italia.\nIn seguito al bando dei fumetti di origine straniera imposto dal regime fascista, Carlo Cossio fu tra gli autori che crearono le serie che avrebbero sostituite quelle americane acquisendo fama nel 1938 con Dick Fulmine, scritto da Vincenzo Baggioli, pubblicato su \"L'Audace\", a cui continua a lavorare sino al 1955. Cre\u00f2 molti altri personaggi come Furio Almirante (1940), pubblicato su pubblicate su \"L'Audace\", Tanks, l'uomo d'acciaio (1945), Kansas Kid (1947), Buffalo Bill (1951). Un'altra serie nota fu Kansas City (1947), realizzata con lo scrittore Saccarello. Ha disegnato anche storie di Gim Toro e, tra gli ultimi lavori prima della sua morte, un albo di Kolosso.\nSi ritir\u00f2 nel 1955. Mor\u00ec a Milano il 10 agosto 1964."}
{"id": "1367951", "revid": "349054", "url": "https://it.wikipedia.org/wiki?curid=1367951", "title": "Castello di F\u00e9nis", "text": "Il castello di F\u00e9nis, situato nell'omonimo comune, \u00e8 uno dei pi\u00f9 famosi manieri medievali della Valle d'Aosta. Noto per la sua architettura scenografica, con la doppia cinta muraria merlata che racchiude l'edificio centrale e le numerose torri, il castello \u00e8 una delle maggiori attrazioni turistiche della regione ed uno dei castelli medievali meglio conservati in Italia.\nDescrizione.\nDiversamente da altri manieri della regione, quali Verr\u00e8s e Ussel, costruiti in cima a promontori rocciosi per essere meglio difendibili, il castello di F\u00e9nis si trova in un punto del tutto privo di difese naturali. Questo porta a pensare che la sua funzione fosse soprattutto di prestigiosa sede amministrativa della famiglia Challant-F\u00e9nis e che anche la doppia cinta muraria servisse soprattutto in funzione ostentativa, per intimidire e stupire la popolazione.\nStoria.\nLe origini.\nLa posizione del castello, sulla cima di una collina circondata da una serie di prati, fa pensare che un tempo possa essere stata la sede di una villa romana, ma diversamente dal castello di Issogne, dove la stessa ipotesi \u00e8 stata confermata da resti di mura di epoca romana trovati nei sotterranei del maniero, a F\u00e9nis non sono ancora state trovate prove di questa teoria.\nIl castello viene menzionato apertamente per la prima volta in un documento del 1242, nel quale un \"castrum Fenitii\" \u00e8 indicato come propriet\u00e0 del visconte di Aosta Gotofredo di Challant e dei suoi fratelli. A quel tempo il maniero probabilmente comprendeva solo la torre colombaia sul lato sud e la torre quadrata, un corpo abitativo centrale e una singola cinta muraria.\nAimone e Bonifacio.\nLa maggior parte dei lavori di costruzione, che hanno portato il castello ad assumere l'aspetto attuale, ebbero luogo tra il 1320 e il 1421 circa\n. Aimone di Challant eredit\u00f2 il feudo e il castello di F\u00e9nis dal nonno Ebalo Magno nel 1337 e nel 1340 diede inizio a una prima campagna di lavori, realizzando un corpo abitativo centrale di forma pentagonale \u2013 ottenuto probabilmente inglobando edifici preesistenti \u2013 e la cinta muraria esterna.\nRispetto all'aspetto attuale, ai tempi di Aimone mancava ancora la torre meridionale e l'interno del castello era molto diverso. Il cortile centrale era molto pi\u00f9 ampio e privo dello scalone in pietra, fiancheggiato a nord e a sud da due lunghi corpi di fabbrica che terminavano contro il muro occidentale. Doveva inoltre mancare completamente il secondo piano dell'edificio.\nNuovi lavori di costruzione furono voluti da Bonifacio I di Challant, figlio di Aimone, che eredit\u00f2 il castello dal padre nel 1387. Dopo aver ricoperto per due anni la carica di ispettore delle fortificazioni alla corte dei Savoia, nel 1392 Bonifacio diede inizio a una nuova grande campagna di costruzioni nel maniero, in modo da adattarlo ai nuovi standard della vita cortese. Durante questa campagna edilizia furono riallineati i piani del corpo centrale e venne costruito un nuovo piano ricavandolo dal sottotetto. Fu inoltre costruito un nuovo corpo di fabbrica a ovest, facendo assumere al cortile interno l'aspetto attuale, con due piani di ballatoi in legno e il grande scalone in pietra semicircolare.\nGli anni del declino.\nCon la morte di Bonifacio I nel 1426 inizi\u00f2 una fase di declino economico per la famiglia Challant-F\u00e9nis, a cui corrispose un periodo di stasi edilizia per il castello. Il successore Bonifacio II si limit\u00f2 a commissionare al pittore Giacomino da Ivrea gli affreschi del lato orientale del cortile, non apportando nessuna modifica significativa alla struttura del maniero. Dopo di lui, per circa duecentocinquant'anni non furono praticamente realizzate nuove costruzioni e gli unici interventi riguardarono alcuni affreschi nel cortile e in uno dei locali a sud, realizzati nel XVII secolo.\nNel 1705, con la morte di Antonio Gaspare Felice, ultimo esponente del ramo Challant-F\u00e9nis, il castello pass\u00f2 al cugino Giorgio Francesco di Challant Ch\u00e2tillon, il quale nel 1716 dovette venderlo per 90\u00a0000 lire al conte Baldassarre Saluzzo di Paesana per fare fronte agli ingenti debiti.\nInizi\u00f2 quindi per il castello un periodo di vera decadenza e di successivi passaggi di propriet\u00e0. Esso rimase di propriet\u00e0 dei Saluzzo di Paesana fino al 1798, quando venne venduto a Pietro Gaspare Ansermin, la cui famiglia lo conserv\u00f2 fino al 1863 per poi rivenderlo a Michele Baldassarre Rosset di Quart. Nel frattempo l'edificio era stato abbandonato, spogliato del mobilio e utilizzato come casa colonica, fienile e ricovero per animali.\nIl recupero ottocentesco e il presente.\nIl 3 settembre 1895 Giuseppe Rosset, console italiano a Odessa e figlio di Michele Baldassarre, cedette per 15\u00a0000 lire il maniero allo Stato Italiano per mano di Alfredo d'Andrade, il quale trattava da anni la sua acquisizione. Il castello di F\u00e9nis era gi\u00e0 stato usato da d'Andrade alcuni anni prima come modello per il cortile del Borgo Medievale di Torino.\nGi\u00e0 nel 1898 d'Andrade, seguace dei princip\u00ee di Viollet-le-Duc, diede inizio a una prima campagna di lavori al castello, continuata fino al 1920 sotto la supervisione prima dello stesso d'Andrade e in seguito di Bertea e di Seglie. Scopo di questa campagna, anche a causa dei pochi fondi disponibili, fu soprattutto arrestare il degrado del castello, mettendo in sicurezza i muri pericolanti, rifacendo alcuni tetti, restaurando i solai e i serramenti e costruendo a est una nuova strada di accesso al castello. \nUna seconda campagna di restauri ebbe luogo a partire dal 1935, a cura dell'allora Ministro dell'Educazione Nazionale Cesare Maria De Vecchi e dell'architetto Vittorio Mesturino, che vollero accentuare l'aspetto medievale del castello, compromettendo in parte la leggibilit\u00e0 della struttura originaria. Durante questa campagna di lavori si decise inoltre di allestire nel castello un museo dell'ammobiliamento valdostano, riarredando le stanze ormai prive del mobilio originale con una serie di mobili reperiti sul mercato dell'antiquariato, bench\u00e9 non tutti realmente di origine valdostana.\nIl castello, dichiarato monumento nazionale nel 1896 e ora propriet\u00e0 dell'amministrazione regionale della Valle \nd'Aosta, \u00e8 visitabile tramite visite guidate.\nIl castello.\nGiuseppe Giacosa nel suo \"I Castelli Valdostani\" descrive il castello di F\u00e9nis come segue:\nIl castello \u00e8 costituito da un corpo centrale di forma pentagonale, probabilmente dovuta alla necessit\u00e0 di inglobare strutture preesistenti e di seguire le irregolarit\u00e0 del terreno, circondato da una doppia cinta muraria merlata lungo la quale sono posizionate diverse torrette collegate tra loro da un cammino di ronda. Le torri pi\u00f9 grandi, a sud e a ovest, sono munite di feritoie per frecce, e beccatelli a sostegno della parte pi\u00f9 alta. Il muro rivolto a nord, verso la strada maestra che attraversava la valle e quindi il pi\u00f9 esposto a eventuali attacchi, era dotato di quattro torrette circolari, divenute cinque in seguito ai restauri degli anni trenta. Si accede all'interno della struttura attraverso un portale che si apre nelle mura del lato a sud e passa vicino a una delle torri pi\u00f9 antiche del maniero. Questo ingresso \u00e8 stato realizzato durante la ristrutturazione degli anni trenta, mentre l'accesso originale si trovava probabilmente nei pressi della torre quadrata sul lato ovest.\nSuperata la cinta muraria ci si ritrova in un cortile chiuso, che circonda la struttura centrale. Sul lato nord-est di questo cortile \u00e8 presente un edificio rettangolare un tempo adibito a scuderia, mentre l'accesso al corpo abitativo centrale si trova in corrispondenza della torretta a met\u00e0 del lato est.\nIl corpo centrale si sviluppa su tre piani, che circondano un cortile interno quadrangolare, oltre al seminterrato dove erano situate le cantine e le prigioni. Il piano terreno era destinato alla guarnigione del castello e a locali di servizio: vi si trovavano in particolare il corpo di guardia, la cucina e una sala da pranzo. Il primo piano era riservato ai signori del castello e ospitava una cucina, le stanze dei signori, il tribunale e la cappella. Il secondo piano infine era destinato alla servit\u00f9 e agli ospiti del maniero. Il maniero poteva accogliere complessivamente circa sessanta persone tra la famiglia del signore, eventuali ospiti, guarnigione e personale di servizio.\nPercorrendo lo spazio entro la prima cinta muraria del castello si notano in alto, scolpite in pietra sulle mura, alcune maschere aventi funzione apotropaica.\nIl cortile.\nCentro del corpo abitato centrale \u00e8 il piccolo cortile di forma quadrangolare realizzato da Bonifacio I tra la fine del XIV e l'inizio del XV secolo. Al centro del cortile si trova un caratteristico scalone semicircolare in pietra, sulla cui sommit\u00e0 svetta un affresco raffigurante San Giorgio che uccide il drago, realizzato intorno al 1415 e attribuito alla bottega di Giacomo Jaquerio. Il tema di San Giorgio e il drago era molto diffuso al tempo in Valle d'Aosta, in quanto era considerato un'incarnazione dell'ideale cavalleresco. Sull'affresco si pu\u00f2 notare il monogramma BMS, interpretato come le iniziali del committente, \"Bonifacium Marexallus Sabaudiae\".\nIl cortile, le cui pareti sono interamente affrescate da decorazioni in stile gotico internazionale, \u00e8 circondato su tre lati da una doppia balconata in legno in corrispondenza dei due piani superiori. Lungo le pareti della balconata si snoda una serie di saggi, uno diverso dall'altro, che reggono pergamene riportanti proverbi e massime morali scritte in francese antico. Un tempo in corrispondenza di ognuno dei saggi era indicato il nome del personaggio raffigurato, ma la maggior parte di essi sono ormai illeggibili, tra questi saggi \u00e8 raffigurato anche un personaggio in costume arabo, probabilmente per ricordare la partecipazione di Challant a una crociata.\nTra i proverbi e le massime morali \u00e8 possibile citare\nIn un angolo del cortile si trova anche una sorta di profezia\nSu uno dei muri del castello \u00e8 stata trovata anche una poesia, in francese antico, attribuita a Bonifacio I e scritta in occasione delle nozze di sua figlia Bona con il signore di Uriage Jean Allamant e la sua conseguente partenza, considerata uno dei pi\u00f9 antichi esempi scritti della lingua francese parlata nella zona alla fine del Medioevo.\nLa parete pi\u00f9 stretta del cortile, di fronte all'affresco di San Giorgio, fu decorata nella seconda met\u00e0 del XV secolo dal pittore Giacomino da Ivrea su incarico di Bonifacio II di Challant, figlio di Bonifacio I, e raffigura i santi Uberto, Bernardo, un santo vescovo (forse San Teodulo), Santa Apollonia e Sant'Ambrogio, un'Annunciazione e dei motivi vegetali. Sotto di essi si trova un monumentale San Cristoforo, la cui attribuzione \u00e8 resa difficile dai pesanti restauri subiti. Essendo San Cristoforo il protettore dei viaggiatori la sua presenza nei pressi dell'uscita del castello voleva forse essere un augurio di buon viaggio nei confronti di chi lasciava il maniero.\nIl cortile del castello di F\u00e9nis fu usato da Alfredo d'Andrade come modello per la Rocca del Borgo Medievale di Torino, realizzato in occasione dell'Esposizione Generale Italiana Artistica e Industriale del 1884. Il cortile della Rocca Medievale riproduce fedelmente lo scalone semicircolare, le balconate in legno, gli affreschi dei santi e San Giorgio che uccide il drago.\nIl piano terra.\nDal cortile si accede a una grande stanza rettangolare che occupa gran parte del lato nord del piano terra. Questa stanza, menzionata come \"grande salle basse\" in un inventario redatto nel 1551 \u00e8 oggi chiamata sala d'armi per la presenza di una rastrelliera per picche. Il locale era anche dotato di un trabocchetto per i condannati a morte, che consisteva in un pozzo con le pareti ricoperte da lame ricavato nella torretta circolare nell'angolo nord-ovest. Attualmente nella stanza si trova un plastico del castello e un grande camino in pietra addossato alla parete di fondo. Il soffitto in legno di questa come della maggior parte delle altre sale \u00e8 stato rifatto durante i lavori di restauro del XX secolo, mentre i camini in pietra fanno parte dell'arredo originale del castello.\nDalla sala d'armi si accede alla sala da pranzo, cos\u00ec chiamata in seguito all'allestimento del museo del 1936, mentre l'inventario del 1551 la definisce \u201c\"chambre basse\"\u201d. Nella stanza si trovano alcuni tavoli e sedie del XVI \u2013 XVII secolo.\nAdiacente alla sala da pranzo si trova quella che doveva essere la cucina principale del castello, come suggerisce la presenza di un monumentale camino, la cui funzione doveva essere, oltre la cottura dei cibi, anche quella di riscaldare le stanze dei piani superiori e anche la sala delle riunioni. La stanza \u00e8 stata arredata con vari tipi di credenze in legno.\nIl lato sud del piano ospitava il pozzo della cisterna per l'acqua piovana, la legnaia e altri locali si servizio. Attualmente vi si trovano un carro agricolo e una serie di bauli e forzieri\nIl primo piano.\nIl primo piano, il pi\u00f9 elegante e meno freddo del maniero, era riservato ai signori del castello. Qui si trovavano le loro stanze private, gli ambienti di rappresentanza e la cappella. Sul lato nord, in corrispondenza della cucina del piano terra, si trova un locale che la presenza di un grande camino e di un acquaio fa ritenere una seconda cucina, attualmente arredata con una serie di sedie, sedili e una coppia di panconi ottocenteschi di stile tardogotico.\nA fianco della cucina si trova quella che \u00e8 definita come la camera da letto del signore del castello, chiamata \"chambre blanche\" nell'inventario del 1551. Il muro in comune con la cucina ospita un grande camino in pietra con dipinto lo stemma della famiglia Challant. La stanza ospita una serie di contenitori e cassoni intarsiati e un letto a baldacchino con colonne tortili, riproduzione di un modello toscano della fine del XVI secolo.\nAl centro del lato sud si trovano la stanza che nell'inventario del 1551 \u00e8 definita \u201c\"chambre des tolles\"\u201d, arredata con alcuni cassoni a doppia facciata caratterizzati da una facciata decorativa sul lato anteriore, e l'adiacente \u201c\"cabinet de la chambre des tolles\"\u201d, che ospita un letto e un cassone del XVI secolo e una cassapanca ottocentesca, provenienti dalla collezione dell'industriale Riccardo Gualino. Giustino Boson nel suo libro \"Il castello di F\u00e9nis\" chiama queste due stanze rispettivamente \u201csala da pranzo\u201d e \u201ccamera della signora\u201d. Una chiara identificazione della destinazione dei locali \u00e8 resa difficile dal fatto che quasi tutto il mobilio originale \u00e8 andato perduto nel tempo e che diverse stanze hanno cambiato la loro funzione nel corso dei secoli.\nL'angolo a sud ovest del piano \u00e8 occupato dalla stanza definita \u201c\"poelle\"\u201d, ossia stanza riscaldata, e oggi chiamata tribunale. Il nome attuale deriva dalla presenza sul camino di un affresco raffigurante le quattro virt\u00f9 cardinali (Fortezza, Prudenza, Temperanza e infine Giustizia, che svetta sulla altre) e lo stemma di Emanuele Filiberto I o di Carlo Emanuele I, duchi di Savoia tra il 1559 e il 1630. Nella stanza si trovano attualmente alcuni cassoni da corredo acquistati negli anni trenta a Saluzzo.\nLa cappella.\nL'intero lato nord del primo piano \u00e8 occupato da una lunga sala rettangolare definita cappella, uno degli ambienti pi\u00f9 suggestivi del castello. In passato la sala era probabilmente divisa in due da una grata lignea analoga a quella presente nel castello di Issogne, che separava la cappella vera e propria dal locale di rappresentanza chiamato \u201c\"salle de la chapelle\"\u201d. Il lato occidentale ospita un grande camino in pietra e le pareti dei lati lunghi e a ovest sono decorate con motivi geometrici eseguiti durante il restauro del XX secolo sulla base di un frammento del XIV secolo rinvenuto da Alfredo d'Andrade nei pressi del camino. La stanza \u00e8 arredata con una serie di mobili in stile tardogotico.\nIl lato est della grande sala ospitava probabilmente la cappella privata dei signori del castello. L'inizio del locale \u00e8 evidenziato da una trave che attraversa trasversalmente la grande sala rettangolare. In corrispondenza di essa si trova un pregiato crocifisso ligneo che i recenti restauri hanno permesso di attribuire alla bottega del Maestro della Madonna di Oropa, dalla quale provengono diverse sculture sacre destinate a chiese valdostane tra la fine del XIII secolo e i primi anni del XIV secolo.\nDiversamente dalla decorazione geometrica del resto della stanza, le pareti laterali della cappella sono completamente affrescate con figure di santi e apostoli disposte su due file sovrapposte. La parete di fondo \u00e8 divisa in due da una grande finestra ai cui lati si trovano sulla destra una crocifissione e sulla sinistra una Madonna della Misericordia.\nAi piedi della Madonna, protetti dal suo mantello, vi sono due gruppi di fedeli separati in laici (sulla destra di chi guarda) e religiosi (sulla sinistra di chi guarda). Tra di essi \u00e8 possibile riconoscere diverse figure dell'epoca, tra i quali il Papa e l'Imperatore, disposti immediatamente a fianco della Vergine come capofila rispettivamente dei religiosi e dei laici, e alcuni membri della famiglia Challant, come il committente delle opere Bonifacio I (nel gruppo dei laici vestito con un abito rosso), il fratello di Bonifacio Amedeo di Challant-Aymavilles e la sua giovane sposa Luisa di Miolans.\nGli affreschi della cappella, cos\u00ec come la maggior parte di quelli del cortile, sono stati realizzati in stile gotico internazionale nei primi decenni del XV secolo e attribuiti alla scuola del maestro piemontese Giacomo Jaquerio. Non \u00e8 certo se Jaquerio abbia lavorato di persona alle opere, mentre sembra sicuro l'uso dei modelli Jaqueriani.\nI recenti restauri eseguiti sugli affreschi della cappella hanno messo in evidenza alcuni dettagli che fanno pensare a una certa fretta di concludere il lavoro, come la presenza nell'affresco della crocifissione della traccia di una figura in armatura inginocchiata, mai realizzata.\nIl secondo piano e il tetto.\nIl secondo piano del castello, non accessibile durante le visite guidate, era raggiungibile attraverso una scala a chiocciola. Esso era destinato agli alloggi della servit\u00f9, dei soldati, alle camere per gli ospiti e alle soffitte. Dal secondo piano, attraverso la torre del lato ovest, era possibile salire sul tetto dove si trovava un cammino di ronda.\nIl tetto, in lose di pietra, \u00e8 caratterizzato da un doppio spiovente, la parte interna del quale convoglia l'acqua verso il cortile centrale sottostante dove poteva essere raccolta nella cisterna.\nIl castello nella cultura di massa.\nAttualmente il castello di F\u00e9nis \u00e8 una delle principali attrazioni turistiche della Valle d'Aosta ed \u00e8 visitato da pi\u00f9 di 80.000 persone ogni anno.\nNel 1985 sono stati girati nel castello gli esterni del film \"Fracchia contro Dracula\" di Neri Parenti. Nel 2006 il maniero \u00e8 stato usato come set per alcune scene della miniserie televisiva \"La Freccia Nera\".\nNel 1976 le Poste Italiane hanno dedicato al castello un francobollo da 150 lire nell'ambito della quarta emissione della serie \"Turistica\".\nNel 2013 la zecca italiana gli dedica una moneta della serie 'Italia delle arti' da 10 Euro con finitura a fondo specchio . Sul diritto \u00e8 ritratto il castello mentre sul rovescio \u00e8 rappresentato l'affresco di San Giorgio."}
{"id": "1367953", "revid": "76963", "url": "https://it.wikipedia.org/wiki?curid=1367953", "title": "Bob Weir", "text": "\u00c8 stato cantante e chitarra ritmica del gruppo statunitense dei Grateful Dead.\nCarriera musicale.\nNato a San Francisco, \u00e8 stato cresciuto dai genitori adottivi nel sobborgo di Atherton. Ha cominciato a suonare la chitarra all'et\u00e0 di 13 anni, dopo aver sperimentato senza successo il pianoforte e la tromba. Ebbe grossi problemi a scuola a causa della sua indiagnosticata dislessia e fu espulso da ogni scuola che frequent\u00f2. Una di queste scuole fu la Fountain Valley School nel Colorado dove fece amicizia con John Perry Barlow che, insieme a Robert Hunter, sarebbe diventato il principale paroliere dei Grateful Dead. Il 31 dicembre del 1963 il sedicenne Bob si trovava con un amico a Palo Alto alla ricerca di un locale dove passare la serata, quando sent\u00ec il suono di un Banjo. Incuriositi, i due ragazzi seguirono il suono della musica fino al luogo dal quale essa proveniva, il Dana Morgan's music store. Qui un giovane ragazzo, dimenticatosi del giorno di festa, stava aspettando l'arrivo dei suoi studenti: il suo nome era Jerry Garcia. Jerry e Bob trascorsero tutta la notte suonando insieme e decisero di formare un gruppo. Battezzata inizialmente con il nome di Mother McCree's Uptown Jug Champions, la band venne pi\u00f9 tardi rinominata \"The Warlocks\" ed infine The Grateful Dead. Weir fu principalmente la chitarra ritmica del gruppo, e in numerose occasioni anche prima voce, durante la trentennale carriera dei Grateful Dead. Nel 1968 la Warner Music, l'etichetta discografica dell'epoca, lo licenzi\u00f2 per un breve periodo dalla band insieme a Pigpen ma venne richiamato poco tempo dopo. Alla fine degli anni settanta inizi\u00f2 a sperimentare la tecniche della Slide Guitar. Il suo modo di suonare fu fortemente influenzato dal pianista Hard bop McCoy Tyner e Weir stesso ha citato come suoi modelli John Coltrane, il Rev. Gary Davis, e Igor Stravinsky.\nCarriera solista e post Grateful Dead.\nIl primo album solista di Weir, \"Ace\", fu pubblicato nel 1972: fu il secondo disco solista di un componente dei Grateful Dead, dopo l'esordio solista di Jerry Garcia in \"Garcia\"; questo lavoro viene generalmente considerato un disco dei Grateful Dead, visto che tutti i membri partecipano alla registrazione. Sebbene abbia sempre continuato a suonare nei Grateful Dead, nel 1975 ha suonato nel gruppo \"Kingfish\" con gli amici Matt Kelly e Dave Torbert. Weir ha avuto anche una breve esperienza con la \"Bob Weir Band\" con Brent Mydland alle tastiere e tempo dopo con il gruppo Bobby and the Midnites.\nPoco prima della morte di Garcia nel 1995, Weir form\u00f2 un altro gruppo, i \"Ratdog Revue\", successivamente abbreviato in Ratdog. A partire dall'11 novembre 2006, Weir ha effettuato circa 700 spettacoli con i Ratdog, esibendosi in cover dei Beatles, di Bob Dylan, di Chuck Berry e anche degli stessi Grateful Dead. Weir ha anche partecipato a varie riformazioni dei Grateful Dead: gli ex membri della band si riunirono nel 1998, 2000 e 2002 con il nome The Other Ones e nel 2003, 2004 come i The Dead.\nNel 2009 forma con l'amico, e compagno d'avventura nei \"Dead\", Phil Lesh i \"Furthur\", impegnandosi anche in lunghe tourn\u00e9e per gli Stati Uniti, proponendo tra l'altro numerose cover dei Grateful Dead.\nVita privata.\nIl 15 luglio 1999 Weir ha sposato Natascha M\u00fcnter. Hanno avuto due figlie, Shala Monet Weir e Chloe Kaelia Weir. \nLa sorella pi\u00f9 giovane di Natascha, Leilani Munter, ha partecipato ad alcune gare dei campionati statunitensi \"ARCA Racing Series\" e \"Firestone Indy Lights\".\nChitarre.\nIn tutta la sua carriera, Weir ha utilizzato un gran numero di chitarre. Una vecchia foto degli \"Warlocks\" in concerto mostra Bob che suona una Gretsch Duo-Jet e, dopo che gli Warlocks divennero i Grateful Dead, Weir suon\u00f2 inizialmente una Rickenbacker 365, una Guild Starfire IV, una Fender Telecaster, per poi arrivare a usare stabilmente una Gibson ES-335 cherry red del 1965, sebbene abbia utilizzato in qualche occasione anche una Gibson ES-345. In alcuni concerti nel 1971 Bob utilizz\u00f2 anche una Gibson Les Paul nera. Nel film \"The Grateful Dead Movie\" (1974) si pu\u00f2 vedere Weir suonare con la ES-335 sunburst. Durante i primi anni settanta Weir ha anche suonato una Gibson SG.\nNel 1974, Weir cominci\u00f2 a lavorare con Jeff Hasselberger della Ibanez per sviluppare uno strumento personalizzato. Weir cominci\u00f2 a suonare la Ibanez 2681 durante la registrazione di \"Blues for Allah\", insieme a un modello chiamato \"Cowboy Fancy\" che us\u00f2 fino a met\u00e0 anni ottanta. Nel dopo-Grateful Dead, Weir ha suonato una Modulus G3FH personalizzata, insieme a una Gibson ES335, e pare abbia ritirato la Fender Telecaster del 1956 precedentemente appartenuta al fratellastro, James Parber."}
{"id": "1367971", "revid": "1625363", "url": "https://it.wikipedia.org/wiki?curid=1367971", "title": "EBay", "text": "eBay Inc. () \u00e8 un sito di vendita e aste online fondato il 3 settembre 1995 da Pierre Omidyar; in Italia \u00e8 arrivato nel 2001 e l'anno successivo avvenne la fusione con l\u2019Istituto di credito PayPal.\n\u00c8 una piattaforma web (marketplace), di fatto molto simile ad un sito di e-commerce, che offre ai propri utenti la possibilit\u00e0 di vendere e comprare oggetti sia nuovi, sia usati, in qualsiasi momento, da qualunque postazione Internet e con diverse modalit\u00e0, incluse le vendite a prezzo fisso e a prezzo dinamico, comunemente definite come \u00abaste online\u00bb. Tutte le operazioni sono elaborate dalla piattaforma PayPal.\n\u00c8 una Societ\u00e0 leader di settore con fatturati in costante crescita. La vendita consiste principalmente nell'offerta di un bene o un servizio da parte di venditori professionali e no; gli acquirenti fanno offerte per aggiudicarsi la merce.\nOrigini e storia.\nIl sito di aste online pi\u00f9 conosciuto al mondo \u00e8 stato fondato a San Jose (California) il 3 settembre 1995 dal programmatore Pierre Omidyar come parte di un suo sito personale.\nIl primo oggetto venduto \u00e8 stato un puntatore laser rotto per 14,83 US$. Stupito dalla vendita riuscita, contatt\u00f2 immediatamente via posta elettronica l'acquirente chiedendogli se avesse ben compreso la natura dell'oggetto: l'acquirente rispose che collezionava puntatori laser rotti.\nChris Agarpao \u00e8 stato il primo dipendente della compagnia e Jeffrey Skoll il primo presidente nel 1996.\nNel novembre 1996 ha stretto un accordo con la Electronic Travel Auction per utilizzare la tecnologia SmartMarket al fine di vendere biglietti aerei, ferroviari e altri titoli di viaggio.\nLa compagnia ha mutato il nome da \"AuctionWeb\" a eBay nel settembre 1997.\nPierre Omidyar voleva registrare il dominio \"Echo Bay\" ma, essendo gi\u00e0 stato acquistato da una miniera d'oro, decise per la seconda scelta, eBay.com.\nIl sito venne posto online nel 1998 e trasform\u00f2 Omidyar e Skoll in miliardari; in seguito hanno acquistato il sistema di pagamento elettronico PayPal il 14 ottobre 2002 e nel 2005 il sistema di comunicazione VoIP Skype (di propriet\u00e0 di Microsoft dal 2011). Nel settembre del 2007, l'ufficio stampa di eBay Italia comunic\u00f2 di aver tagliato il traguardo dei cinque milioni di utenti registrati.\neBay annunci\u00f2 il 23 febbraio 2001 di avere deciso l'acquisizione di iBazar S.A. (www.iBazar.com), societ\u00e0 francese pioniere in Europa del trading online e largamente pubblicizzata nelle televisioni Italiane, attraverso il meccanismo della vendita all'asta.\nA partire da marzo 1998 il Presidente e CEO di eBay Inc. \u00e8 Meg Whitman, che ha permesso all'azienda di diventare il primo mercato online del mondo e il sito principale dedicato al commercio elettronico. Grazie all'esperienza maturata da Meg nella creazione di marchi e nelle tecnologie di consumo, eBay ha raggiunto la posizione attuale di azienda leader in grado di dare nuove forme allo sviluppo del commercio elettronico. \u00c8 stata annunciata per il 31 marzo 2008 la sostituzione della Whitman con John Donahoe, in precedenza incaricato del commercio principale delle aste.\nDurante i primi giorni di febbraio 2009 molti venditori italiani hanno ricevuto una e-mail di \"eBay\" in cui veniva notificata la comunicazione alla Guardia di Finanza dei loro dati personali, per esplicita richiesta da parte delle Fiamme Gialle stesse. Secondo quanto scritto nell'e-mail, questo provvedimento interessa tutti i venditori a cui \"eBay\" ha fatturato un minimo di 1000 Euro annui per gli anni che vanno dal 2003 al 2007, e in cui in tali anni hanno venduto almeno 5 oggetti. Questo avvenimento rappresenta un'importante pietra miliare nella storia di \"eBay\" in quanto il primo controllo ad ampio raggio effettuato dalla Guardia di Finanza sui venditori operanti sul sito.\nNel 2004 viene conclusa l'acquisizione di mobile.de e nel 2010 viene lanciata la declinazione italiana automobile.it, piattaforma di piccoli annunci dedicata al settore automotive.\nNell'ottobre del 2011 eBay ha presentato X.Commerce, una piattaforma aperta di incontro tra venditori e sviluppatori di soluzioni per l'e-commerce, per consentire ai commercianti on line di accedere a nuove tecnologie per i loro siti di e-commerce: la piattaforma comprende come primi partner PayPal e Magento.\nIl 26 giugno 2021, eBay ha completato la cessione con scambio di azioni di \"eBay Classifieds Group\", operatore dei portali di piccoli annunci del gruppo, compresi mobile.de e Kijiji, alla societ\u00e0 norvegese Adevinta, per 9,2 miliardi di dollari USA.\nDescrizione.\nPer l'acquisto o vendita \u00e8 obbligatoria l'iscrizione gratuita al sito. Per poter iniziare a vendere \u00e8 sempre obbligatoria la registrazione di un conto PayPal, senza il quale \u00e8 preclusa ogni attivit\u00e0 di vendita. \u00c8 anche imposto, senza discrezionalit\u00e0 alcuna dell\u2019utente, che la chiusura del conto PayPal implichi la preclusione di ogni attivit\u00e0 di vendita e la chiusura del negozio eBay del venditore professionale. Ci\u00f2 ha sollevato non pochi problemi inerenti all\u2019abuso di dipendenza economica operato da PayPal ai danni delle imprese venditrici presenti sul portale eBay. . .\n. Il processo potrebbe tuttavia essere perfezionabile solo negli Stati Uniti e non in Europa ove PayPal resterebbe metodo di pagamento obbligatorio anche dopo il 2018, e precisamente sino al 2020, cos\u00ec come prevedono gli accordi ad oggi vigenti. Le ragioni di questa scelta sono molteplici: da un lato evitare l\u2019abuso di concentrazione economica duramente sanzionabile dalle norme antitrust; .\nPer quanto riguarda le tariffe applicate da eBay, queste sono interamente a carico dei venditori, sia per pubblicare un qualsiasi tipo di inserzione sia come commissioni sul valore finale dell'oggetto venduto. .\neBay nel mondo.\nDalla nascita del sito ufficiale sono state aperte diverse filiali in tutto il globo.\nDi seguito vengono elencate in breve le caratteristiche di eBay che lo distinguono da altri siti simili concorrenti: per approfondire potete consultare l'Aiuto di eBay Italia.\nFunzionamento.\nAcquirente.\nPer essere acquirenti basta registrarsi sul sito, fornendo alcuni dati essenziali, tra cui: il numero telefonico (obbligatorio anche se non vi sarebbe necessit\u00e0) e l'indirizzo dell'abitazione per il ricevimento della merce; disporre di un conto PayPal attivo; a questo punto si pu\u00f2 subito cominciare a fare acquisti.\nRegole per gli acquirenti.\nL'acquirente ha l'obbligo di pagare entro tempi ragionevoli e/o di dare eventuali comunicazioni su eventuali problemi per il saldo della transazione: in caso di insolvenza sar\u00e0 a discrezione del venditore (eventualmente dopo l'apertura di una controversia) se concludere la transazione senza conseguenze o stimolare l'acquirente ad adempiere il suo compito.\nL'utente che acquista gode per\u00f2 anche di diritti chiari e precisi: ricevere la merce entro i tempi stabiliti (da una settimana a massimo un mese), la merce deve corrispondere alla descrizione e all'eventuale foto dell'inserzione ed essere integra.\nSe questi diritti vengono violati l'utente, sempre dopo l'apertura di una controversia (su eBay \u00e8 il metodo di contestazione ufficiale per disguidi), pu\u00f2 esser risarcito e ricevere assistenza, tranne nel caso di pagamenti non autorizzati come l'invio di denaro in busta o con altri metodi non sicuri e/o non accettati dal sito.\nL'acquirente viene valutato a sua volta dal venditore con il sistema dei feedback: deve quindi comportarsi in maniera consona e diligente esattamente come dovrebbe fare la controparte.\nVenditore.\nUn venditore pu\u00f2 decidere di vendere oggetti propri usati o di aprire un negozio virtuale online su eBay: in ogni caso deve fare la richiesta d'ammissione come venditore non professionale o professionale e deve sempre obbligatoriamente disporre di un conto PayPal attivo.\nUna volta scelto il tipo di profilo eBay comunica (via posta o telefono) nel giro di una settimana un codice segreto che verifica il recapito del futuro venditore. Questa verifica pu\u00f2 essere fatta anche inserendo i dati di una carta di credito intestata al venditore. Superata questa formalit\u00e0, si pu\u00f2 cominciare a vendere i propri oggetti sul sito.\nRegole venditori.\nProfessionali o no i venditori devono sempre creare inserzioni corrette (niente spese extra), veritiere (quello che viene descritto deve corrispondere a ci\u00f2 che viene spedito) e legali (non si possono, ad esempio, vendere armi o animali vivi).\nLa responsabilit\u00e0 degli oggetti venduti, ai sensi di legge, \u00e8 totalmente del venditore; inoltre eBay ha avviato una stretta collaborazione con la Guardia di Finanza e vari marchi della moda e del design, per proteggere la propriet\u00e0 intellettuale ed evitare violazioni di copyright.\nIn caso di acquirente scorretto o insolvente il venditore (che non ha spedito l'oggetto) se apre una controversia pu\u00f2 farsi rimborsare il costo dell'inserzione e delle commissioni per la mancata vendita; alcuni venditori vietano a utenti con un numero di feedback negativo (cio\u00e8 inferiore a 0) l'acquisto o la partecipazione alle loro aste, al fine di tutelarsi.\nPowerSeller.\nI venditori eccellenti possono diventare PowerSeller: colonne portanti del sito, sono di solito venditori professionali con elevati volumi di vendite, di transazioni concluse e di feedback positivi (pari almeno al 98%). Il rispetto dei valori condivisi e della filosofia del sito li rendono fiori all'occhiello che spiccano per determinati risultati raggiunti, garantendo un livello di qualit\u00e0 nelle transazioni e una sicurezza che venditori occasionali o inesperti non possono offrire.\nSono distinti in 5 livelli, in base al volume di vendite annuali e al numero di oggetti venduti.\nFormati di vendita.\nIl fatto che eBay nasca come sito di aste online non vieta altri formati di vendita, pi\u00f9 consoni e adatti ai vari tipi di oggetti.\nMetodi di pagamento.\nSu eBay sono vigenti due regole fondamentali a condizione comunque che si disponga di un conto paypal attivo:\nSono concessi, sempre a condizione che si disponga di un conto PayPal attivo (ma l'accettazione varia da venditore a venditore):\nVaglia postale e bonifico bancario hanno tempi di ricezione di qualche giorno, possono avere costi per il pagatore, sono sicuri ma non sono molto utilizzati a causa dell'onerosit\u00e0 (per i vaglia e per i bonifici bancari che possono non essere gratuiti nella totalit\u00e0 dei casi) e della lentezza del servizio.\nI metodi vietati (non ammessi e sanzionabili) sono invece:\nLe ragioni per le quali questi metodi di pagamento sono vietati sono da ricondurre alla tutela di entrambe le parti negozianti; contemporaneamente, si promuove il metodo di pagamento PayPal contribuendo a mantenere una posizione di dominanza di questo sul mercato delle transazioni finanziarie on-line.\n\u00c8 necessario ricordare che un utente iscritto a eBay pu\u00f2 sempre mettere in vendita i propri articoli purch\u00e9 disponga di un \"account\" PayPal attivo.\nIn caso di mancato ricevimento del pagamento e/o della merce si pu\u00f2 aprire una controversia. Se il pagamento \u00e8 stato eseguito con PayPal, gli acquirenti possono usufruire del \"Programma di protezione acquirenti PayPal\" che rimborsa il compratore in caso di oggetto non ricevuto o non conforme alla descrizione. .\nFeedback.\nIl feedback \u00e8 un meccanismo di scambio di valutazioni sotto forma di giudizi sintetici soggettivi sulla transazione che avviene tra compratore e venditore.\nNe esistono di 3 tipi:\nI due punteggi attribuiti in base al tipo di feedback ricevuto determinano una percentuale (ad esempio se sono tutti positivi al 100%) che, a colpo d'occhio, permette subito di capire l'affidabilit\u00e0 del venditore.\nA partire dal 20 maggio 2008, i venditori possono rilasciare agli acquirenti solo feedback positivi (o non rilasciarne) in modo che gli acquirenti si sentano liberi di rilasciare giudizi oggettivi sull'esperienza d'acquisto senza temere feedback negativi di ritorsione da parte del venditore.\nD'altro canto verranno rimossi tutti i feedback negativi o neutri rilasciati da utenti, acquirenti o venditori, sospesi o che non hanno risposto alle controversie.\nAl raggiungimento di un determinato numero di feedback negativi eBay pu\u00f2 decidere la sospensione, il blocco o la chiusura definitiva dell'account del venditore.\nIl punteggio di feedback pu\u00f2 venire falsificato da utenti che dispongono di pi\u00f9 \"account\" o si accordano con altri, e simulano delle finte vendite di oggetti (a s\u00e9 stessi o a terzi) per scambiarsi e aumentare rapidamente il proprio punteggio di feedback. L'unica verifica sui dati di iscrizione, che sarebbe a garanzia dell'univocit\u00e0 dell\"'account\" (una persona=un \"account\"), consiste nel calcolo del codice fiscale, facilmente falsificabile con i programmi disponibili in rete.\nTutti i feedback sono composti da uno spazio per un commento sintetico (che pu\u00f2 pi\u00f9 o meno essere adoperato) a cui possono aggiungersi dei punteggi graduati su cinque livelli da uno minimo che pu\u00f2 essere considerato negativo, a cui segue un altro meno \"grave\", uno considerabile \"neutro\" sino a uno massimo che pu\u00f2 rappresentare l'ottima positivit\u00e0 anticipata da un \"gradino\" appena inferiore, le cosiddette \"valutazioni dettagliate\" o \"stelle\" (da non confondersi con quelle che identificano il numero di feedback positivi univoci ottenuti da un singolo account e presenti con forme e colori differenti accanto al nickname o \"nome dell'account\" del cliente eBay acquirente o venditore.\nLe valutazioni dettagliate sono facoltative all'interno del feedback composto e interessano quattro argomenti: la conformit\u00e0 ovvero corrispondenza tra le fotografie e la descrizione dell'articolo in vendita con quello effettivamente ricevuto tramite acquisto per corrispondenza, la comunicazione intercorsa tra acquirente e venditore, la corrispondenza tra tempo dichiarato per la consegna e quello effettivamente avvenuto, il costo della spedizione.\nDette valutazioni dettagliate vanno a formare poi un punteggio percentuale computato su base cinque dove 5/5 \u00e8 il massimo e 1/5 \u00e8 il minimo teorico e sono discrezionali e soggettive a cura dell'acquirente e quindi potrebbero risultare anche non aderenti al vero.\nIl risultato percentuale del singolo venditore viene poi confrontato con un dato statistico medio risultante dalla valutazione di tutti i venditori del sito www.ebay.it (calcolato dalla societ\u00e0 eBay lussemburghese che unica detiene tali dati) ammontanti a numerose migliaia e in base a tale raffronto il venditore pu\u00f2 essere penalizzato sino al blocco delle vendite.\nDal 20 agosto 2014 la societ\u00e0 eBay Europe sarl, responsabile del sito italiano www.ebay.it, ha introdotto nel regolamento contrattuale una complessa articolazione di premialit\u00e0 e penalit\u00e0 per la clientela eBay venditori denominata sinteticamente \"regola dei difetti\".\nIl \"difetto\" per i venditori eBay \u00e8 computato come penalit\u00e0 per diversi motivi tra i quali: feedback negativo o neutro e valutazioni dettagliate negative o neutre.\nEssendo le valutazioni dettagliate presenti come opzione su tutti e tre i tipi di feedback negativo, neutro e positivo, esse possono \"trasformare\" in un \"difetto\" ovvero penalit\u00e0 per il venditore, anche un feedback positivo che di per s\u00e9 risulterebbe essere invece premiale.\nPotendo questi feedback essere composti con un \"semplice click\" dall'acquirente anche per pi\u00f9 venditori da cui hanno fatto acquisto a distanza di tempo, \u00e8 possibile che si verifichino errori che vanno poi a ricadere sul venditore.\nAttualmente per tali errori la societ\u00e0 eBay Europe sarl non ha previsto un mezzo tecnico di correzione semplice e riparatore del danno arrecato pi\u00f9 o meno direttamente all'attivit\u00e0 di vendita, limitando anzi fortemente essa stessa le correzioni degli errori anche se dichiarati tali dallo stesso suo autore acquirente compilatore.\nStelline.\nIl colore della stella accanto al numero dei feedback \u00e8 ricavato in base al punteggio di feedback ricevuti e al numero delle transazioni compiute su eBay.\n\u00c8 una specie d'onorificenza (come viene utilizzata anche da alcuni ristoranti) che rende merito del lavoro svolto sul sito, distinguendo in maniera chiara i vari utenti, dai nuovi iscritti agli esperti arrivando fino ai Powerseller professionali.\nTutele e garanzie.\neBay tende a chiudere in automatico le inserzioni che violano i principi del sito (poca chiarezza, metodi di pagamento vietati e via dicendo); tuttavia, se nel post-vendita dovessero insorgere problemi, esiste lo strumento della controversia che permette di fare leva sulla controparte con un'istituzione ufficiale dalla propria parte.\neBay \u00e8 oggetto di critiche perch\u00e9 avrebbe una struttura di assistenza dell\u2019utenza molto carente se proporzionata al giro di affari da gestire, e quindi un servizio al cliente, in particolare una gestione dei reclami e contenziosi, carenti. Le controversie sono gestite in gran parte per mezzo di e-mail e la mediazione di un membro dello staff di eBay non garantisce di disporre di un assistente dalle adeguate competenze. Ci\u00f2 penalizza in particolar modo le imprese operanti sul portale le quali necessiterebbero di una maggiore professionalit\u00e0 nell'assistenza.\nSebbene eBay e PayPal dispongano di sedi nazionali operative (la sede lussemburghese \u00e8 infatti meramente l\u00ec allocata ai fini fiscali ma non \u00e8 operativa) una delle obiezioni pi\u00f9 ricorrenti \u00e8 una mancanza di uffici e sedi nazionali che ricevano il pubblico. Una linea telefonica italiana e un centralino non possono infatti essere ritenuti idonei a garantire la tutela di utenti e imprese operanti sul portale specialmente considerando il giro di affari miliardario delle societ\u00e0 eBay e PayPal. Anche ci\u00f2 \u00e8 oggetto di rilevanti critiche su diversi piani, sia nazionali sia europei sia mondiali.\nAltre critiche vengono poi frequentemente mosse al regolamento contrattuale che regola appunto i rapporti tra clientela e il sito italiano ebay.it, soggetto a frequenti modifiche unilaterali con testi talvolta poco chiari e intriso di clausole vessatorie. Contratti, oltre che iniqui, non sono esaustivi di tutte le possibili situazioni e il cui contenuto viene poi a sua volta interpretato da funzionari che diramano direttive periodiche agli addetti dislocati in varie parti d'Europa tra cui Tirana.\nLe decisioni di penalit\u00e0 decise dai funzionari della societ\u00e0 eBay Europe sarl tendono talvolta a \"infondere l'idea di inappellabilit\u00e0\" che, in considerazione dei tanti \"micro-venditori\" i quali si sostengono unicamente anche con i modesti ricavi ottenuti attraverso il sito, possono trasmettere l\u2019idea di \"disparitario autoritarismo contrattuale\" caratterizzato da una ripetuta vessatoriet\u00e0 delle clausole predisposte dalla sede italiana per i propri utenti nonch\u00e9 dalle sedi estere per gli utenti dei propri paesi.\nL'uso di PayPal, non comunicando i dati della carta ma solo un indirizzo email, \u00e8 ritenuto non del tutto sicuro sebbene obbligatorio per poter operare su eBay; anche ci\u00f2 ha comportato non poche critiche nei riguardi del duopolio rappresentato dal sodalizio PayPal-eBay.\nControversie.\nLa controversia, su eBay, \u00e8 lo strumento per gestire i conflitti che si possono creare tra un acquirente e un venditore nel corso di una compravendita.\nLe controversie che possono essere aperte sul sito sono tre: la controversia per oggetto non pagato (che pu\u00f2 essere aperta dal venditore), la controversia per oggetto non ricevuto e la controversia per oggetto non conforme alla descrizione (che possono essere aperte dall'acquirente).\nLa controversia per oggetto non pagato.\nLa controversia per oggetto non pagato pu\u00f2 essere aperta da un venditore, nei confronti di un acquirente insolvente, non prima di 4 e non oltre 45 giorni dalla conclusione dell'asta o dall'acquisto con la funzione \"Compralo Subito\".\nTale controversia viene resa necessaria al cliente eBay venditore perch\u00e9 a questi viene addebitato da parte della societ\u00e0 mediatrice della compra-vendita eBay europe sarl (per il sito italiano www.ebay.it) l'importo pari a una percentuale sulla vendita (dovuto alla societ\u00e0 eBay stessa solitamente intorno al 10% tranne per alcuni generi tecnologici con minori margini di utile) ancor prima dell'effettivo pagamento da parte dell'acquirente.\nIn pratica con due semplici \"click\", qualsiasi acquirente eBay pu\u00f2 determinare l'addebito di tariffe percentuali e la chiusura di un'inserzione di vendita (salvo che per questa non sia prevista una speciale formula di pagamento immediato possibile solo attraverso l'utilizzo del pagamento paypal della societ\u00e0 controllata dallo stesso gruppo eBay).\nQualora poi a tale \"prenotazione d'acquisto\" non segua il perfezionamento dell'acquisto stesso con il regolare pagamento dell'articolo, il venditore si trova costretto ad avviare la procedura di oggetto non pagato per ottenere il rimborso delle percentuali gi\u00e0 applicate dalla societ\u00e0 mediatrice.\nDurante la controversia, il venditore e l'acquirente possono eventualmente comunicare cercando di risolvere i problemi che hanno portato l'acquirente a non pagare l'oggetto aggiudicato.\nLa controversia pu\u00f2 essere chiusa dal venditore, in qualunque momento dopo la prima risposta dell'acquirente o, in mancanza di comunicazioni dall'acquirente, dopo un minimo di 8 giorni dalla sua apertura. Esistono tuttavia automatismi applicabili a richiesta del venditore come impostazione generale.\nLa controversia per oggetto non pagato non pu\u00f2 restare aperta pi\u00f9 di 36 giorni dalla data di aggiudicazione dell'oggetto da parte dell'acquirente. Se il venditore non provvede a chiudere la controversia, questa sar\u00e0 chiusa in automatico da eBay senza che venga preso alcun provvedimento nei confronti dell'acquirente.\nAl termine della comunicazione, il venditore pu\u00f2 chiudere la controversia scegliendo una delle seguenti opzioni:\nSe il venditore dichiara che l'acquirente ha pagato l'oggetto, nessun provvedimento verr\u00e0 preso nei confronti del compratore e la compravendita proceder\u00e0 normalmente, con la spedizione dell'oggetto da parte del venditore.\nSe, invece, viene scelta l'opzione per la rinuncia a concludere la transazione, eBay chieder\u00e0 conferma all'acquirente e, in caso di risposta affermativa, la compravendita verr\u00e0 chiusa senza provvedimenti nei suoi confronti e con il riaccredito al venditore delle commissioni sul valore finale che il sito gli aveva addebitato.\nInfine, se il venditore decide di non attendere l'acquirente e di non comunicare pi\u00f9 con lui, l'acquirente viene ammonito (tre ammonimenti comportano l'espulsione dal sito) e il venditore ottiene il riaccredito delle commissioni sul valore finale. Inoltre, se l'acquirente non ha risposto alla controversia, perde il diritto al rilascio del feedback, che non sar\u00e0 conteggiato nel punteggio del venditore.\nL'esito negativo di un mancato pagamento comporta penalit\u00e0 graduate crescenti per l'acquirente insolvente salvo casi di comprovata motivazione.\nUna delle pi\u00f9 diffuse critiche a questo sistema \u00e8 quella che l'addebito di percentuali sulla sola \"prenotazione d'acquisto\" (senza effettivo avvenuto pagamento dell'acquirente) da parte della societ\u00e0 eBay mediatrice della compra vendita sia ipotizzabile come vessatorio per il venditore che si trova poi costretto ad avviare una \"controversia per oggetto non pagato\" (la quale pu\u00f2 direttamente determinare una penalizzazione dell'acquirente), mettendo a repentaglio i rapporti tra clientela eBay venditori e acquirenti.\nLa quasi totalit\u00e0 di siti di compra-vendita multi-venditori (denominati \"market place\") concorrenti non prevede n\u00e9 la chiusura immediata di un articolo prenotato e non pagato, n\u00e9 tanto meno addebiti di percentuali per incassi non effettivamente avvenuti.\nControversia per oggetto non ricevuto.\nPer un pagamento effettuato con un metodo diverso da PayPal, si pu\u00f2 aprire una controversia nello Spazio soluzioni di eBay dopo 10 giorni ed entro 45 giorni dalla data di acquisto.\nIl venditore ha 10 giorni per rispondere, passati i quali l'acquirente potr\u00e0 segnalarlo all'assistenza clienti del sito come venditore inadempiente.\nConclusa la fase di comunicazione tra acquirente e venditore, oppure dopo almeno dieci giorni senza risposte da parte del venditore, l'acquirente pu\u00f2 chiudere la controversia scegliendo tra due opzioni:\nSe l'acquirente dichiara che i problemi sono stati risolti, la controversia viene chiusa senza che vengano presi provvedimenti nei confronti del venditore.\nAltrimenti, se il compratore afferma che i problemi non sono stati risolti, il venditore verr\u00e0 segnalato allo staff del sito, che potrebbe prendere provvedimenti disciplinari nei suoi confronti.\nDal 20 febbraio 2008, il programma di protezione degli acquirenti di eBay non \u00e8 pi\u00f9 attivo. Di conseguenza eBay non rimborsa pi\u00f9 gli acquirenti, che saranno protetti solo dal programma antifrode di PayPal.\nControversia per oggetto non conforme alla descrizione.\nLa controversia per oggetto non conforme alla descrizione viene aperta dall'acquirente che riceve un oggetto che non corrisponde a quanto dichiarato dal venditore nell'inserzione di vendita.\nSono stati segnalati casi di controversie chiuse unilateralmente da eBay senza motivazione chiara: questo \u00e8 possibile sia successo in seguito alla creazione di societ\u00e0 fittizie di vendita di materiale rubato e detenuto illegalmente.\nQuesta controversia \u00e8 soggetta alle stesse regole e alla stessa tempistica della controversia per oggetto non ricevuto.\neBay nell'arte.\nAlcuni esempi di canzoni famose ispirate a eBay sono \"eBay\" di \"Weird Al\" Yankovic (parodia di \"I Want It That Way\" dei Backstreet Boys), e \"On eBay\" dei Chumbawamba.\n\"Ho venduto l'anima su E-bay\" \u00e8 un libro di Hemant Mehta.\nIn un episodio de \"I Simpson\" viene fatto riferimento ad eBay su un telegiornale: \"La Germania ha venduto la Grecia su eBay\"."}
{"id": "1367972", "revid": "6066", "url": "https://it.wikipedia.org/wiki?curid=1367972", "title": "Ebay", "text": ""}
{"id": "1367976", "revid": "281901", "url": "https://it.wikipedia.org/wiki?curid=1367976", "title": "Tropilaelaps clareae", "text": "Tropilaelaps clareae \u00e8 un acaro parassita delle api adulte e della loro covata. Infestava un tempo soprattutto api giganti, quali \"Apis dorsata\" e \"Apis laboriosa\", che essendosi coevolute con il parassita non ne soffrono molto, e ne condividono anche l'areale sudest-asiatico. Negli anni sessanta, \"T. clareae\" ha effettuato il \"salto\" su \"Apis mellifera\", venendo osservato su di essa negli anni sessanta in Filippine per la prima volta. Il parassita ha un ciclo biologico simile a quello di \"Varroa destructor\", ma le generazioni nell'arco di una stagione sono molte di pi\u00f9, e quindi pi\u00f9 elevato il suo potenziale distruttivo. Il parassita ha bisogno della presenza di covata, per cui dovrebbe morire l\u00e0 dove gli inverni sono rigidi e implicano il blocco di covata. In Cina e Corea, tuttavia, dove l'acaro si \u00e8 diffuso, si sono osservati meccanismi di sopravvivenza le cui dinamiche sono tuttora ignote. La sua diffusione potrebbe rappresentare un grave pericolo per l'apicoltura."}
{"id": "1367980", "revid": "46523", "url": "https://it.wikipedia.org/wiki?curid=1367980", "title": "Sciador", "text": ""}
{"id": "1367982", "revid": "547034", "url": "https://it.wikipedia.org/wiki?curid=1367982", "title": "Z\u0103rand", "text": "Z\u0103rand \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 2 villaggi: Cintei e Z\u0103rand.\nLa presenza di Z\u0103rand \u00e8 attestata da documenti risalenti al 1318.\nL'economia del comune \u00e8 prettamente agricola, con particolare riferimento alla coltivazione dei cereali e dei legumi."}
{"id": "1367983", "revid": "287204", "url": "https://it.wikipedia.org/wiki?curid=1367983", "title": "Zarand", "text": ""}
{"id": "1367984", "revid": "287204", "url": "https://it.wikipedia.org/wiki?curid=1367984", "title": "Castello di Fenis", "text": ""}
{"id": "1367991", "revid": "547034", "url": "https://it.wikipedia.org/wiki?curid=1367991", "title": "Zerind", "text": "Zerind \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 2 villaggi: Iermata Neagr\u0103 e Zerind.\nLa presenza di Zerind \u00e8 attestata da documenti risalenti al 1169.\nIl principale monumento del comune \u00e8 la chiesa protestante riformata di Iermata Neagr\u0103, costruita nel 1799.&lt;br&gt;\nI flussi turistici, peraltro piuttosto limitati, traggono origine dalla presenza di alcune riserve di caccia e di pesca; nel comune sono presenti sorgenti di acque termali, che tuttavia non sono ancora oggetto di sfruttamento."}
{"id": "1367992", "revid": "76963", "url": "https://it.wikipedia.org/wiki?curid=1367992", "title": "Fabrizio Carloni", "text": "Vive e lavora a Napoli.\nBiografia.\nNato a Roma nel 1953 e residente a Napoli, dopo gli studi liceali si laurea In Scienze Politiche; dal 1979 collabora con il quotidiano \"Roma\" di Napoli. Dalla fine degli anni 1990 contribuisce alla pagina \"Banche e finanza\" de \"Il Denaro\"; dagli inizi degli anni Duemila collabora con i periodici \"Storia Militare\", \"Nuova Storia Contemporanea\" e \"Storia &amp; Battaglie\".\n\u00c8 nipote del sindacalista delle Acciaierie di Terni Maceo Carloni, ucciso il 4 maggio 1944 da elementi della Brigata Garibaldi \"Antonio Gramsci\" a Casteldilago.\nAttivit\u00e0 giornalistica.\nPer il \"Roma\", come opinionista, scrive in prima pagina sui temi della camorra, dell'islamismo, del parassitismo e dello sfruttamento dei minori. Per \"Il Denaro\" scrive dal 1997; i suoi articoli sul giornale finanziario hanno anticipato il decadimento del sistema bancario occidentale sin dal 2001. Suoi contributi sono stati pubblicati nella sezione Cultura dei quotidiani \"Il Secolo d'Italia\" e \"Il Tempo\" di Roma, \"La Sicilia\" di Catania e \"La Gazzetta del Mezzogiorno\" di Bari. Per \"I'M Magazine\", diretto dalla figlia Ilaria, cura \"Opinioni\" su societ\u00e0 e costume.\nRicerca storica.\nI suoi studi hanno contribuito a riportare alla luce una delle prime stragi commesse da un esercito straniero nella Campagna d'Italia 1943-1945 (Vittoria, Sicilia, 10 luglio 1943; pubblicato su \"Nuova Storia Contemporanea\" n. 2 di marzo-aprile 2009). \nL'episodio ha trovato conferma definitiva grazie alla testimonianza rilasciatagli da Salvatore Alberto Mangano, nipote del podest\u00e0 di Acate Giuseppe Mangano e del fratello di quest'ultimo, Ernesto, trucidati in quelle circostanze da militari statunitensi con il figlio di Giuseppe, Valerio, di 17 anni.\nIn seguito, ha ricostruito l'uccisione dei Carabinieri del Posto Fisso di Passo di Piazza (Gela) avvenuta ad opera di paracadutisti statunitensi della 82\u00aa divisione aviotrasportata nel corso dell'Operazione Husky I. La conferma, con l'intervista al carabiniere Antonio Cianci, nel frattempo rintracciato, \u00e8 stata data con un suo intervento sul \"Corriere della Sera\" del 9 agosto 2010. La versione definitiva della vicenda ha trovato sistemazione storica nel suo saggio \"Gela 1943 - Le verit\u00e0 nascoste dello sbarco americano in Sicilia\", pubblicato da Mursia nel 2011. Il professor Francesco Perfetti cur\u00f2 la presentazione di quel lavoro.\n\"The Times\" di Londra, in occasione del settantesimo anniversario dello sbarco in Sicilia, il 12 luglio 2013, ha divulgato la notizia dell'apertura da parte della Procura Militare di Napoli di un fascicolo sulle stragi compiute dagli statunitensi in Sicilia. Nell'intervento, firmato dal giornalista Philip Willan, il quotidiano ha citato Fabrizio Carloni come artefice della scoperta della fucilazione dei Carabinieri del Posto Fisso di Passo di Piazza, notizia ripresa dall'edizione pomeridiana del TG1 del 13 luglio.\nIn merito alla battaglia di Gela, ha ricostruito alcune pagine importanti dei combattimenti dimostrando, tra l'altro, l'assenza di truppe di colore nordamericane tra i reparti coinvolti nelle fasi iniziali dello sbarco; circostanza riferita, precedentemente, da molti testimoni civili e militari della battaglia e riportata da ufficiali italiani in relazioni di servizio. Carloni ha anche smentito, materiale documentario alla mano, la tesi della distruzione, da parte statunitense, di una intera compagnia di carri armati (preda bellica francese) del Regio Esercito; versione, quest'ultima, fino ad allora sostenuta da molte fonti, tra le quali il saggio di Alberto Santoni pubblicato dall'Ufficio Storico dello Stato maggiore dell'Esercito."}
{"id": "1367999", "revid": "59976", "url": "https://it.wikipedia.org/wiki?curid=1367999", "title": "QCER", "text": ""}
{"id": "1368000", "revid": "1782831", "url": "https://it.wikipedia.org/wiki?curid=1368000", "title": "Mancino", "text": ""}
{"id": "1368001", "revid": "767487", "url": "https://it.wikipedia.org/wiki?curid=1368001", "title": "Filippo Boncompagni", "text": "Nipote di papa Gregorio XIII (Ugo Boncompagni), ricopr\u00ec le cariche di Penitenziere Maggiore (1579 - 1586) e Prefetto della Congregazione del Concilio (1580-1586).\nBiografia.\nNato il 7 settembre 1548 a Bologna, Filippo Boncompagni era figlio di Boncompagno Boncompagni, patrizio bolognese, e di sua moglie, Cecilia Bargellini. Nipote di papa Gregorio XIII (1572-1585), egli era inoltre cugino del cardinale Filippo Guastavillani nonch\u00e9 zio del cardinale Francesco III Boncompagni. Prozio del cardinale Girolamo Boncompagni, fu anche antenato del cardinale Giacomo Boncompagni.\nCompiuti gli studi presso l'Universit\u00e0 di Bologna, qui si laure\u00f2 in \"utroque iure\" il 23 febbraio 1571, ricevendo poco dopo la tonsura clericale nella cattedrale della citt\u00e0 e divenendo abate commendatario di Santo Stefano e San Bartolomeo.\nVenne creato cardinale presbitero nel concistorio del 2 giugno 1572, ricevendo il 16 giugno di quell'anno la berretta cardinalizia ed il titolo di San Sisto che gi\u00e0 era stato dello zio divenuto papa. Sovrintendente Generale agli affari della Santa Sede dal 1572.Fu legato \"a latere\" presso il re di Francia dal 7 giugno 1574, divenendo poi legato \"a latere\" a Venezia per congratularsi con re Enrico III di Francia che aveva lasciato il trono di Polonia per occupare quello di Francia lasciato vacante dalla morte improvvisa di re Carlo IX di Francia. In questa occasione egli colse il pretesto per invitarlo a recarsi a Roma il 19 luglio 1574.\nGovernatore di Civita Castellana dal 25 luglio 1577, rimase in carica sino al 3 aprile 1581. Gran Penitenziario dal 7 agosto 1579, rimase in carica sino alla propria morte. Prefetto della Sacra Congregazione per il Concilio di Trento dal 1580 sino alla propria morte fu Arciprete della Basilica di Santa Maria Maggiore a Roma. Prese parte al conclave del 1585 dal quale usc\u00ec eletto papa Sisto V.\nMor\u00ec a Roma il 9 giugno 1586 e venne sepolto nella Basilica di Santa Maria Maggiore."}
{"id": "1368003", "revid": "287204", "url": "https://it.wikipedia.org/wiki?curid=1368003", "title": "Zimandu Nou", "text": "Zimandu Nou \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 3 villaggi: Andrei \u0218aguna, Zimandcuz, Zimandu Nou.\nSituato lungo la strada europea che unisce Arad e Oradea, il comune mantiene comunque una struttura economica prevalentemente rurale, incentrata sulla coltivazione di cereali, legumi e piante da legno."}
{"id": "1368006", "revid": "290023", "url": "https://it.wikipedia.org/wiki?curid=1368006", "title": "Chiesa di San Pantaleo (Dolianova)", "text": "La concattedrale di San Pantaleo \u00e8 uno dei principali monumenti romanici della Sardegna. Si trova a Dolianova, centro della provincia del Sud Sardegna, di cui \u00e8 una delle due sedi parrocchiali. Gi\u00e0 cattedrale dell'antica diocesi di Dolia, la chiesa \u00e8 concattedrale dell'arcidiocesi di Cagliari.\nStoria.\nIl luogo dove si trova la chiesa era legato al culto cristiano gi\u00e0 nel VI secolo, come testimonia la vasca battesimale di epoca paleocristiana, oggi conservata sotto il presbiterio.\nL'esistenza della diocesi di Dolia (attuale Dolianova) \u00e8 attestata da fonti documentarie dal 1089 fino al 1503, anno in cui venne soppressa e inglobata nell'arcidiocesi di Cagliari. La cattedrale, dedicata a san Pantaleo, venne innalzata tra il XII e il XIII secolo.\nDescrizione.\nLa concattedrale si trova nel centro storico di Dolianova, in un piazzale a cui si accede tramite un arco dalla via Vescovado.\nLa chiesa si presenta edificata in pietra arenaria, in stile romanico con alcune concessioni al gotico, risalenti all'ultima fase costruttiva (fine del XIII secolo).\nLa facciata, i fianchi, l'abside a il campanile sono ornati da lesene e archetti pensili, lavorati con una grande variet\u00e0 di decori scultorei, raffiguranti motivi geometrici, motivi antropomorfi e animali mitologici.\nSul lato nord a fianco all'ingresso principale \u00e8 presente una sorta di edicola o di protiro che probabilmente era anteposto ad un ingresso (attualmente murato). Questo elemento \u00e8 costituito da due colonne che sorreggono un sarcofago di epoca romana sul quale a sua volta si elevano due colonnette che sorreggono una volta a sesto acuto.\nL'interno \u00e8 a tre navate, divise da pilastri cruciformi e polistili, i secondi in stile gotico; interessanti i capitelli scolpiti, dove sono rappresentate scene evangeliche, tra cui l\"Adorazione dei magi\" e la \"Nativit\u00e0\"."}
{"id": "1368012", "revid": "729019", "url": "https://it.wikipedia.org/wiki?curid=1368012", "title": "Black Pearl", "text": "Carriera.\nAllenato dalla leggenda del ring Afa, Anoa'i esord\u00ec nel 2002 come Ren the Black Pearl ed acquis\u00ec una certa popolarit\u00e0 lottando in alcune federazioni indipendenti come la World Xtreme Wrestling di Afa e la Empire Wrestling Federation.\nNel 2005 si trasfer\u00ec in Italia per lottare nella Nu-Wrestling Evolution, dove si autoproclam\u00f2 The Count of California, utilizzando quindi la gimmick di un nobile. Conquist\u00f2 la cintura di Campione NWE il 25 ottobre 2005 nel corso di uno show svoltosi a Napoli, difendendola con successo sino al 6 dicembre 2006, quando viene sconfitto da Vampiro.\nVita privata.\nReno \u00e8 membro della famiglia Anoa'i, fucina di grandi talenti nella storia del wrestling."}
{"id": "1368013", "revid": "767487", "url": "https://it.wikipedia.org/wiki?curid=1368013", "title": "I cavalieri di Allah", "text": "I cavalieri di Allah \u00e8 un film avventuroso di produzione statunitense del 1953. Il film \u00e8 la terza trasposizione cinematografica dell'omonima operetta dell'autore di origini ungheresi Sigmund Romberg e di Oscar Hammerstein II. La prima versione, del 1929 era diretta dal regista Roy Del Ruth, e interpretata da John Boles e Louise Fazenda, mentre la seconda versione, del 1943, era diretta da Robert Florey, e interpretata da Dennis Morgan e Irene Dunning.\nTrama.\nPaul Bonnard, \u00e8 a capo di una banda di rivoltosi che si ribellano contro le angherie di un potente signore locale nei deserti dell'Arabia. Assumendo in segreto l'identit\u00e0 della fantomatica \"Ombra Rossa\", rapisce Margot Birabeau, la figlia di un ufficiale americano di stanza nel deserto e a capo di una guarnigione della Legione Straniera.\nDopo aver condotto la ragazza nel suo quartier generale, quest'ultima comprende, vivendo con i rivoltosi, la buona causa della loro lotta, simpatizza con loro e finisce per innamorarsi dello stesso Bonnard. Con l'aiuto di Margot, l'Ombra Rossa sventa il sanguinoso piano del tiranno locale di uccidere tutti gli stranieri che vivono nei suoi domini.\nL'unica variazione rispetto alle due precedenti versioni della pellicola, oltre al fatto che la versione del 1943 era stata trasposta durante gli eventi della Seconda guerra mondiale, risulta nella creazione del personaggio dello svitato reporter americano, Benjy Kidd."}
{"id": "1368019", "revid": "122616205", "url": "https://it.wikipedia.org/wiki?curid=1368019", "title": "Sonata per pianoforte n. 13 (Beethoven)", "text": "La tredicesima sonata per pianoforte di Beethoven venne pubblicata insieme alla coeva Opera 27 Nr. 2 (cosiddetta \"\"Sonata al Chiaro di Luna\"). Ad entrambe l'autore diede l'appellativo di \"Sonata quasi una fantasia\"\" \u2013 quanto mai appropriato vista la particolare struttura, ben diversa da una tipica sonata ottocentesca.\nI quattro movimenti che la compongono sono i seguenti:\nIl termine posto alla fine di ogni tempo (\"attacca\") sta ad indicare che l'opera deve essere eseguita senza pause tra un movimento e l'altro. Si tratta di una sonata fortemente unitaria, anche sul piano armonico, nonostante l'elevato frazionamento dei movimenti che la compongono.\nIl primo di essi pu\u00f2 essere inquadrato senza grandi difficolt\u00e0 nella tipica struttura del Rond\u00f2 ABACA, dove A corrisponde al tema esposto fin dalla prima battuta (\"Andante\"), mentre la sezione C corrisponde ad un breve ed energico \"Allegro\".\nVero e proprio scherzo, con un tema inquieto e ricco di pathos, l\"'Allegro molto e vivace\" in Do minore \u00e8 l'unico movimento ad avere una collocazione ben definita all'interno di questa sonata.\nSegue quello che talvolta viene identificato pi\u00f9 come introduzione al finale anzich\u00e9 come movimento a s\u00e9 stante: l\"'Adagio con espressione\". Effettivamente il suo carattere espressivo e profondo sfocia senza alcuna difficolt\u00e0 nel conclusivo \"Allegro\". Tuttavia quest'ultimo, proprio durante la massima tensione, viene bruscamente smorzato dal ritorno dell'Adagio, ancora pi\u00f9 conciso delle 26 battute in cui \u00e8 precedentemente racchiuso.\nChiude la sonata una rapida e perentoria coda infuocata (\"Presto\").\nAnalisi del Primo movimento.\nIl primo movimento della tredicesima sonata per pianoforte di Beethoven (numero 1 dell'opera 27) \u00e8 un \"\u201dAndante\u201d\" in tempo quattro quarti (o tempo tagliato) nella tonalit\u00e0 di base di mi bemolle maggiore. La struttura \u00e8 quella di un Lied tripartito: (1) presentazione del tema con sviluppo (Andante) \u2013 (2) sezione centrale (Allegro) \u2013 (3) ripresa del tema (Tempo I). In altre parole la struttura \u00e8 la classica forma \u201cABA\u201d In realt\u00e0 questo primo tempo \"\u201dnon ha un carattere formale spiccato\u201d\" per cui potrebbe essere considerato anche un Rond\u00f2 (l'Allegro \u00e8 l'Episodio centrale). Non sempre \u00e8 possibile inquadrare le opere di un grande artista come Beethoven in schemi rigidamente precostituiti.\nPresentazione del tema.\nIl Tema \u00e8 formato da due regolari frasi di 8 misure ciascuna. In realt\u00e0 le frasi sono due da 4 misure ma vengono suonate due volte. La prima frase inizia sulla tonica (mi bemolle maggiore), nella parte centrale modula verso la settima di dominante per poi chiudersi regolarmente con una cadenza perfetta (dominante-tonica) sul mi bemolle maggiore. La voce inferiore propone prima una scaletta ascendente, poi discendente e alla fine una doppia scaletta: prima ascendente e poi discendente per dare una conclusione alla frase.[batt. 1-4]\nLa seconda frase del tema accentua ulteriormente la tensione armonica con le prime due battute terminanti sulla settima di dominante per poi chiudere definitivamente il periodo sulla tonica. [batt. 5-8]\nSegue un breve sviluppo di una dozzina di misure. In realt\u00e0 pi\u00f9 che uno sviluppo \u00e8 un \"\u201ddiversivo tematico\u201d\" contribuendo \"\u201dmaggiormente a determinare l'inconsistenza formale\u201d\" di questo tempo. Le prime quattro misure presentano quindi una \"\u201cseconda idea\u201d\" (o \"\u201dampia linea cantabile\u201d\") sostenuta da un regolare decorso armonico (tonica/mi b magg. \u2013 settima di dominante/si b magg. 7a - tonica/mi b magg.). [bat. 10-13]\nSolamente nella codetta di questa seconda idea (battute 15 \u2013 22) vengono riprese le scalette ascendenti/discendenti di supporto al Primo Tema, collegandosi cos\u00ec alla successiva Ripresa del Primo Tema a misura 23. [batt. 20-23]\nLa Ripresa ripresenta l'esatta struttura del Tema com'\u00e8 stato presentato all'inizio con la differenza che le ripetizioni sono scritte per esteso e progressivamente sempre pi\u00f9 decorate.\nSezione centrale (Allegro).\nLAllegro della sezione centrale contrasta decisamente con la parte precedente. Il contrasto \u00e8 netto: stile \u2013 tempo \u2013 tonalit\u00e0 \u2013 dinamica. La tonalit\u00e0 \u00e8 do maggiore in tempo sei ottavi e la forma \u00e8 binaria: (1) presentazione del tema e (2) codetta o breve sviluppo. Il Tema consiste di 8 regolari misure ripetute (battute 39 - 47). Le prime quattro (battute 39 \u2013 43) possono essere suddivise in due parti. Nella prima parte degli arpeggi brillanti (\"\u201dforte e non legato\u201d\") si chiudono su un motivo in staccato e subito piano. Qui l'armonia passa dalla tonica (primo grado \u2013 do maggiore) alla dominante (quinto grado \u2013 sol maggiore settima). Nella seconda parte (le altre due misure) viene ripetuto lo stesso disegno melodico ma con l'armonia \u201crovesciata\u201d: dal quinto grado (sol maggiore) si ritorna al primo grado (do maggiore). [batt. 39-43]\nLe ultime quattro misure del tema (battute 43 -47) consistono in una serie di scale discendenti: prima in legato e crescendo e poi in non legato e subito piano per concludere definitivamente sulla tonica.\nLa prima parte dello sviluppo di questo tema (battute 48 - 56) inizia su un pedale di dominante (sol maggiore) e propone per quattro misure la figura iniziale del tema (l'arpeggio brillante \"\u201dforte e non legato\u201d\" della battuta 40). Le quattro misure successive ripropongono le figure discendenti della seconda parte del tema concludendo con una cadenza IV \u2013 V \u2013 I [batt. 48-56]\nLo sviluppo si conclude riproponendo le misure 48 \u2013 52 senza modifiche e abbassando di un semitono la seconda parte rientrando quindi nella tonalit\u00e0 d'impianto (mi bemolle maggiore) per concludere con un accordo di settima di dominante (si bemolle maggiore 7a), preparazione al ritorno del tema iniziale.\nRipresa del tema (Tempo I).\nLa ripresa del primo tema non aggiunge nulla di nuovo se non lo scambio di alcune figurazione tra i due registri (soprano e basso) nelle ripetizioni delle frasi e una coda di 8 misure dove alcuni accordi (settima di tonica/mi bemolle maggiore 7a \u2013 sottodominante/la bemolle maggiore \u2013 sensibile/re minore 5a diminuita) su un pedale di tonica chiudono il movimento.\nAnalisi del Secondo movimento.\nIl secondo movimento \u00e8 un \"\u201dAllegro molto e vivace\u201d\" in tempo tre quarti nella tonalit\u00e0 di base di do minore. La struttura \u00e8 quella classica dello Scherzo: Scherzo (Tema e Sviluppo) \u2013 Trio (Tema e Sviluppo) \u2013 Ripresa dello Scherzo\nScherzo.\nLa forma dello Scherzo \u00e8 binaria (Tema e Sviluppo) impostata su tre frasi: (1) esposizione del tema (16 battute); (2) breve sviluppo (8 battute); (3) ripresa del tema (16 battute). Le due parti principali (Tema e Sviluppo) vengono ripetute (tramite il segno di ritornello). Il tema \u00e8 basato su un ritmo incessante di tre/quarti. La cellula di base consiste in tre semiminime arpeggiate e legate. L'armonia \"\u201cmuove\u201d\" dalla tonica alla dominante minore. Spesso negli scherzi beethoveniani, come i questo caso, si alternano battute \"\u201dforti e deboli\u201d\" si ha cio\u00e8 un ritmo di due battute. [batt. 1-17]\nIl breve Sviluppo non introduce nessuna nuova figura musicale. Abbiamo solamente un usuale \u201cgiro armonico\u201d per quei tempi: dalla dominante (do) del IV grado (fa) si procede al IV grado (fa) e dalla dominante (sol) del I grado (do) si procede al I grado (do). [batt. 20-26]\nLa terza frase, ossia la ripresa del Tema dello Scherzo procede simmetricamente rispetto alla prima frase. Unica differenza: nel finale la dominante risolve sulla tonica.\nTrio.\nAnche il Trio \u00e8 bipartito (o forma binaria): (1) esposizione del tema e (2) sviluppo. Il tema (semplicissimo) si basa pi\u00f9 che altro su un gioco di accenti spostati: nella prima parte la mano destra \u00e8 in sincronia con gli accordi ribattuti della mano sinistra, nella seconda parte la melodia (una scala ascendente basati sulle note dell'accordo della mano sinistra) suona in modo sincopato. L'armonia (anche questa semplice) va dal la bemolle maggiore al mi bemolle maggiore. [batt. 46-60]\nNello sviluppo il ritmo cambia ancora (\u00e8 vuoto solamente il primo quarto), mentre l'armonia \u00e8 fissata (per ben 18 battute) sulla settima di dominante di la bemolle maggiore (ossia mi bemolle maggiore 7a) per poi (nell'ultima battuta) risolversi sul bemolle maggiore. [batt. 73-80]\nRipresa dello Scherzo.\nLa ripresa dello Scherzo si presenta con la prima frase inalterata rispetto all'esposizione. Dalla ripetizione in poi (scritta per esteso) la mano destra \u00e8 in ritardo di un ottavo creando cos\u00ec un effetto tipo \"\u201drubato\u201d\". [batt. 93-102]\nLo Sviluppo prosegue con il tempo rubato senza aggiungere nulla rispetto all'esposizione iniziale fino alle ultime battute prima della coda dove avviene una modulazione alla dominante maggiore (sol maggiore). Il movimento termina con una coda (battute 137 \u2013 149) basata sostanzialmente su un pedale di do maggiore.\nAnalisi del Terzo movimento.\nIl terzo movimento \u00e8 in forma Lied (A \u2013 B \u2013 A), praticamente senza sviluppo. Si tratta di un \"\u201dAdagio con espressione\u201d\" in tempo tre quarti nella tonalit\u00e0 di base di la bemolle maggiore. Questo breve movimento pu\u00f2 essere diviso in quattro parti: (1) esposizione del tema, (2) sezione centrale (con una nuova figurazione musicale), (3) ripresa del tema e alla fine (4) coda e preparazione cadenzale per l'entrata dell'ultimo movimento.\nIl tema consiste in una melodia esposta nella tonica (la bemolle maggiore) in 8 misure e conclusa con una semicadenza (\u2192 dominante = mi bemolle maggiore). Nella zona centrale (momento culminante dell'arco espressivo del tema) la melodia si appoggia sulla dominante (mi bemolle maggiore) per poi tornare subito sulla tonica. [batt. 1-8]\nLa sezione centrale presenta una nuova figurazione (sempre nelle 8 battute regolari) alla dominante e in conclusione con una cadenza perfetta alla tonica [batt. 8-11]\nA battuta 17 viene ripreso il tema del Lied alla tonica (la bemolle maggiore) a cui fa seguito una coda di 3 battute composta da una scala ascendente di centoventottesimi e da due trilli e infine da una breve cadenza che dalla sopratonica (si bemolle) per semitoni scende alla tonica (la bemolle).\nAnalisi del Quarto movimento.\nIl quarto movimento \u00e8 un \"\u201dAllegri vivace\u201d\" in tempo due quarti nella tonalit\u00e0 di base di mi bemolle maggiore. La struttura \u00e8 originale e senz'altro beethoveniana: (1) \"Allegro vivace\" \u2013 (2) \"Adagio\" (quello del terzo movimento) \u2013 (3) e un finale \"Presto\". L'Allegro vivace \u00e8 in forma di Rond\u00f2 con tre esposizioni del tema. In realt\u00e0 \u00e8 un Rond\u00f2-sonata.\nAllegro vivace \u2013 Rond\u00f2.\nIl tema del Rond\u00f2 \u00e8 presentato su due frasi (domanda e risposta): la prima frase si chiude sulla dominante (si bemolle), la seconda sulla tonica (mi bemolle). In questo tema si individuano due \"\u201celementi generatori\u201d\": lo slancio iniziale in anacrusi (sar\u00e0 continuamente presente nel successivo sviluppo del tema) e le semicrome prima della mano sinistra e poi anche della destra (faranno da base ai tre episodi intermedi o transizioni). [batt. 1 \u2013 9]\nSeguono cinque brevi frasi di chiusura del tema (o anche di elaborazione delle idee proposte nel tema). Le prime quattro frasi (molto simili tra di loro) ognuna formata da 4 misure (I: 10-13, II: 14-17, III: 18-21 e IV: 22-25) non fanno altro che riproporre gli elementi generatori del tema nell'ambiente armonico della dominante: [batt, 10-13]\nLa quinta frase conclusiva (battute 26 -36) chiude definitivamente l'area del tema del Rond\u00f2.\nA battuta 36 inizia la Prima Transizione (o Episodio intermedio) del Rond\u00f2 che dopo 20 battute presenta una nuova figurazione alla dominante. [batt. 55-60]\nCome spesso accade in Beethoven le \"\u201delaborazioni costruttive\u201d\" dei vari movimenti risentono in qualche modo della forma di sonata. In questo caso questa nuova figurazione pu\u00f2 essere considerata come Seconda idea in quanto appare la prima volta nella dominante; nella zona centrale del Rond\u00f2 (che in questo caso pu\u00f2 essere considerato uno Sviluppo di forma-sonata) non appare affatto; mentre nella terza parte del Rond\u00f2 (la Ripresa secondo la forma-sonata) ricompare ma alla tonica (come previsto dalle norme).\nA misura 81 inizia la seconda esposizione del Rond\u00f2 (o fase di Sviluppo della forma-sonata). Questo inizio \u00e8 contrassegnato da un pedale di dominante (si bemolle), ma in realt\u00e0 il tema si sviluppa sempre alla tonica. Anche le frasi seguenti non presentano significative modifiche; mentre l'episodio di transizione appare con nuove figurazioni. Non viene presentato il secondo tema e al suo posto abbiamo un \"\u201delaborato ritorno del primo tema\u201d\" (battute 140-167).\nA misura 168 inizia la terza esposizione del Rond\u00f2 (o Ripresa della forma-sonata). L'unica differenza si ha nel ritorno del Secondo tema alla dominante come previsto dalla forma-sonata. Alla fine il Rond\u00f2 si chiude con un accordo di dominante.\nAdagio con espressione/Presto.\nNella seconda parte di quest'ultimo movimento viene ripreso il tema dell'\u201dAdagio con espressione\u201d. Cambia il tempo in tre quarti e la tonalit\u00e0: quella della tonica (mi bemolle maggiore) invece della sottodominante (la bemolle maggiore) della prima volta. Vengono esposte solamente le prime 10 misure del movimento che si presenta abbastanza variato (in realt\u00e0 questa esposizione \u00e8 pi\u00f9 vicina alla Ripresa del tema a battuta 17 e seguenti del Terzo movimento).\nUn arpeggio discendente di semicrome con cadenza finale prepara l'entrata del \"\u201dPresto\u201d\" nella tonica. Ultime 20 misure di chiusura di tutta la sonata. Il tema si basa sull'elemento iniziale del Rond\u00f2."}
{"id": "1368020", "revid": "767487", "url": "https://it.wikipedia.org/wiki?curid=1368020", "title": "Felix da Housecat", "text": "Biografia.\nDa giovanissimo partecipa al secondo periodo della Chicago house. A soli quindici anni con la Roland TB-303 assieme a DJ Pierre riusc\u00ec a produrre il popolare singolo house \"Phantasy Girl\" (1987). Dopo il liceo i genitori, contrari alla sua carriera nell'ambito dei club per via delle loro origini molto cattoliche, lo costringono a frequentare lAlabama State College\". Tre anni dopo torna a Chicago per continuare la carriera di produttore. Nel 1992 produce i primi singoli: \"The Dawn\", \"By Dawn Early's light\" e \"Thee Industry Made me do it\". Il successo arriva nel 1995 con il singolo \"In the Dark We Live\" del progetto Aphroead\"'.\nNel 2001 esce l'album Kittenz and Thee Gliz: il suo primo lavoro che inaugur\u00f2 le sonorit\u00e0 electroclash e che conteneva le hit internazionali \"Happy Hour\" e \"Silver Screen / Shower Scene\".\nNel 2003, grazie alla sua fama nell'ambito della musica elettronica, \u00e8 stato scelto come testimonial per la pubblicit\u00e0 della Motorola.\n\u00c8 stato il remixer di Madonna, Pet Shop Boys, Garbage, New Order, The Chemical Brothers, Kylie Minogue e le italiane Paola &amp; Chiara.\nStile musicale.\nAppartenente alla seconda generazione di produttori house e citato fra gli artisti electroclash, Felix Da Housecat alterna brani ritmici e ballabili (che definisce \"trax\") a delle vere e proprie canzoni dai richiami soul e dance. Si ispira a tendenze musicali degli anni ottanta quali il synth pop, l'electro pop, la new wave e l'italo disco mentre dopo l'uscita del fortunato \"Kittenz and Thee Glitz\" (2001) avrebbe consolidato la componente pop della sua musica."}
{"id": "1368021", "revid": "135224", "url": "https://it.wikipedia.org/wiki?curid=1368021", "title": "Anello eterociclico", "text": ""}
{"id": "1368023", "revid": "712828", "url": "https://it.wikipedia.org/wiki?curid=1368023", "title": "Bount", "text": ""}
{"id": "1368025", "revid": "767487", "url": "https://it.wikipedia.org/wiki?curid=1368025", "title": "Iatmul", "text": "La popolazione Iatmul vive in Papua Nuova Guinea ed da .\nEssi vivono nell'area attraversata dalla parte centrale del fiume Sepik, nel nord dello stato. L'andamento del corso d'acqua ha carattere stagionale, e nel periodo delle piogge allaga vaste aree della zona. La vita in quel periodo si svolge prevalentemente nei villaggi e l'unico mezzo di spostamento \u00e8 la canoa. I villaggi sono composti generalmente da alcune centinaia di individui, divisi tradizionalmente in clan. Prima che l'amministrazione coloniale inglese lo impedisse, gli Iatmul erano cacciatori di teste e praticavano il cannibalismo rituale.\nLa lingua parlata \u00e8 chiamata \"Ndu\" ed \u00e8 la pi\u00f9 conosciuta tra quelle proposte per la categorizzazione Lingue Sepik.\nI primi contatti con europei risalgono agli anni trenta, quando i primi missionari giunsero sul posto. La migrazione verso altre zone della Nuova Guinea o verso l'esterno \u00e8 stata di oltre il 50%. \nGli Iatmul, ed in particolare il loro rituale \"Naven\", sono stati studiati negli anni 30 dall'antropologo britannico Gregory Bateson, che pubblic\u00f2 \"\"Naven, un rituale di travestimento in Nuova Guinea \", una delle pi\u00f9 importanti monografie etnografiche della storia dell'antropologia. \nBibliografia.\nBateson, G. \"Naven, un rituale di travestimento in Nuova Guinea\"\". Einaudi, Torino, 1988\nCollegamenti esterni.\n http://www.everyculture.com/wc/Norway-to-Russia/Iatmul.html"}
{"id": "1368032", "revid": "71155", "url": "https://it.wikipedia.org/wiki?curid=1368032", "title": "We Are the Ark", "text": "We Are the Ark, pubblicato il 25 settembre 2000, \u00e8 l'album di debutto del gruppo svedese The Ark. L'album \u00e8 stato apprezzato sia dalla critica che dal pubblico.\nSoltanto in Svezia, ha venduto 173.000 copie in pochi mesi e ha ottenuto un notevole successo anche in Italia.\nIn quest'album, prettamente di carattere \"Alternative\", si ha un inizio di un viaggio mentale, fisico e spirituale che poi verr\u00e0 continuato con i successivi album (\"In Lust We Trust\", \"State of the Ark\", \"Prayer for the Weekend\").\nIl loro singolo d'esordio \u00e8 \"It takes a fool to remain sane\", il secondo singolo \u00e8 \"Let your body decide\"."}
{"id": "1368034", "revid": "92723", "url": "https://it.wikipedia.org/wiki?curid=1368034", "title": "Paolo Emilio Zacchia", "text": "Biografia.\nDi famiglia patrizia genovese, nacque a Vezzano nel 1554, figlio di Gaspare Zacchia e di Veronica de' Nobili dei Signori di Vezzano.\nStudi\u00f2 presso l'Universit\u00e0 di Pisa, dove consegu\u00ec un dottorato \"in utroque iure\".\nNel 1591 divenne arcidiacono del capitolo della cattedrale di Sarzana.\nPapa Clemente VIII lo cre\u00f2 cardinale nel concistoro del 3 marzo 1559 e il 17 marzo ricevette la berretta rossa con il titolo di cardinale presbitero di san Marcello.\nRicopr\u00ec la carica di prefetto della Congregazione del Concilio (1604-1605).\nPartecip\u00f2 al primo conclave del 1605 che elesse papa Leone XI, e al secondo conclave di quell'anno che elesse papa Paolo V. Per gravi motivi di salute non fu presente all'elezione del pontefice, ma \"praestiterunt consensum sed, et elezione hilariter approbaverunt\". Mor\u00ec infatti pochi giorni dopo il 31 maggio 1605 a Roma, all'et\u00e0 di cinquantuno anni, e fu sepolto nella chiesa del suo titolo.\nAnche suo fratello minore Laudivio \u00e8 stato cardinale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1368039", "revid": "512653", "url": "https://it.wikipedia.org/wiki?curid=1368039", "title": "Manchester (New Hampshire)", "text": "Manchester \u00e8 una city degli Stati Uniti d'America, capoluogo assieme a Nashua della contea di Hillsborough nello stato del New Hampshire. La citt\u00e0 si trova lungo le rive del fiume Merrimack ed \u00e8 al confine settentrionale della megalopoli detta BosWash.\nGeografia fisica.\nSecondo i rilevamenti dello United States Census Bureau, la citt\u00e0 di Manchester si estende su una superficie totale di , dei quali sono coperti da acque interne. Manchester \u00e8 bagnata da vari fiumi, come il Merrimack, il Piscataquog e il Cohas Brook. Nella parte pi\u00f9 orientale della citt\u00e0 si trova il Massabesic Lake. Il punto pi\u00f9 elevato del comune di Manchester si trova nel suo estremo nordoccidentale, dove la quota \u00e8 di 170 m s.l.m..\nStoria.\nLa trib\u00f9 degli Indiani Pennacook chiam\u00f2 la regione \"Amoskeag\", ossia \"luogo buono per la pesca\", in riferimento alle omonime Amoskeag Falls sul fiume Merrimack. Nel 1722 John Goffe si insedi\u00f2 nella regione di Cohas Brook, dove diversi anni prima aveva installato una diga e una segheria. La prima comunit\u00e0 prese il nome di \"Old Harry's Town\". Nel 1735, la Provincia di Massachusetts Bay affid\u00f2 la regione con il nome di \"Tyngstown\" ad alcuni coloni provenienti dal Massachusetts. Un decennio circa dopo la separazione dello Stato del New Hampshire del Massachusetts, il governatore Benning Wentworth nel 1751 diede alla citt\u00e0 il nuovo nome di Derryfield.\nNel 1807, Samuel Blodget costru\u00ec un canale e un sistema di chiuse che permisero per la prima volta l'attraversamento delle cascate da parte delle imbarcazioni. Successivamente costru\u00ec un insediamento industriale, \"la Manchester d'America\", seguendo le orme della Rivoluzione industriale di Manchester, in Inghilterra, la prima citt\u00e0 industrializzata nel mondo. Poco tempo dopo, nel 1809, Benjamin Prichard e soci aprirono uno stabilimento di cotone, alimentato dall'energia idroelettrica prodotta dalle cascate sul fiume Merrimack. Seguendo l'ideale di Blodget, Derryfield nel 1810 mut\u00f2 il proprio nome nell'attuale Manchester, l'anno in cui il capannone entr\u00f2 a far parte della \"Amoskeag Cotton &amp; Woolen Manufacturing Company\". Venne successivamente venduta nel 1825 a un gruppo di imprenditori del Massachusetts, che nel 1826 aprirono altre due sedi. Nel 1831 le tre sedi industriali confluirono nella \"Amoskeag Manufacturing Company\".\nSulla costa orientale, gli ingegneri e gli architetti della Amoskeag progettarono un villaggio industriale, ultimato nel 1838 con al centro di tutto Elm Street. Ufficialmente divenne una citt\u00e0 nel 1846, e da allora Manchester sarebbe dovuta diventare la prima citt\u00e0 del mondo per la lavorazione del cotone. Il capannone detto \"Mill No. 11\", raggiunse le dimensioni di 270\u00a0m di lunghezza per 31 di larghezza, contenendo circa 4000 telai. Altre lavorazioni tipiche della citt\u00e0 erano i calzaturifici e le sedi di lavorazione del tabacco e carta. La \"Amoskeag\" successivamente si specializz\u00f2 anche nella lavorazione dei metalli, attraverso fonderie che producevano locomotive, nella sezione detta \"Amoskeag Locomotive Works\" (successivamente \"Manchester Locomotive Works\"). La crescita esponenziale delle industrie attir\u00f2 numerosi operai, che si unirono alla popolazione locale, soprattutto canadesi francofoni. Ancora oggi molti abitanti discendono da questi operai. La \"Amoskeag Manufacturing Company\" cess\u00f2 le proprie attivit\u00e0 nel 1935, sebbene i loro capannoni siano stati poi utilizzati per altri scopi.\nManchester \u00e8 soprannominata \"Queen City\". Un soprannome alternativo \u00e8 quello di \"ManchVegas\", come anche \"Funchester\", \"ManchHattan\", o pi\u00f9 semplicemente \"Manch\". Nel 1998 Manchester fu scelta come \"migliore piccola citt\u00e0 dell'Est\" dalla rivista \"Money\".\nMonumenti e luoghi d'interesse.\nFra i principali beni culturali di Manchester ci sono il \"Palace Theatre\", il \"Currier Museum of Art\", il \"New Hampshire Institute of Art\", il \"Franco-American Center\", il \"Manchester Historic Association Millyard Museum\", il \"Massabesic Audubon Center\", il \"Amoskeag Fishways Learning and Visitors Center\", il \"Lawrence L. Lee Scouting Museum and Max I. Silber Library\", e il \"SEE Science Center\". Il \"Valley Cemetery\" del 1841 ospita le pi\u00f9 importanti personalit\u00e0 della citt\u00e0.\nLa Verizon Wireless Arena \u00e8 un centro ricreativo polifunzione, dagli sport come l'hockey su ghiaccio all'arena football, fino ai concerti e alle fiere. Fu inaugurato nel novembre del 2001. Esiste inoltre il John F. Kennedy Memorial Coliseum, un luogo di incontro minore di Manchester. Fu completato nel 1963, e ospita le partite casalinghe delle squadre di hockey della \"Manchester Central\" e della \"Memorial High School\", ed \u00e8 anche sede del \"Southern New Hampshire Skating Club\".\nSociet\u00e0.\nPopolazione.\nSecondo il censimento del 2000, a Manchester vivevano persone, ed erano presenti proprietari di immobili e famiglie residenti. Nel 2010, la popolazione \u00e8 passata a abitanti.\nCultura.\nIstruzione.\nScuole pubbliche.\nIl sistema delle scuole pubbliche di Manchester\u00e8 coordinato dal Manchester School District.\nScuole private.\nTutte le scuole private di Manchester sono gestite da gruppi religiosi cattolici:\nAltre scuole cattoliche sono:\nAccademie e universit\u00e0.\nGli istituti successivi alle \"high school\" in questo elenco hanno oltre 8.000 studenti:\nMedia.\nAll'interno della citt\u00e0 sono diffusi quattro giornali: \"New Hampshire Union Leader\" (quotidiano), il \"Manchester Express\" (settimanale della Hippo Press), \"The Hippo\" (settimanale) e il \"Manchester Mirror\" (settimanale del New Hampshire Union Leader).\nOltre alle stazioni radio commerciali AM e FM, Manchester \u00e8 servita da quattro TV via cavo e da una emittente commerciale:\nManchester inoltre rientra nell'area di influenza televisiva di Boston, perci\u00f2 ha la possibilit\u00e0 di seguire molte delle sue emittenti.\nAmministrazione.\nManchester \u00e8 una citt\u00e0 soggetta alle leggi dello Stato del New Hampshire, e opera in una forma di governo dove il sindaco gode di molti privilegi. Il sindaco \u00e8 a capo del consiglio comunale composto da quattordici membri e dell'aldermanno, l'organo legislativo della citt\u00e0. Ognuno dei dodici quartieri di Manchester elegge un membro dell'aldermanno, mentre gli altri due membri sono scelti collettivamente.\nIl sindaco inoltre \u00e8 a capo anche del consiglio scolastico. Proprio come l'aldermanno, anche il consiglio scolastico \u00e8 composto da quattordici membri eletti. La \"School Board\" non \u00e8 un assessorato del comune; piuttosto \u00e8 un distretto scolastico che riceve finanziamenti direttamente dal COnsiglio e dall'Aldermanno.\nEconomia.\nManchester \u00e8 la pi\u00f9 grande citt\u00e0 del New England settentrionale, e la sua area metropolitana \u00e8 quella a pi\u00f9 rapido sviluppo demografico della regione. A causa di questo, Manchester \u00e8 uno dei luoghi migliore del New England per trovare un lavoro. La sua economia \u00e8 profondamente cambiata, da quanto il settore tessile and\u00f2 in crisi verso gli anni 1980.\nCentro della citt\u00e0.\nManchester ha un ricco centro cittadino, con molti ristoranti e attivit\u00e0 commerciali.\nLa \"City Hall Plaza\", l'edificio pi\u00f9 alto nel New England settentrionale, \u00e8 situato nel cuore di Manchester. Altri importanti edifici del centro sono l\"'Hampshire Plaza\", la \"New Hampshire Tower\", e i quartieri generali nel New Hampshire della Citizen Bank (nel vecchio edificio della \"Amoskeag Bank\") e della Bank of America.\nLa Verizon Wireless Arena \u00e8 divenuto col tempo un altro importante elemento nel centro cittadino di Manchester. Contiene oltre 10.000 posti a sedere come arena per concerti ed eventi sportivi. Il Verizon \u00e8 anche sede dei Manchester Monarchs, la squadra locale di AHL affiliata ai Los Angeles Kings. Esiste anche il Merchantsauto.com Stadium (in passato \"Fisher Cats Park\"), uno stadio da baseball posto lungo il Merrimack nel centro di Manchester, che \u00e8 sede della squadra di Eastern League affiliata ai Toronto Blue Jays, ossia i New Hampshire Fisher Cats.\nIl ristorante \"The Red Arrow\" \u00e8 stato valutato nel 1998 come uno dei migliori dieci ristoranti degli Stati Uniti.\nInfrastrutture e trasporti.\nLa citt\u00e0 \u00e8 servita dal Manchester-Boston Regional Airport, in questo periodo uno degli aeroporti in maggior sviluppo degli interi Stati Uniti, il quarto pi\u00f9 grande del New England. Serve Boston, Massachusetts come secondo scalo aereo.\nLe Interstates 93 e 293 e l'US Highway 3 uniscono la regione con Concord e le White Mountains a nord, mentre collegano con Nashua e Boston verso sud. La NH 101 \u00e8 una tangenziale a quattro corsie che passa ad est del centro abitato verso Hampton, e successivamente scende verso sud raggiungendo regioni come il Maine e le coste settentrionali del Massachusetts attraverso l'Interstate 95. A ovest di Manchester passa la NH 101, strada a due corsie e principale via di transito verso le localit\u00e0 di Keene e la regione del Monadnock.\nI servizi pubblici di trasporto sono gestiti dalla Manchester Transit Authority, che copre anche le citt\u00e0 e le regioni vicine.\nLe Concord Trailways uniscono la citt\u00e0 con Boston e con le altre localit\u00e0 dello Stato. Le Vermont Transit Lines con le Greyhound Lines invece uniscono la zona con Montr\u00e9al."}
{"id": "1368042", "revid": "110157", "url": "https://it.wikipedia.org/wiki?curid=1368042", "title": "Past, Present and Future (Al Stewart)", "text": "Past, Present and Future \u00e8 un album di Al Stewart del 1973\nDisco.\n\"Past, Present and Future\" pu\u00f2 essere considerato il disco della svolta. In questo album il cantautore scozzese abbandona argomenti personali \u2013 pi\u00f9 o meno biografici \u2013 per affrontare temi pi\u00f9 complessi legati alla Storia della nostra civilt\u00e0. Nei progetti iniziali di Stewart il disco avrebbe dovuto essere composto da canzoni ognuna delle quali riguardante una decade del '900. Le cose sono andate diversamente comunque \u00e8 indubbio quanto la Storia, in questo disco, rivesta un ruolo preponderante.\n\"Roads To Moscow\", \"The last day of June 1934\", \"Post World War Two Blues \" hanno come ambientazione il nazismo e la seconda guerra mondiale.\n\"Nostradamus\" \u00e8 basato sul libro di Erika Cheetham \"The Centuries of Nostradamus\" pubblicato nel 1973.\n\"Warren Harding\" \u00e8 sul 29\u00ba presidente USA.\n\"Old Admirals\" \u00e8 liberamente basata sulla vita dell'Ammiraglio della Flotta inglese Lord Fisher\n\"Soho (needless to say)\" diventer\u00e0 un cavallo di battaglia del repertorio di Stewart.\nNegli USA, dove esce qualche mese dopo rispetto alla Gran Bretagna e con diversa copertina, \"Past, Present and Future\" ottiene un buon successo (pur fermandosi solo al 133 posto della classifica), mentre nella madrepatria il disco viene considerato troppo ambizioso.\nTracce.\nTutte le canzoni scritte da Al Stewart."}
{"id": "1368043", "revid": "94647", "url": "https://it.wikipedia.org/wiki?curid=1368043", "title": "Tifo violento", "text": ""}
{"id": "1368044", "revid": "116578277", "url": "https://it.wikipedia.org/wiki?curid=1368044", "title": "C\u00e2mpulung", "text": "C\u00e2mpulung (in tedesco \"Langenau\") \u00e8 un municipio della Romania di 36.830 abitanti, ubicato nel distretto di Arge\u0219, nella regione storica della Muntenia.\nC\u00e2mpulung, nella localizzazione attuale, venne fondata da coloni tedeschi attorno al X secolo, tuttavia a circa 4 km di distanza si trovano i resti del \"castrum\" romano di \"Jidava\", potentemente fortificato, costruito ai tempi degli imperatori Commodo e Settimio Severo.\nAmministrazione.\nGemellaggi.\nC\u00e2mpulung \u00e8 gemellata con:"}
{"id": "1368045", "revid": "290351", "url": "https://it.wikipedia.org/wiki?curid=1368045", "title": "Mark-Paul Gosselaar", "text": "Vita privata.\nDi padre olandese e madre indonesiana, nonch\u00e9 appassionato di sport, fra cui l'automobilismo e il ciclismo, che pratica anche a livello agonistico, il 26 agosto 1996 si \u00e8 sposato alle Hawaii con l'attrice Lisa Ann Russell, da cui ha divorziato nel giugno 2010. Ha un figlio, Michael Charles, nato nel 2004, e una figlia, Ava Loreen, nata nel 2006. Nel 2012 sposa Catriona McGinn, dalla quale ha altri due figli, Dekker Edward, nato nell'ottobre del 2013, e Lachlyn Hope, nata nel febbraio 2015. Risiede a Castaic, in California.\nDoppiatori italiani.\nNelle versioni in italiano dei suoi film, Mark-Paul Gosselaar \u00e8 stato doppiato da:"}
{"id": "1368047", "revid": "709565", "url": "https://it.wikipedia.org/wiki?curid=1368047", "title": "All'arrembaggio Sandokan!", "text": "All'arrembaggio Sandokan! (\"Sandokan\") \u00e8 una serie televisiva a disegni animati prodotta dalla BRB Internacional e da Telecinco nel 1992, liberamente ispirata ai racconti di Emilio Salgari. Si compone di 26 episodi. Nel 1995 \u00e8 stato realizzato il film: \"La principessa e il pirata\", rieditando alcune puntate. In Italia il cartone animato \u00e8 stato trasmesso su Canale 5 dal 20 giugno al 19 luglio 1994 all'interno di \"Bim bum bam\". Questa serie animata riprende le classiche avventure di Sandokan, prendendosi per\u00f2 diverse libert\u00e0: innanzitutto tutti i personaggi sono interpretati da animali antropomorfi; in secondo luogo il protagonista, Sandokan, \u00e8 dotato di uno sguardo magnetico, tanto potente da permettergli di domare anche le tigri."}
{"id": "1368049", "revid": "117951379", "url": "https://it.wikipedia.org/wiki?curid=1368049", "title": "Emmanuel Anati", "text": "Biografia.\nEmmanuel Anati nasce a Firenze nel 1930 da Ugo e Elsa Castelnuovo, una famiglia di origine ebraica.\nTrasferitosi a Gerusalemme nel 1945, si laurea in archeologia alla locale Universit\u00e0 Ebraica nel 1952.\nNel 1959 si specializza in antropologia e scienze sociali all'Universit\u00e0 di Harvard. Nel 1960 ottiene il Dottorato in Lettere alla Sorbona di Parigi.\nHa svolto campagne di scavo e di ricerca archeologia in Israele (soprattutto nel deserto del Neghev), in Spagna, Francia ed altri paesi europei. In base ai risultati dei suoi ritrovamenti nella penisola del Sinai ha avanzato la tesi che il Monte Sinai biblico non sia da individuare nel Gebel Katherina, ma in localit\u00e0 Har Karkom. \nNegli anni cinquanta inizia le sue spedizioni in Val Camonica, che permetteranno la riscoperta di decine di migliaia di incisioni rupestri, rendendo questa valle il polo d'arte rupestre pi\u00f9 importante d'Europa.\nNel 1964 fonda il Centro Camuno di Studi Preistorici, a Capo di Ponte, istituzione che ha lo scopo di studiare l'arte preistorica e tribale e contribuire alla valorizzazione del patrimonio culturale collegato.\nCollabora frequentemente con numerose testate informative, come \"Avvenire\"."}
{"id": "1368050", "revid": "268111", "url": "https://it.wikipedia.org/wiki?curid=1368050", "title": "Campulung", "text": ""}
{"id": "1368051", "revid": "300067", "url": "https://it.wikipedia.org/wiki?curid=1368051", "title": "Nikita \u0160abalkin", "text": "Carriera.\nAla forte, era dotato di ottima rapidit\u00e0 di movimenti e gran tiro dalla distanza. \u00c8 stato di propriet\u00e0 del Cska Mosca, ma ha giocato in prestito la stagione 2006-07 col CSK Samara, trascinandola alla conquista della EuroCup Challenge. Ha fatto parte dei 12 che hanno conquistato l'oro all'europeo spagnolo. Ha giocato la stagione 2007-08 in prestito, nel Chimki BC."}
{"id": "1368058", "revid": "300067", "url": "https://it.wikipedia.org/wiki?curid=1368058", "title": "Simas Jasaitis", "text": "Il suo ruolo \u00e8 di ala piccola, ma all'occorrenza pu\u00f2 ricoprire il ruolo di ala forte.\nCarriera.\nClub.\nCresciuto nella squadra locale del Marciulionis, esordisce nella prima divisione lituana con il Sakalai Vilnius (2000-2001). Nel 2001 si trasferisce al Lietuvos Rytas dove rimarr\u00e0 fino al 2006, vincendo due titoli nazionali (nel 2002 e nel 2006), un titolo NEBL (nel 2002) e una ULEB Cup (nel 2005). Viene successivamente chiamato dal prestigioso club israeliano del Maccabi Tel Aviv passando poi nella stagione 2007-2008 in Spagna al Tau Cer\u00e1mica, con un contratto annuale con opzione per un secondo anno, vincendo il campionato, la Supercoppa, e arrivando in finale nella Copa del Rey. Nella successiva stagione lascia il Tau Cer\u00e1mica ma rimane in Spagna passando al Club Joventut de Badalona.\nVeste poi le maglie di Galatasaray, T\u00fcrk Telekom Ankara in Turchia, e per due stagioni del Lokomotiv Kuban in Russia. Con la squadra di Krasnodar centra la seconda Eurocup della sua carriera nel 2013. Rientra per due volte, nel 2011 e nel 2015 nella squadra che l'ha lanciato ai vertici della pallacanestro europea, il Basketball Club Lietuvos rytas, prima di accasarsi in Italia all'Orlandina Basket.\nNazionale.\nCon la Nazionale lituana ha preso parte ai Mondiali 2006 in Giappone e all'EuroBasket 2007 in Spagna.\n\u00c8 stato convocato ai Giochi della XXX Olimpiade al posto di Deividas Dulkys."}
{"id": "1368064", "revid": "1437331", "url": "https://it.wikipedia.org/wiki?curid=1368064", "title": "Una bellissima ragazza", "text": "Una bellissima ragazza, pubblicato nel 2007, \u00e8 un album della cantante italiana Ornella Vanoni.\nIl disco.\nAl disco, per la canzone \"Cosa m'importa\", partecipano anche Mario Biondi (voce) e Paolo Fresu (tromba).\nL'album ha ricevuto il Premio Lunezia per il valore artistico e letterario."}
{"id": "1368068", "revid": "156281", "url": "https://it.wikipedia.org/wiki?curid=1368068", "title": "Stadio La Favorita", "text": ""}
{"id": "1368084", "revid": "111660732", "url": "https://it.wikipedia.org/wiki?curid=1368084", "title": "Alik Cavaliere", "text": "Biografia.\nAlik Cavaliere era figlio di Alberto Cavaliere, calabrese, chimico e poeta, e di Fanny Kaufmann, russa di religione ebraica, emigrata in Italia dopo la Rivoluzione Russa, scultrice.\nDopo avere trascorso parte dell'infanzia tra Roma e Parigi, si stabil\u00ec nel 1938 a Milano. Dopo il liceo si iscrisse all'Accademia di Belle Arti di Brera dove, nel 1942, fu allievo di Francesco Messina. In Accademia conobbe Giacomo Manz\u00f9, Achille Funi, Dario Fo, Bobo Piccoli e Marino Marini, di cui divent\u00f2 prima l'assistente e poi il successore alla cattedra di Scultura.\nLa prima esposizione risale al 1945 durante una mostra collettiva di giovani artisti. La prima mostra personale invece si tenne nel 1951 presso la Galleria Colonna a Milano. Partecip\u00f2 per due volte alla Biennale di Venezia nel 1964 e nel 1972 e in entrambi i casi pot\u00e9 esporre le sue opere in una sala personale. \nSvolse la sua attivit\u00e0 didattica per oltre 30 anni presso l'Accademia di Brera, di cui divent\u00f2 anche direttore. Significativa la retrospettiva tenutasi a Milano nel 1992 a Palazzo Reale, intitolata \"I luoghi circostanti\", curata dal poeta e critico Guido Ballo: un ampio e organico itinerario di racconto e di ricerca sull'opera dello scultore.\n\u00c8 sepolto al Cimitero Monumentale. Il suo nome \u00e8 iscritto al Famedio del medesimo cimitero.\nOpera artistica.\nArtista originale e impossibile da definire, nel suo percorso di studio e ricerca ha costantemente inseguito nuove forme espressive, mediante l'uso delle tecniche scultoree, la manipolazione dei materiali e delle idee.\nIn oltre quarant'anni di attivit\u00e0, Alik Cavaliere ha utilizzato i materiali pi\u00f9 eterogenei, muovendosi tra metalli tradizionalmente utilizzati in scultura come rame, bronzo, oro e argento, per passare a quelli meno tradizionali, acciaio, ghisa, ottone, similoro e piombo, per poi rivolgersi a plastiche, stoffe, legni, carte, fotografie, acqua e colori. E poi ancora, passando a porcellane, vetri, ingobbi, specchi e materiali di recupero. Il tutto saldando, fondendo, sbalzando e assemblando.\nHa lavorato inoltre, con parole, musica e luce, coinvolgendo amici artisti come Scanavino, Vincenzo Ferrari, Tadini, Piccoli, Sangregorio e altri. Le sue sculture sono presenti in collezioni pubbliche e private. La sua opera ha ispirato pubblicazioni, tesi di laurea e documentari."}
{"id": "1368086", "revid": "322321", "url": "https://it.wikipedia.org/wiki?curid=1368086", "title": "Chiesa dei Gesuati", "text": "La chiesa di Santa Maria del Rosario, comunemente conosciuta con il nome di chiesa dei Gesuati \u00e8 un edificio religioso situato a Venezia. La chiesa fa parte dell'associazione Chorus Venezia.\nStoria.\nIl nome Gesuati viene dall'ordine religioso, soppresso nel 1668, che nell'area aveva una chiesa e soprattutto un grande convento, poi acquistato dai domenicani. La Compagnia dei Poveri Gesuati si era formata alla fine del XIV secolo e nel 1432 aveva iniziato la costruzione della vicina chiesa di Santa Maria della Visitazione con il titolo allora di San Girolamo e l'attiguo convento. Con scioglimento dell'ordine il complesso pass\u00f2 ai Domenicani che poco dopo iniziarono la costruzione del nuovo tempio. Con la soppressione degli ordini religiosi del 1810 la chiesa divenne parrocchiale. Le vicende che seguirono portarono alla suddivisione delle pertinenze a diversi ordini. \nLa chiesa \u00e8 sede principale dell'ampia parrocchia omonima, che si estende dalla Punta della Dogana fino a San Trovaso. Appartengono alla parrocchia dei Gesuati come chiese sussidiarie la chiesa dello Spirito Santo e la Basilica di Santa Maria della Salute. Ricadono nel territorio della parrocchia dei Gesuati anche le chiese di Sant'Agnese e di Santa Maria della Visitazione (detta anche degli Artigianelli), che sono chiese conventuali autonome gestite direttamente dai frati che tuttora hanno un loro convento nelle immediate adiacenze.\nL'attuale edificio \u00e8 stato costruito nel periodo 1724-36 per conto dei frati domenicani, con l'aiuto economico di tutta la citt\u00e0, organizzata ancora tramite le Arti e le Confraternite.\nDescrizione.\nUn primo progetto fu elaborato da Andreas Musalus ma alla morte di questi, per quanto difeso dall'allievo Giovanni Scalfarotto, i domenicani lo accantonarono e la progettazione della chiesa fu affidata all'architetto Giorgio Massari che ne present\u00f2 uno nuovo nel 1724. Se a costruzione presenta diversi richiami ai motivi palladiani Massari li smuss\u00f2 seguendo la moda con il suo gusto pittoricistico e coordinando accuratamente gli interventi dei diversi artisti e della varie maestranze che chiam\u00f2 a collaborare con le indicazioni iconografiche dei frati predicatori.\nEsterno.\n\u00c8 interessante che la grande chiesa oltre obbligare alla demolizione di una parte dell'antico chiostro a sinistra doveva prolungarsi oltre il braccio del rio della Carit\u00e0 che si piegava parallelo al canale della Giudecca per ricongiungersi al rio di Sant'Agnese. Entrambi i rii furono interrati nell'Ottocento ma rimane ancora visibile sul fianco destro l'imboccatura murata della struttura a ponte creata per far scorrere l'acqua sotto l'aula verso il limite del presbiterio. L'arco \u00e8 chiuso in chiave dall'emblema dell'ordine sorretto dal cane con cui spesso i domenicani si identificavano.\nProprio sopra l'arcata della vecchia canalizzazione risulta ancora sistemata l'edicola contenente un \"Cristo passo\" in pietra giallastra di anonimo scultore tardo quattrocentesco dalle reminiscenze donatellesche, proveniente forse dalla vecchia chiesa.\nFacciata.\nLa facciata classicheggiante \u00e8 tripartita da semicolonne con capitello composito e che digradano nelle ali formando dei pilastri compositi. Nel grande timpano di coronamento si apre un occhio ovale sormontato da una conchiglia di San Giacomo. A movimentare ulteriormente la superficie negli intercolumni laterali, dentro ampie nicchie e sostenute da mensole, le statue delle Quattro virt\u00f9 cardinali: in alto la \"Prudenza\" di Gaetano Susali e la \"Giustizia\" di Francesco Bonazza; in basso, divise da un fregio a greca, la \"Fortezza\" di Giuseppe Bernardi detto Torretti e la \"Temperanza\" di Alvise Tagliapietra.\nAl centro, sopra il timpano centinato del portale, accompagnandone la curvatura, un'ampia lapide dedicatoria a Santa Maria del Rosario appare sospesa a un modiglione centrale decorato da cinque rose. Non si tratta di un ornamento disposto a mazzo ma con i fiori sistemati distintamente sulle volute in modo da essere immediatamente enumerabili: in effetti in questo numero, ripetuto anche dai gradini della scalinata di accesso al portale, \u00e8 possibile cogliere un deliberato riferimento ai gruppi di cinque in cui il rosario \u00e8 suddiviso, una simbologia ricorrente anche all'interno.\nIl selciato davanti alla chiesa, un intreccio di bianca pietra d'Istria e grigia trachite, e l'altra larga scalinata che scende nell'acqua integrano l'impianto scenografico dell'edificio.\nGuardando dall'acqua o dall'altra riva sono caratterizzanti i due brevi campanili cuspidati a cipolla e la cupola con lanterna del presbiterio.\nInterno.\nL'interno \u00e8 ad unica navata con gli angoli smussati riprendendo il modello del Gaspari alla Fava ma gi\u00e0 parzialmente annunciato al Redentore dal Palladio. Lungo le pareti scandite da semicolonne binate si aprono le arcate del presbiterio e delle sei cappelle laterali. Tra le colonne binate sono collocate grandi sculture sormontate da bassorilievi opera di Giovanni Maria Morlaiter, talvolta con aiuti, ed eseguite tra il 1743 ed il 1754. I bassorilievi rappresentano scene tratte dal vangelo (in senso antiorario partendo dall'ingresso): \"Ges\u00f9 e il centurione\", \"Ges\u00f9 guarisce il cieco\", \"Ges\u00f9 appare alla Maddalena\", \"Apparizione di Ges\u00f9 a Tommaso\", (presbiterio), \"Battesimo di Cristo\", \"La samaritana al pozzo\", \"La piscina probatica\" e \"San Pietro salvato dalle acque\". Le statue a tutto tondo e posate dentro nicchie sono (in senso antiorario partendo dall'ingresso): \"Abramo\", \"Aronne\", \"San Paolo Apostolo\", \"San Pietro\", \"Mos\u00e8\" e \"Melchisedech\". Ai lati del presbiterio sono presenti invece due pulpiti.\nSoffitto.\nIl soffitto \u00e8 occupato dai tre grandi comparti affrescati da Giambattista Tiepolo tra il 1737 ed il 1739. In quello centrale \"L'istituzione del Rosario\": verso l'alto Maria ed il Bambino in cielo presentano il Rosario circondati da angeli, al centro un angioletto fornisce i rosari a San Domenico che li distribuisce ai fedeli, sotto a tutto gli eretici sprofondano negli inferi. Nel comparto verso la porta \"La Gloria di San Domenico\" e in quello verso l'altare \"La Madonna appare a San Domenico\". Attorno ai comparti centrali sedici comparti minori a monocromo, dipinti probabilmente con l'aiuto di Francesco Zugno e Giovanni Raggi. Inseriti alternativamente in cornici ovali o quadrilobate rappresentano i 15 tradizionali \"Misteri del Rosario\" pi\u00f9 un ultimo dedicato alla \"Gloria del Rosario\". Gli stucchi di tutte le cornici del soffitto sono opera di Antonio Pelle.\nCappelle di destra.\nNella prima cappella sull\u2019altare del Massari \u00e8 esposta la pala \"La Vergine appare alle Sante Rosa da Lima, Caterina da Siena e Agnese Da Montepulciano\" opera di Tiepolo (1749?). Nella seconda cappella la \"Gloria di Angeli\" del Morlaiter (1738-39) un altorilievo che incornicia il piccolo quadro di \"San Domenico\" opera di Giambattista Piazzetta (1743). Nella terza cappella la \"Visione dei Santi Lodovico Bertrando, Vincenzo Ferreri e Giacinto Odrovaz\" dipinto quasi monocromaticamente da Piazzetta (c. 1739)\nPresbiterio.\nL'altare maggiore, disegno del Massari (1742-43) presenta una grande esedra dentro il cui colonnato in marmo rosso di Sicilia \u00e8 contenuto il ricco tabernacolo tempestato di lapislazzuli. Alle pareti laterali le strutture lignee delle cantorie, solo quella di sinistra contiene un organo Bazzani del 1856 (vedi sotto). Sugli angoli a vela sotto la cupola i simboli dei quattro evangelisti opera monocromo del Tiepolo (1737-39). \nCoro.\nNell'aula ellittica sul retro dell'altare maggiore \u00e8 alloggiato il coro disegnato dal Massari ed eseguito ad intaglio da diversi artigiani tra il 1740 ed il 1744. Sul soffitto il \"Re David che suona l'arpa\" di Giambattista Tiepolo e nei medaglioni monocromi agli angoli i profeti \"Ezechiele\", \"Daniele\", \"Geremia\" ed \"Isaia\" sempre del Tiepolo (1737-39). Sulle pareti \"San Domenico e altri santi\" di Matteo Ingoli (1630) e \"La Trinit\u00e0 monocromo\" a fresco di Tiepolo.\nCappelle di sinistra.\nNella prima cappella \"La Crocifissione\" di Jacopo Tintoretto (1563-65?) proveniente dalla precedente chiesa di San Girolamo dei Gesuati. Al momento dell\u2019inserimento risulta restaurato dal Piazzetta. Il putto sulla chiave di volta dell\u2019altare \u00e8 del Massari. Nella seconda cappella all'interno dell'altare di Massari \u00e8 la statua neoclassica della \"Madonna del Rosario\" di Antonio Bosa (1836). Nella terza cappella la pala \"San Pio V, San Tommaso e San Pietro Martire\" (1730-33), una delle ultime opere di Sebastiano Ricci. L'altare \u00e8 opera del Morlaiter (1744-45).\nOrgano a canne.\nDegno di nota \u00e8 l'organo costruito da Jacopo Bazzani e figli, eredi del Callido, nel 1856.\nL'organo, a trasmissione meccanica, \u00e8 situato nella cantoria sopra il presbiterio \"in cornu evangelii\" e possiede un singolo manuale da 56 tasti (Do1-Sol5) spezzato tra bassi e soprani a livello del Do3. La pedaliera, diritta a 24 pedali, \u00e8 costantemente unita al manuale.\nLo strumento \u00e8 dotato di pedali per Ripieno e Ance.\nCampane.\nIl campanile di destra ospita un concerto di 5 campane in Mi3 fuse nel 1845 dalla fonderia Daciano Colbachini di Padova. Successivamente la terza fu rifusa nel 1969 dalla fonderia Lucio Broili di Udine."}
{"id": "1368087", "revid": "2048644", "url": "https://it.wikipedia.org/wiki?curid=1368087", "title": "Calcio alla XIX Universiade", "text": "Le 16 squadre iscritte al torneo sono state divise per la fase iniziale in quattro gironi:"}
{"id": "1368088", "revid": "156281", "url": "https://it.wikipedia.org/wiki?curid=1368088", "title": "Calcio alla Universiade 2003", "text": ""}
{"id": "1368096", "revid": "184755", "url": "https://it.wikipedia.org/wiki?curid=1368096", "title": "Lille Fives", "text": "Lille Fives (o Fives) \u00e8 un quartiere popolare dell'est di Lilla facente parte, assieme ad Hellemmes, del Cantone di Lilla-Est e conta circa 19.000 abitanti. Il tasso di disoccupazione \u00e8 altissimo. La linea 1 della Metropolitana di Lille attraversa il quartiere, che resta essenzialmente residenziale, fermando nelle stazioni di Marbrerie e Fives. Fives fa parte della citt\u00e0 di Lilla dal 1862."}
{"id": "1368097", "revid": "1305887", "url": "https://it.wikipedia.org/wiki?curid=1368097", "title": "Francesca Bielli", "text": "Studia recitazione sin da bambina presso il C.T.A. di Milano e successivamente segue un corso di doppiaggio. Nel 1994 inizia a lavorare come speaker in una TV regionale e come attrice di spot pubblicitari. Nel 1996 inizia a lavorare come doppiatrice ed adattatrice di testi di cartoni animati e telefilm.\nDiventa nota grazie al ruolo di \"Alice Gherardi\" interpretato, dal 1999 al 2003, nella soap opera di Canale 5, \"Vivere\". Nel 2004 riprende a lavorare assiduamente nel doppiaggio.\n\u00c8 protagonista di un telefilm poliziesco in Svizzera, dove lavora anche in alcune soap-opera e serie TV.\nNel 2006 interpreta il ruolo di \"Sarah Evans\" nel film horror \"The Pool 2\", regia di Tiziano Pellegris. Dopo Luca Bottale, \u00e8 la seconda annunciatrice dello spot pubblicitario \"Luigi's Mansion 2\". Nel mondo degli anime \u00e8 diventata nota per il doppiaggio di Iris della serie \"Pok\u00e9mon\".\n\u00c8 la voce di alcuni spot pubblicitari sia TV che radiofonici.\nNel 2013 inizia ad insegnare propedeutica teatrale ai bambini di 4 e 5 anni nelle scuole dell'infanzia comunali di Milano. Dal 2018 tiene corsi di doppiaggio presso uno studio professionale di Milano."}
{"id": "1368098", "revid": "1442080", "url": "https://it.wikipedia.org/wiki?curid=1368098", "title": "Gilbert Bodart", "text": "Biografia.\n\u00c8 lo zio di Arnaud Bodart, anch'egli calciatore di ruolo portiere.\nControversie.\nIl 27 agosto 2008 fu arrestato per aver partecipato, secondo la polizia, ad azioni criminose operate da falsari (tra cui una rapina). L'avvocato di Bodart si giustific\u00f2 dicendo che l'ex calciatore fu tra le vittime della truffa, a causa di debiti di gioco; ci\u00f2nonostante venne condannato a 3 anni e mezzo di prigione.\nNel 2017 venne accusato di stalking dalla sua ex compagna Virginie Neuray.\nCarriera.\nClub.\nBodart \u00e8 un ex portiere che milit\u00f2 nello dal 1981 al 1996. Nel 1996 il portiere si \u00e8 trasferito nella squadra francese del Bordeaux e successivamente, dopo un altro anno allo Standard, in Italia, dove ha militato nei nel Brescia e nel in Serie B. Ha terminato la carriera nel 2002 tornando in Belgio al Beveren.\nNazionale.\nCon la Nazionale belga Bodart ha giocato 12 volte tra il 1986 e il 1995.\nHa giocato poche partite con la squadra nazionale perch\u00e9 in concorrenza con due mostri sacri del calcio belga: prima Jean-Marie Pfaff e poi Michel Preud'homme. Bodart fece parte tuttavia della squadra belga nella selezione per la Coppa del Mondo 1986, nella quale il Belgio ha raggiunto le semifinali, e per la Coppa del Mondo 1990.\nAllenatore.\nDopo aver appeso le scarpe al chiodo, Bodart intraprese la carriera di allenatore. inizi\u00f2 nel 2002 al Vis\u00e9, per poi passare la stagione seguente all'Oostende. Nell'ottobre del 2005 inizi\u00f2 ad allenare il Louvi\u00e9roise nella Jupiler League, ma fu costretto a dimettersi il 21 febbraio 2006, dopo essere stato coinvolto in uno scandalo che ha sconvolto il calcio belga. A settembre 2006 ritorna ad allenare il Wevelgem City in Seconda Divisione."}
{"id": "1368107", "revid": "599013", "url": "https://it.wikipedia.org/wiki?curid=1368107", "title": "Unione delle suore domenicane di San Tommaso d'Aquino", "text": "L'Unione delle Suore Domenicane di San Tommaso d'Aquino \u00e8 un istituto religioso femminile di diritto pontificio.\nStoria.\nL'istituto venne costituito dalla congregazione per i Religiosi con decreto del 1\u00ba giugno 1967 mediante la fusione di quattro congregazioni di suore domenicane: quelle del Santo Rosario di Mondov\u00ec (fondate nel 1844 da Giovanni Tommaso Ghilardi) e di Trino (fondate nel 1834, sempre da Ghilardi), le Sapelline (fondate nel 1804 da Bernardo Sapelli) e quelle della congregazione toscana.\nL'Unione \u00e8 aggregata all'Ordine dei Frati Predicatori dal 26 ottobre 1970; le sue costituzioni sono state approvate dalla Santa Sede nel 1988.\nAttivit\u00e0 e diffusione.\nLe suore dell'unione si dedicano principalmente all'istruzione e all'educazione cristiana dell'infanzia e della giovent\u00f9.\nLa sede generalizia \u00e8 a Torino.\nAl 31 dicembre 2008 la congregazione contava 210 religiose in 33 case.\nSito web.\nwww.domenicanesantommaso.org"}
{"id": "1368112", "revid": "767487", "url": "https://it.wikipedia.org/wiki?curid=1368112", "title": "Romney (Virginia Occidentale)", "text": "Romney \u00e8 un comune degli Stati Uniti d'America, capoluogo della Contea di Hampshire, nello Stato della Virginia Occidentale. Fu fondata nel 1725.\nNel censimento del 2000 contava abitanti.\n\u00c8 la pi\u00f9 vecchia citt\u00e0 dello Stato."}
{"id": "1368125", "revid": "1543377", "url": "https://it.wikipedia.org/wiki?curid=1368125", "title": "Centro storico di Sighi\u0219oara", "text": "Il centro storico di Sighi\u0219oara \u00e8 il vecchio quartiere di Sighi\u0219oara (ungherese: \"Segesv\u00e1r\"; tedesco: \"Schaessburg\"), in Romania, costruito nel dodicesimo secolo dai coloni sassoni con il nome latino di \"Castrum Sex\". \u00c8 stato dichiarato dall'UNESCO patrimonio dell'umanit\u00e0 nel 1999 per i suoi 850 anni di storia e cultura dei Sassoni di Transilvania.\nNel complesso medievale sito sulla collina, si possono ammirare la \"Scara Acoperita\" (scala coperta), che porta sulla collina dominata dalla \"Biserica din deal\" (la chiesa sulla collina) e dal cimitero sassone. Ci sono anche la \"Turnul cu ceas\" (torre dell'orologio) che oggi ospita il \"Muzeul de historie\" (museo storico), e la casa natale di Vlad III di Valacchia, oggi ristorante-birreria, ove il padre Vlad II Dracul visse per un breve periodo. Una targa posta all'entrata lo ricorda: \"In aceasta casa a locuit intre anii 1431-1435 Domnitorul Taru Romanesti Vlad Dracul fiul lui Mircea cel batrin\" (in questa casa visse tra gli anni 1431-1435 il principe di Valacchia Vlad Dracul figlio di Mircea il vecchio), si possono anche ammirare la \"Piata Cetatii\", la \"Biserica Manastirii\" (chiesa monastero) e un busto dedicato al famigerato Impalatore.\nSighi\u0219oara ospita, ogni anno, un festival medievale in cui artisti ed artigiani festeggiano a suon di rock.\nLa citt\u00e0 segna il confine settentrionale del Land di Sachsen (termine tedesco che identifica gli insediamenti sassoni o lussemburghesi in Romania Centrale nel XII secolo). Come Sibiu (Hermannstadt - Capitale Culturale Europea del 2007) e Bra\u0219ov (Kronstadt), Sighi\u0219oara vanta un'architettura tipica della Germania medievale.\nDurante il comunismo la cultura tedesca di questa zona venne mantenuta, ed \u00e8 tuttora presente."}
{"id": "1368131", "revid": "86599", "url": "https://it.wikipedia.org/wiki?curid=1368131", "title": "Welter-Meunier", "text": "La Welter-Meunier, abbreviato con l'acronimo di WM, \u00e8 stata una scuderia automobilistica francese costruttrice di sport prototipi fondata da G\u00e9rard Welter e Michel Meunier a Thorigny-sur-Marne; i due soci, all'epoca quasi trentenni, lavoravano presso l'ufficio progettazione della Peugeot e nel tempo libero realizzarono la loro prima vettura nel 1969, battezzandola \"WM P69\". Nel 1983 la piccola struttura, animata soprattutto da volontari, pass\u00f2 sotto il controllo della societ\u00e0 \"Secateva\" il cui direttore non era altro che \"Roger Dorchy\", un pilota di lunga data della scuderia.\nStoria.\nLa prima vettura, la \"WM P69\", era realizzata sulla base tecnica della Peugeot 204 cabriolet, di cui conservava il telaio e la meccanica. Il motore da 1,1 litri fu elaborato fino a 100 CV e in seguito sostituito da un'unit\u00e0 da 1,3 litri che erogava 115 CV. Dotata di carrozzeria chiusa, la \"P 69\" pesava solo 625 kg e partecip\u00f2 ad alcune gare nazionali nel 1969, tra cui la 1000 km di Parigi, dove l'equipaggio Meunier-Mathiot si classific\u00f2 al 17\u00ba posto. La seconda vettura realizzata, la \"WM P70\", era un progetto ben pi\u00f9 complesso: una coup\u00e9 con telaio monoscocca lunga solo 3,37 metri e con una massa contenuta in soli 550 kg e dotata di motore centrale; quest'ultimo, il propulsore di 1,3 litri della Peugeot 304, era montato trasversalmente ed era elaborato fino a fargli erogare 120 CV. In seguito i due tecnici rivolsero le loro attenzioni alla realizzazione di una versione da gara della Peugeot 204, denominata \"WM 204 Proto\", che beneficiava di un alleggerimento di 190 kg rispetto al modello di serie ed era dotata di uno specifico cambio a 5 rapporti prodotto dalla \"CD\", associato a un motore da 1,4 litri elaborato fino a erogare 135 CV.\nLa svolta nell'attivit\u00e0 sportiva del team si ha nel 1976, G\u00e9rard Welter e Michel Meunier sviluppano per primi in chiave agonistica il motore PRV in versione aspirata da 2.664 cm\u00b3 montandolo sul proprio prototipo \"WM P76-Peugeot\" iscritto nella nuova classe \"Gran Turismo prototipo\" (GTP), appena concepita dall'ACO e riservata a vetture con carrozzeria chiusa, in contrapposizione alle barchette del Gruppo 6 sancito dalla FIA: la vettura, schierata alla 24 Ore di Le Mans di quell'anno, si ritira dopo 16 ore di corsa. Nel 1977 debutta anche la P77 con lo stesso motore per\u00f2 in variante sovralimentata, tuttavia \u00e8 solo la P76 a terminare la corsa giungendo 15\u00ba posto assoluto e seconda in classe GTP.\nNel 1979 la WM P79 Peugeot chiude la corsa al 14\u00ba posto finale e prima in classe GTP.\nIl miglior risultato sportivo resta quello ottenuto nella 24 Ore di Le Mans del 1980, la WM P79/80 guidata da Fr\u00e9quelin e Dorchy termina al 4\u00ba posto finale.\nNel 1982 dopo l'entrata in vigore del nuovo regolamento FIA Gruppo C, la squadra si impegna nella costruzione di un nuovo prototipo la \"WM P82\", capostipite di una serie di vetture da competizione schierate soprattutto nella celebre 24 Ore di Le Mans oltre che nel Campionato Mondiale Sportprototipi. La squadra vanta un accordo di fornitura di propulsori con la Peugeot, il cui motore V6 in versione sovralimentata sar\u00e0 sempre l'unico a spingere i prototipi WM.\nL'apice della notoriet\u00e0 del piccolo costruttore arriva nel 1987, dopo non aver mai brillato i quanto a risultati sportivi, la squadra si prefigge un obiettivo ambizioso, infrangere il muro dei 400 km/h sul rettilineo dell'Hunaudi\u00e8res a Le Mans, il progetto prende il nome di \"Obiettivo 400\" ci si chiede infatti se sia possibile superare questa barriera psicologica sui 6,75 km di rettilineo ininterrotto, dove sino ad allora la massima velocit\u00e0 raggiunta era stata di 374 km/h ad opera della Porsche 956 nel 1986.\nLa WM P87.\nNel 1987, per partecipare alla 24 Ore di Le Mans, la squadra costruisce un nuovo prototipo, la P87, vettura molto curata dal punto di vista aerodinamico, molto profilata, con ruote carenate e mossa da un V6 PRV Peugeot di 2.850 cm\u00b3 biturbo molto spinto che tramite un overboost regolabile \u00e8 in grado di sviluppare fino a 900 CV di potenza massima (in condizioni di qualifica o in fase di sorpasso), mentre per la gara viene limitato a 600 CV per salvaguardare l'affidabilit\u00e0 e limitare i consumi di carburante.\nLa presentazione della \"WM P87\" avviene nei primi giorni di giugno 1987, in occasione dell'inaugurazione della nuova autostrada A26 nel tratto da Saint-Quentin a Laon, la vettura presente per un'esibizione guidata dal pilota Fran\u00e7ois Migault raggiunge i 416 km/h. Alla 24 Ore di Le Mans 1987, disputata a pochi giorni di distanza, gli occhi sono puntati sulla sfida tra Porsche 962 e Jaguar XJR-8 ma anche sulla \"P87\", per\u00f2 il prototipo non va oltre i 382 km/h di velocit\u00e0 massima. Il team schiera anche una meno estrema \"P86\", tuttavia in gara entrambe le vetture sono costrette al ritiro per problemi al motore.\nLa WM P87 fu realizzata in un unico esemplare, gareggiando solo esclusivamente in tre edizioni della 24 Ore di Le Mans, oltre a quella del 1987, \u00e8 stata schierata anche nel 1988 (gara non conclusa per la rottura del cambio) e nel 1989 (vettura incendiata durante la corsa).\nL'evoluzione WM P88.\nLa scuderia non si d\u00e0 per vinta, per la 24 Ore di Le Mans 1988 e nonostante un solo lavoratore dipendente a tempo pieno, WM e tutto il suo gruppo di volontari appassionati con l'aiuto del carrozziere francese \"Heuliez\", realizza un nuovo telaio, la P88, evoluzione della precedente vettura del 1987.\nIl prototipo \u00e8 caratterizzato da un passo molto contenuto, uno sbalzo posteriore accentuato costituito da una coda lunga e affusolata, con una lunghezza di 450 cm \u00e8 una delle Gruppo C pi\u00f9 compatte. La carrozzeria \u00e8 sempre molto profilata, le prese d'aria per raffreddare gli organi interni sono poste all'avantreno sul muso e tramite dei condotti interni convogliano l'aria verso i radiatori posti lateralmente, mentre l'intercooler per raffreddare i turbocompressori \u00e8 posizionato sul tetto. L'effetto suolo della P88 \u00e8 sufficientemente importante per non penalizzare il Cx, considerando che monta un alettone monoplano particolarmente piatto per ridurre la resistenza all'avanzamento. Diversi accorgimenti consentono un risparmio di peso di 65 kg rispetto alla \"P87\", che si attesta ora sugli 850 kg, infine viene dotata di un motore V6 Peugeot con una cilindrata portata a 3,0 litri ancora pi\u00f9 potente, accreditato di 950 CV in qualifica e 910 CV a 8.200 giri/min in gara con una pressione del turbo a 2,8 bar.\nLa \"WM P88 Peugeot\" soprannominata la \"Freccia di Thorigny\", a Le Mans nelle qualifiche stacca buone velocit\u00e0 raggiungendo in via ufficiosa i 407 km/h, non convalidati per il mal funzionamento del radar della gendarmeria, tuttavia \u00e8 la Porsche 962 a segnare il nuovo primato di punta velocistica con 391 km/h, la WM P88 si qualifica poi al trentaseiesimo posto della griglia di partenza con il tempo di 3:41:480, a oltre 25 secondi di distacco dalla pole position della Porsche 962 ufficiale. Durante la corsa poco prima delle ore 21.00, sfruttando delle condizioni ideali della pista, con temperatura pi\u00f9 fresca, sul prototipo vengono montati degli speciali pneumatici forniti dalla Michelin con ridotta resistenza al rotolamento, le prese d'aria dei radiatori vengono opportunamente parzializzate, per ridurre ulteriormente la resistenza aerodinamica; il pilota Roger Dorchy regola l'overboost del turbo al massimo e riesce ad arrivare con il suo prototipo a 391 km/h per poi migliorare il giro seguente arrivando a 405 km/h, alcuni evocano anche un 409 km/h, riportato a 405 per una storia di marketing nell'ambito di Peugeot, tenuto conto del lancio commerciale sul mercato della Peugeot 405.\nLa \"P88\" numero 51 abbandoner\u00e0 la corsa alle ore 02:00 della mattina, quattro ore dopo l'exploit, per surriscaldamento del motore, ma l'obiettivo era stato raggiunto: la notoriet\u00e0 ed il record erano arrivati. Questa prestazione rester\u00e0 negli annali della 24 Ore di Le Mans come la velocit\u00e0 pi\u00f9 elevata raggiunta sulle Hunaudi\u00e8res.Il team schiera anche una seconda vettura, una P87 numero 52, costretta anch'essa ad abbandonare la gara, per problemi meccanici al cambio.\nIl 1989 l'ultimo anno di attivit\u00e0.\nPer la 24 Ore di Le Mans 1989 il costruttore francese schiera due vetture: un telaio P87 e un telaio P88, gi\u00e0 utilizzate in precedenza, ma dotate entrambe di lievi aggiornamenti tecnici e ribattezzate perci\u00f2 \"P489\", riconoscibili esteriormente per un diverso alettone posteriore. L'obiettivo principale del team non \u00e8 quello di raggiungere nuovi record di velocit\u00e0 massima, punta invece a concludere la gara, nelle qualificazioni raggiunge comunque una punta velocistica di 388 km/h, tuttavia nel corso delle prove su uno dei 2 prototipi, la #51 (P88) si sviluppa un incendio e resta irrimediabilmente danneggiata, mentre sulla #52 (P87) guidata da \"Pascal Pessiot\" esplode uno pneumatico posteriore mentre \u00e8 lanciata a grande velocit\u00e0 sul dosso di Mulsanne al termine del rettilineo dell'Hunaudi\u00e8res, ma il pilota riesce a controllare la sua macchina. Solo una vettura, la #52, prende il via della corsa, ma anche questo esemplare \u00e8 costretto al ritiro: Pascal Pessiot dopo aver percorso l'Hunaudi\u00e8res ad una velocit\u00e0 molto sostenuta rompe il motore della sua auto in prossimit\u00e0 della curva di Mulsanne, procede allora lentamente e la parcheggia nella via di fuga della curva Indianapolis mentre sulla vettura si sviluppa un incendio.\nLe elevate velocit\u00e0 raggiunte dalle WM e dagli altri prototipi, indurranno la FIA e l'ACO a modificare per ragioni di sicurezza il rettilineo dell'Hunaudi\u00e8res a Le Mans, spezzandolo in tre tronconi mediante l'apposizione di due chicane: da allora, con questa configurazione del Circuit de la Sarthe e con normative tecniche delle vetture pi\u00f9 restrittive, non \u00e8 pi\u00f9 possibile raggiungere le punte velocistiche degli anni 80.\nLa conclusione della WM.\nLa Peugeot come motorista dei prototipi WM negli anni ottanta era stata il sostegno della squadra, ma quando nel 1990 scese ufficialmente in campo con la propria 905, il team WM non ebbe pi\u00f9 motivo di esistere.\nLa squadra fu in seguito rilevata da Welter G\u00e9rard e ribattezzata \"WR\" (\"Welter Racing\"); si dedic\u00f2 ai prototipi aperti per la pi\u00f9 modesta LMP2, LMP-675 e P2, in cui ottenne la vittoria di classe nel 1993 e monopolizzer\u00e0 la prima fila dello schieramento di partenza nel 1995. Tali risultati non furono pi\u00f9 ripetuti poich\u00e9 l'azienda, ancora in attivit\u00e0, soffr\u00ec la concorrenza delle danarosissime grandi case costruttrici."}
{"id": "1368142", "revid": "287204", "url": "https://it.wikipedia.org/wiki?curid=1368142", "title": "Studio Uno", "text": ""}
{"id": "1368149", "revid": "287204", "url": "https://it.wikipedia.org/wiki?curid=1368149", "title": "Centro storico di Sighisoara", "text": ""}
{"id": "1368151", "revid": "2166030", "url": "https://it.wikipedia.org/wiki?curid=1368151", "title": "Campionato del mondo sportprototipi", "text": "Il Campionato del mondo sportprototipi (denominazione ufficiale in inglese: \"World Sportscar Championship\") \u00e8 stato la massima serie di competizioni per sportprototipi tra il 1972 il 1992.\nOrganizzato dalla Federazione Internazionale dell'Automobile e Federazione Internazionale Sport Automobilistico negli anni ha preso anche la denominazione di \"Campionato mondiale marche\" e \" Campionato mondiale endurance\". Dal 1972 al 1984 il titolo veniva assegnato ai costruttori, mentre dal 1985 al 1992 alle squadre; dal 1982 al 1992 \u00e8 stato assegnato anche il titolo riservato ai piloti.\nStoria.\nSportprototipi (1972-1975).\nDal 1972 entra in vigore un regolamento che privilegia i prototipi con cilindrata limitata a tre litri denominati Sport Gruppo 5. Questo tipo di vettura, per volere della FIA, \u00e8 molto vicino alle monoposto di Formula 1 con cui condivide parti strutturali e i motori: protagoniste di questo periodo sono la Ferrari,la Matra, l'Alfa Romeo e la Mirage.\nLa stagione 1972 viene dominata dalla Ferrari che schiera la 312 PB, pilotate tra gli altri da Jacky Ickx, Mario Andretti, Arturo Merzario e Clay Regazzoni, con cui vince le dieci prove a cui partecipa, su undici totali, conquistando il suo dodicesimo ed ultimo Mondiale marche. La Matra vince la 24 Ore di Le Mans che \u00e8 il suo obiettivo stagionale mentre gli altri costruttori come Alfa Romeo, Porsche e Lola ottengono solo piazzamenti.\nPi\u00f9 combattuto \u00e8 il Campionato del 1973 con quattro case che riescono a centrare la vittoria assoluta: la Matra vince cinque prove tra cui la 24 Ore di Le Mans, la Ferrari due come la Porsche e una la Mirage. La Ferrari ottiene il maggior numero di punti assoluti ma la Matra viene premiata dal regolamento che considera validi solo i migliori sette risultati consegnando alla casa francese il primo Titolo mondiale. Quella del 1974 \u00e8 la stagione della Matra MS 670 che vince nove gare su dieci compresa la 24 Ore di Le Mans per la terza volta consecutiva e conquista il secondo Campionato mondiale marche in due anni. Unici risultati di rilievo per le altre squadre sono la vittoria alla 1000 km di Monza per l'Alfa Romeo e il secondo posto a Le Mans per la Ferrari.\nIl 1975 inizia con la vittoria della Porsche alla 24 Ore di Daytona, seguita dal successo dell'Alpine-Renault alla 6 Ore del Mugello poi l'Alfa Romeo vince tutte le sette prove rimanenti con la 33 TT12, di cui quattro grazie ad Arturo Merzario, aggiudicandosi il suo primo ed unico Mondiale marche. Per la prima volta la 24 Ore di le Mans, vinta dalla Gulf GR8 di Jacky Ickx e Derek Bell, non fa parte del calendario del Campionato.\nNel periodo tra il 1972 e il 1975, complice la crisi del petrolio ma soprattutto il comportamento della FIA teso a privilegiare la Formula 1 rispetto a tutti gli altri Campionati, inizia il declino del Campionato sportprototipi che pochi anni prima era considerato il pi\u00f9 importante in assoluto nel mondo delle quattro ruote: la televisione trasmette solo poche gare, le tribune degli autodromi sono spesso semivuote, i costi aumentano e i costruttori preferiscono dedicarsi ad altre categorie. Dalla stagione successiva il Campionato mondiale marche sar\u00e0 dedicato alle silhouette, vetture da competizione derivate da macchine di serie, mentre per i prototipi verr\u00e0 istituito il Campionato del mondo vetture sport che durer\u00e0 solo due anni.\nVetture di produzione speciale (1976-1981).\nLa Federazione Internazionale dell'Automobile e la Commissione Sportiva Internazionale nel 1973 varano un cambio regolamentare per le future edizioni del Campionato, che dal 1976 privileger\u00e0 le Vetture di Produzione Speciale, le cosiddette \"silhouette\", escludendo i prototipi cui verr\u00e0 dedicato il Campionato del mondo vetture sport. Queste vetture, denominate Gruppo 5, devono assomigliare alle auto stradali da cui derivano e mantenerne la scocca originale, il peso deve essere proporzionato alla cilindrata mentre la parte telaistica, motoristica e aerodinamica non \u00e8 soggetta a regolamentazioni importanti.\nIl 1976 vede la sfida tutta tedesca tra Porsche e BMW con le altre case costruttrici a fare da comparse. Partecipano al campionato vetture di Gruppo 3, 4 e 5, suddivise in base alla cilindrata in tre divisioni, ma lottano per il titolo solo le Porsche 935 che vincono al Mugello, Vallelunga, Watkins Glen e Dijon, e le BMW 3.5 CSL prime a Silverstone, N\u00fcrburgring e Zeltweg. La 935 \u00e8 prima di categoria alla 24 Ore di Le Mans, prova non valida per il Campionato vinta dalla Porsche 936. Con 95 punti validi, 10 pi\u00f9 della rivale, la Porsche vince il Mondiale marche. L'Alfa Romeo vince il campionato vetture sport del 1977, dominando tutte le gare, che ormai erano riservate ai prototipi, mentre La Porsche 935 domina anche la stagione 1977 del campionato mondiale gran turismo,vincendo otto delle nove gare in calendario con la BMW prima in una sola occasione con la 320i. Nel 1978 la solita Porsche senza avversari si aggiudica nove prove su nove in calendario totalizzando 120 punti validi contro gli 8 della De Tomaso seconda classificata. Vista la scarsa adesione al Campionato dal 1979 la Commissione Sportiva Internazionale decide di ammettere alle gare i prototipi che non possono per\u00f2 ottenere punti per il Titolo ma solo puntare alla vittoria nelle singole prove. Il 1979 \u00e8 anche l'anno del ritorno alle gare di durata della Lancia che con la Beta Montecarlo Turbo si aggiudica al debutto la classifica della Divisione entro i due litri partecipando solo a poche gare. Il Titolo assoluto va per la quarta volta consecutiva alla Porsche.\nIl nuovo cambio regolamentare per la stagione 1980 prevede che vengano assegnati gli stessi punteggi per entrambe le Divisioni e che il Mondiale sia attribuito al costruttore che ottiene pi\u00f9 punti nella propria Divisione. La Lancia gareggia nella divisione entro i due litri e vince dieci prove mentre la Porsche nella divisione oltre i due litri ne vince nove. Entrambe le squadre ottengono 160 punti validi ma il titolo viene assegnato alla Lancia per il maggior numero di vittorie di divisione. Nel 1981 le protagoniste sono ancora le 935 e le Beta Montecarlo che gareggiano praticamente da sole nelle rispettive Divisioni. La Lancia vince il Titolo per il secondo anno consecutivo ottenendo la vittoria di divisione in tutte e sei le gare, ci\u00f2 le frutta 110 punti, mentre la Porsche si ferma a 107,5 per non aver vinto la 1000 km del N\u00fcrburgring, che era stata interrotta prima del termine previsto, a causa di un grave incidente, e che aveva dato punteggio dimezzato. Gareggiando nella divisione con cilindrata inferiore la Lancia dominava la classifica di divisione, ma non poteva ottenere i successi assoluti nei singoli eventi, tuttavia riusc\u00ec a ottenere anche un successo assoluto, davanti alle Porsche, nell'ultimo evento stagionale, per\u00f2 ai fini della classifica entrambe le case, anche in quell'evento, conteggiarono una vittoria di divisione ciascuna.\nL'ennesima rivoluzione dei regolamenti riserva il Campionato 1982 ai nuovi prototipi Gruppo C lasciando alle Gruppo 5 la possibilit\u00e0 di partecipare alle gare senza competere per il titolo.\nPrototipi Gruppo C (1982-1992).\nNel 1982 la FIA nel tentativo di fermare l'escalation nello sviluppo dei motori della categoria GT, introdusse una nuova formula specifica denominata Gruppo C, il cui regolamento tecnico prevedeva sport prototipi chiusi con limitazioni nel consumo di combustibile (la teoria \u00e8 che limitando il consumo di carburante, le prestazioni del motore possono essere tenute sotto controllo e livellate).\nQuesto cambiamento non fu ben accolto dalle squadre private, mentre le case automobilistiche aderirono sempre pi\u00f9 numerose negli anni seguenti. Secondo le nuove regole, per i motori normalmente aspirati era teoricamente possibile competere contro i motori turbocompressi che avevano dominato la serie negli anni settanta e nell'inizio degli ottanta. In pi\u00f9, la maggior parte delle corse venivano disputate su distanze di 500 o 1000 chilometri, solitamente superando le 3 e le 6 ore rispettivamente, in tal modo era possibile dare risalto alla funzione \"di resistenza\" nella competizione. Anche alle vetture GT di Gruppo B era consentito partecipare alle gare, ma la loro presenza fu sporadica e alla fine sparirono dalla serie e le Gruppo C divennero le uniche protagoniste del campionato.\nPorsche fu il primo costruttore a sposare la serie, con la 956, ma presto parecchie altre marche scesero in campo, comprese Jaguar, Mercedes-Benz, Nissan, Toyota, Mazda ed Aston Martin. Mentre i costi aumentavano, venne creata la categoria C2 (originalmente chiamata C Junior) riservata alle squadre private ed ai piccoli costruttori, con pi\u00f9 restrittivi limiti al consumo di combustibile. In questa categoria minore, la maggior parte delle automobili erano spinte da motori BMW o Cosworth.\nLa formula del Gruppo C aveva riportato i costruttori di nuovo in pista, anche se la categoria era un successo, con folle normali di 50.000 o pi\u00f9, 350.000 alla 24 ore di Le Mans, la FIA var\u00f2 delle nuove regole introdotte nel 1991 su ordine del vice presidente Bernie Ecclestone: macchine da 750\u00a0kg e dotate di motori aspirati 3.500cm\u00b3 conformi ai motori da Formula 1, spesso gli stessi. Nonostante la potenza fosse generalmente inferiore alla maggior parte delle automobili del Gruppo C degli anni 80 (intorno ai 650 CV rispetto a 750 CV e oltre), questo tipo di automobili sono considerate le pi\u00f9 veloci vetture sport di sempre, grazie alla massiccia ricerca effettuata nel campo dell'aerodinamica.\nTuttavia queste nuove regole entrarono in vigore completamente a partire dalla stagione 1992, a causa del tempo necessario per rinnovare il parco vetture, in quanto non tutte le squadre aderirono immediatamente schierando nuovi telai.\nQuesta nuova generazione di sport prototipi che sulla carta avrebbero dovuto portare ad una riduzione dei costi per i team e livellare le prestazioni delle vetture, port\u00f2 in realt\u00e0 ad un massiccio aumento dei costi di gestione, dato che le squadre di vertice svilupparono dei prototipi capaci di stabilire tempi in prova tali da qualificarli intorno a met\u00e0 griglia di un corrispondente Gran Premio di Formula 1, malgrado un peso superiore di 200\u00a0kg e una potenza leggermente minore, poich\u00e9, sebbene i motori fossero simili, le versioni per i prototipi erano depotenziate per poter resistere ad una gara di durata.\nIn breve molti costruttori abbandonarono la serie, rendendosi conto che i costi di un programma sportivo per far gareggiare un prototipo erano notevolmemte lievitati: oramai oltre ad aver costruito motori adatti alla F1 (mentre prima derivavano da unit\u00e0 di serie anche se opportunamente rivisti), dovevano investire ingenti risorse di denaro anche nello sviluppo della veste aerodinamica dei prototipi, senza per\u00f2 avere lo stesso ritorno mediatico delle gare per monoposto. L'esiguo numero di iscrizioni in vista della stagione 1993, indusse la FIA a sopprimere definitivamente il campionato.\nCampionati successivi.\nNel 1994 il titolo di campionato mondiale sportprototipi sarebbe ritornato, questa volta nelle mani dell'IMSA per essere usato nella propria serie GT. Il nome venne associato alla categoria superiore dei prototipi fino al 1998, anno in cui la serie si \u00e8 conclusa. Nel 2012, a 20 anni di distanza dall'ultimo campionato mondiale per vetture sport gestito dalla FIA, quest'ultima in collaborazione con l'Automobile Club de l'Ouest organizza la prima edizione del Campionato del Mondo Endurance FIA, in inglese \"FIA World Endurance Championship\" (WEC) basato sull'Intercontinental Le Mans Cup che va a sostituire."}
{"id": "1368155", "revid": "1543377", "url": "https://it.wikipedia.org/wiki?curid=1368155", "title": "Esperimento carcerario di Stanford", "text": "L'esperimento della prigione di Stanford fu un esperimento psicologico volto a indagare il comportamento umano in una societ\u00e0 in cui gli individui sono definiti soltanto dal gruppo di appartenenza.\nL'esperimento prevedeva l'assegnazione, ai volontari che accettarono di parteciparvi, dei ruoli di guardie e prigionieri all'interno di un carcere simulato. Fu condotto nel 1971 da un team di ricercatori diretto dal professor Philip Zimbardo della Universit\u00e0 di Stanford. I risultati ebbero dei risvolti cos\u00ec drammatici da indurre gli autori dello studio a sospendere la sperimentazione.\nIn tempi pi\u00f9 recenti i risultati sono stati messi in dubbio e l'esperimento \u00e8 stato criticato per aver utilizzato una metodologia non scientifica. I critici fanno notare che Zimbardo ha istruito le guardie ad esercitare un controllo psicologico sui prigionieri e che i partecipanti si son comportati in modo tale da aiutare lo studio cosicch\u00e9, come afferm\u00f2 una \"guardia\" nel 2011, i ricercatori avessero qualcosa su cui lavorare. Un'altra critica mossa all'esperimento concerne il campione usato, fortemente suscettibile ad un effetto di selezione e troppo piccolo e omogeneo: i 24 partecipanti erano studenti maschi statunitensi, principalmente bianchi e appartenenti al ceto medio, selezionati dai ricercatori in base alle risposte ad un questionario.\nL'esperimento.\nZimbardo riprese alcune idee dello studioso francese del comportamento sociale Gustave Le Bon; in particolare la teoria della deindividuazione, la quale sostiene che gli individui di un gruppo coeso tendono a perdere l'identit\u00e0 personale, la consapevolezza, il senso di responsabilit\u00e0, alimentando la comparsa di impulsi antisociali. Tale processo fu analizzato da Zimbardo nel celebre esperimento, realizzato nell'estate del 1971 nel seminterrato dell'Istituto di psicologia dell'Universit\u00e0 di Stanford, a Palo Alto, dove fu riprodotto in modo fedele l'ambiente di un carcere.\nFra i 75 studenti universitari che risposero a un annuncio apparso su un quotidiano che chiedeva volontari per una ricerca, gli sperimentatori ne scelsero 24, maschi, di ceto medio, fra i pi\u00f9 equilibrati, maturi, e meno attratti da comportamenti devianti; furono poi assegnati casualmente al gruppo dei detenuti o a quello delle guardie. I prigionieri furono obbligati a indossare ampie divise sulle quali era applicato un numero, sia davanti che dietro, un berretto di plastica, e fu loro posta una catena a una caviglia; dovevano inoltre attenersi a una rigida serie di regole. Le guardie indossavano uniformi color kaki, occhiali da sole riflettenti che impedivano ai prigionieri di guardare loro negli occhi, erano dotate di manganello, fischietto e manette, e fu concessa loro ampia discrezionalit\u00e0 circa i metodi da adottare per mantenere l'ordine. Tale abbigliamento poneva entrambi i gruppi in una condizione di deindividuazione.\nRisultati.\nI risultati di questo esperimento sono andati molto al di l\u00e0 delle previsioni degli sperimentatori, dimostrandosi particolarmente drammatici. Dopo solo due giorni si verificarono i primi episodi di violenza: i detenuti si strapparono le divise di dosso e si barricarono all'interno delle celle inveendo contro le guardie; queste iniziarono a intimidirli e umiliarli cercando in tutte le maniere di spezzare il legame di solidariet\u00e0 che si era sviluppato fra essi. Le guardie costrinsero i prigionieri a cantare canzoni oscene, a defecare in secchi che non avevano il permesso di vuotare, a pulire le latrine a mani nude. A fatica le guardie e il direttore del carcere (lo stesso Zimbardo) riuscirono a contrastare un tentativo di evasione di massa da parte dei detenuti. Al quinto giorno i prigionieri mostrarono sintomi evidenti di disgregazione individuale e collettiva: il loro comportamento era docile e passivo, il loro rapporto con la realt\u00e0 appariva compromesso da seri disturbi emotivi, mentre per contro le guardie continuavano a comportarsi in modo vessatorio e sadico. A questo punto i ricercatori interruppero l'esperimento suscitando da un lato la soddisfazione dei carcerati e dall'altro un certo disappunto da parte delle guardie.\nConclusioni.\nSecondo l'opinione di Philip Zimbardo, la prigione finta, nell'esperienza psicologica vissuta dai soggetti di entrambi i gruppi, era diventata una prigione vera. Assumere una funzione di controllo sugli altri nell'ambito di una istituzione come quella del carcere, assumere cio\u00e8 un ruolo istituzionale, induce ad assumere le norme e le regole dell'istituzione come unico valore a cui il comportamento deve adeguarsi, induce cio\u00e8 quella \"ridefinizione della situazione\" utilizzata anche da Stanley Milgram per spiegare le conseguenze dello stato eteronomico (assenza di autonomia comportamentale) sul funzionamento psicologico delle persone. Il processo di deindividuazione induce una perdita di responsabilit\u00e0 personale, ovvero la ridotta considerazione delle conseguenze delle proprie azioni, indebolisce i controlli basati sul senso di colpa, la vergogna, la paura, cos\u00ec come quelli che inibiscono l'espressione di comportamenti distruttivi. La deindividuazione implica perci\u00f2 una diminuita consapevolezza di s\u00e9, e un'aumentata identificazione e sensitivit\u00e0 agli scopi e alle azioni intraprese dal gruppo: l'individuo pensa, in altri termini, che le proprie azioni facciano parte di quelle compiute dal gruppo.\nL'importanza e l'attualit\u00e0 degli studi di Zimbardo e di altri ricercatori, sarebbe dimostrata dalle vicende riguardanti le torture cui furono sottoposti i prigionieri iracheni nella Prigione di Abu Ghraib, ad opera di militari statunitensi, durante l'occupazione militare dell'Iraq, iniziata nel 2003. Le immagini diffuse dai media, che ritraggono le sevizie e le umiliazioni subite dai prigionieri, risultano drammaticamente simili a quelle prodotte durante l'esperimento dell'Universit\u00e0 di Stanford.\nLe tesi alla base di questo esperimento vengono analizzate da Zimbardo in un suo saggio del 2007 (in Italia, pubblicato nel 2008) intitolato L\"'effetto Lucifero\".\nEffetto Lucifero.\n\"Effetto Lucifero\" \u00e8 il termine utilizzato da Philip Zimbardo per indicare il processo per cui l'aggressivit\u00e0 \u00e8 fortemente influenzata dal contesto in cui l'individuo si trova.\nLo studioso conia il termine in seguito all'esperimento carcerario di Stanford, che dimostra l'importanza dell'ambiente nel determinare le condotte individuali, ridefinendo la loro importanza, fino a quel momento sottovalutata nella letteratura sull'aggressivit\u00e0. In precedenza infatti veniva attribuita quasi esclusivamente a fattori interni all'individuo.\nCritiche all'esperimento.\nA seguito della pubblicazione delle conclusioni di Zimbardo sul \"New York Times Magazine\", l'esperimento fu contestato da molti studiosi che ne criticavano le imprecisioni e la conduzione, oltre al fatto che non fosse stato presentato ad una rivista scientifica per l'analisi di altri psicologi sociali, prima di darlo in pasto alla stampa. Arrivarono, quindi, a definirlo una semplice performance artistica.\nNel 2001 due studiosi di psicologia britannici, il professor Alex Haslam dell\u2019Universit\u00e0 di Exeter e il professor Steve Reicher dell\u2019Universit\u00e0 di St. Andrews, provarono a replicare l'esperimento: dur\u00f2 nove giorni, due meno del previsto, ed ottennero risultati molto differenti rispetto a quello di Zimbardo, giungendo alla conclusione che le condizioni per la nascita di una tirannia implicano, in primo luogo, la formazione autonoma di un gruppo con una leadership ben definita e, in secondo luogo, che lo stesso gruppo definisca un progetto autoritario con cui risolvere i problemi concreti. Zimbardo difese la sua posizione sostenendo che gli psicologi britannici non avessero replicato accuratamente il suo esperimento.\nInoltre, sia il libro \"Histoire d\u2019un mensonge: enqu\u00eate sur l\u2019exp\u00e9rience de Stanford\" (in italiano: \u201cStoria di una menzogna: inchiesta sull\u2019esperimento di Stanford\u201d) del ricercatore francese Thibault Le Texier che l'articolo \"The Lifespan of a Lie\" (in italiano: \"La durata di una bugia\") del giornalista statunitense Ben Blum sostengono che Zimbardo abbia volontariamente modificato le variabili dell'esperimento, ad esempio istruendo con il suo staff le guardie carcerarie, e che quindi abbia mentito per anni sulle modalit\u00e0 di realizzazione dell\u2019esperimento stesso.\nBlum raccolse anche le testimonianze di alcuni partecipanti all'esperimento, tra cui quelle degli ex-studenti Douglas Korpi e Richard Yacco, che gli confessarono di aver deliberatamente mentito o forzato i propri comportamenti, come nel caso della presunta crisi nervosa di Korpi (in realt\u00e0 finta e motivata dal fatto che volesse uscire dall'esperimento prima del termine, per prepararsi a un altro esame universitario). Nel 2011 la testimonianza di Dave Eshelman, uno degli studenti che interpretavano il ruolo della guardia carceraria, fu molto chiara riguardo al comportamento tenuto:\nZimbardo sostenne, a quel punto, che fossero gli ex-studenti ad aver mentito al giornalista e che avrebbero potuto, per contratto, uscire quando volevano dalla finta prigione pronunciando la frase \"Lascio l'esperimento\". Anche in questo caso, per\u00f2, quanto sostenuto da Zimbardo non corrisponde al vero, dal momento che tale frase non \u00e8 riportata sul contratto stipulato previamente all'inizio dell'esperimento.\nDavid Jeffe, uno degli studenti che facevano parte dello staff di Zimbardo e che lo aiutarono nella realizzazione dell'esperimento, scrisse in seguito in una relazione di aver esplicitamente corretto il comportamento di alcuni secondini, che non si comportavano in modo abbastanza duro. Ci\u00f2, di fatto, aveva reso il loro comportamento non spontaneo e quindi inutile ai fini dell'esperimento.\nOpere ispirate.\nAll'esperimento sono ispirate le seguenti opere:"}
{"id": "1368158", "revid": "599013", "url": "https://it.wikipedia.org/wiki?curid=1368158", "title": "Wsc", "text": ""}
{"id": "1368167", "revid": "1431409", "url": "https://it.wikipedia.org/wiki?curid=1368167", "title": "Tal Banin", "text": "Fu capitano della Nazionale israeliana (con cui ha totalizzato 78 presenze segnando 12 goal tra il 1990 e il 2003), ed \u00e8 stato il primo giocatore israeliano ad aver militato nella Serie A italiana.\nCarriera.\nGiocatore.\nClub.\nCresciuto nelle giovanili dell'Hapoel Haifa, esord\u00ec nel 1987 totalizzando in due anni 44 partite con 7 gol nella seconda divisione israeliana. Dal 1989 fino al 1992 Banin gioc\u00f2 invece nel Maccabi Haifa totalizzando 94 partite e 17 goal. A questo periodo risale anche la sua prima convocazione in Nazionale, il 16 maggio 1990 in un'amichevole disputata contro l'URSS e vinta per 3-2 e la nomina a calciatore israeliano dell'anno nel 1991, anno in cui la sua squadra ottenne un \"double\" vincendo sia campionato sia coppa nazionale.\nDopo una parentesi all'Hapoel Haifa nella stagione 1992-1993, Banin si trasfer\u00ec in Francia, al . Dopo aver totalizzato 23 presenze e 2 gol contribuendo al raggiungimento della squadra di una posizione utile per la qualificazione in Coppa UEFA, Banin rifiut\u00f2 di prolungare il contratto tornando di nuovo all'Hapoel Haifa dove rest\u00f2 fino al 1997.\nAll'inizio della stagione 1997-1998 Banin si trasfer\u00ec al Brescia, militandovi fino al 2000 con Nel 2000 Banin torn\u00f2 in Israele firmando per il Maccabi Tel Aviv, in cui rimase tre anni vincendo due trofei nazionali consecutivi e il campionato nel 2003. All'inizio della stagione 2003-2004, dopo l'eliminazione dalla Champions League del Maccabi, Banin fu licenziato dalla squadra insieme al centravanti Avi Nimni perch\u00e9 ritenuti colpevoli dell'eliminazione della squadra\nDopo il licenziamento, Banin riusc\u00ec a firmare un contratto con il Bnei Yehuda, in cui milit\u00f2 fino alla fine della stagione, quando si trasfer\u00ec nel Beitar Gerusalemme. Alla fine del campionato 2005-2006 Banin ha concluso la sua carriera di calciatore professionista, nelle file del Maccabi Netanya.\nNazionale.\nHa debuttato in nazionale nel 1990 il 16 maggio in amichevole contro l'Unione Sovietica vinta 3-2 segnando il goal decisivo al 69'; va a segno anche nella sfida successiva giocata pochi giorni pi\u00f9 tardi contro l'Argentina persa 1-2. \u00c8 stato membro fisso della nazionale israeliana fino al 2003, ma senza mai riuscire coi suoi compagni a disputare competizioni internazionali.\nAllenatore.\nNel 2008 \u00e8 divenuto allenatore della Nazionale Under-17 israeliana, incarico ricoperto fino al 2010. L'anno dopo ha ricevuto l'incarico di allenatore dell'Hapoel Haifa."}
{"id": "1368168", "revid": "57342", "url": "https://it.wikipedia.org/wiki?curid=1368168", "title": "Mario Di Lazzaro", "text": "Biografia.\nSi \u00e8 laureato in matematica e fisica all'Universit\u00e0 di Roma La Sapienza, \u00e8 stato Professore ordinario di Ricerca Operativa e Matematica nelle facolt\u00e0 di Economia e Commercio delle Universit\u00e0 di Cagliari e Firenze. Successivamente preside all'Universit\u00e0 LUISS di Roma, dove \u00e8 stato titolare della cattedra di Matematica Finanziaria.\nTra le sue pi\u00f9 importanti opere figura il trattato \"Lezioni di Matematica Finanziaria\" (CISU/1990).\n\u00c8 stato ministro del turismo e dello spettacolo nel breve Governo Fanfani VI nel 1987.\nNel 1992 \u00e8 stato nominato Commissario della Consob (Commissione Nazionale per le Societ\u00e0 e la Borsa), assieme ad Enzo Berlanda, presidente, Mario Bessone, Roberto Artoni ed Antonio Zurzolo.\n\u00c8 stato, in questa veste, uno dei principali artefici del passaggio dalla borsa \"alle grida\" al mercato telematico, attualmente in uso, ed \u00e8 stato il promotore della contrattazione a contanti.\nI figli.\nMario Di Lazzaro ha avuto due figli, Emanuela, Condirettore Centrale della Consob, Responsabile dell'Ufficio Rapporti con la Magistratura e Contenzioso e docente, e Fabrizio, Professore ordinario di Metodologie e Determinazioni Quantitative d'Azienda presso la Facolt\u00e0 di Economia della Luiss Guido Carli."}
{"id": "1368170", "revid": "287204", "url": "https://it.wikipedia.org/wiki?curid=1368170", "title": "Giuseppe da Leonessa", "text": "Biografia.\nFiglio del mercante di lana Giovanni Desideri e di Francesca Paolini, entr\u00f2 nell'ordine dei francescani cappuccini ad Assisi il 3 gennaio del 1572 ed il 24 settembre del 1580 venne ordinato sacerdote ad Amelia: nel 1587 ottenne da papa Sisto V il permesso di recarsi a Costantinopoli per assistere i cristiani fatti prigionieri. Per aver svolto opera di evangelizzazione tra i turchi (cerc\u00f2 anche di convertire il sultano Murad III) fu arrestato e torturato.\nValente predicatore, ritornato in Italia svolse intenso apostolato fra il popolo in numerosi villaggi dell'Abruzzo e dell'Umbria (tra cui Otricoli dove predic\u00f2 nella Quaresima del 1601 e 1609 operando alcuni miracoli), promuovendo anche numerose opere di assistenza.\nLa morte lo colse nel 1612 ad Amatrice, dove fu inizialmente seppellito. All'indomani del terremoto del 1639, i leonessani trafugarono le spoglie e le riportarono nella citt\u00e0 natale Leonessa, dove sono tuttora conservate all'interno del santuario a lui dedicato.\nIl culto.\nPapa Clemente XII lo beatific\u00f2 il 22 giugno 1737 e venne canonizzato il 29 giugno 1746 da papa Benedetto XIV.\n\u00c8 stato proclamato patrono delle missioni in Turchia il 12 gennaio 1952 da papa Pio XII.\nIl Martirologio Romano fissa per la memoria di san Giuseppe da Leonessa la data del 4 febbraio.\nIl miracolo per la canonizzazione.\nAi fini della canonizzazione la Chiesa cattolica ritiene necessario un secondo miracolo, dopo quello richiesto per la beatificazione: nel caso del beato Giuseppe da Leonessa, ha ritenuto miracolosi due casi, uno dei quali, avvenuto nel 1739, riguarda Giuseppe Dionisi.\nNel luglio del 1737, a Leonessa, la signora Clara Cricchi Dionisi diede alla luce il quarto figlio, cui fu dato il nome Giuseppe.\nFu subito chiaro per\u00f2 che il bambino, nella met\u00e0 inferiore del corpo, non aveva ossa: il fatto fu appurato dal chirurgo Ercolano Ercolani e, sette mesi dopo, dal figlio di questi, Giacinto, pure chirurgo, che \"torse le membra, le attorcigli\u00f2, le pieg\u00f2 e le appallottol\u00f2 come un fazzoletto\", riconoscendo l'inesistenza di un qualunque rimedio medico.\nLa madre cominci\u00f2 allora a pregare il beato Giuseppe senza per\u00f2 ottenere risultati, finch\u00e9 la Domenica di Pasqua del 1739, spinta dalla disperazione, lasci\u00f2 il bambino sull'altare della chiesa di Leonessa, dove era custodito il corpo del beato. Richiamata dal pianto del piccolo e tornata sui suoi passi, si accorse che il figlio \"poggiava i piedi sui gradini dell'altare e si teneva eretto da solo\". L'improvvisa guarigione fu constatata anche dal citato dottor Giacinto Ercolani che, insieme ad altri testimoni, depose al processo di canonizzazione, tenutosi nel 1743, attestando che il bambino presentava, dopo la guarigione, una struttura ossea normale, prima del tutto inesistente nella parte inferiore del corpo."}
{"id": "1368171", "revid": "889336", "url": "https://it.wikipedia.org/wiki?curid=1368171", "title": "Chiese della Moldavia", "text": "Le chiese dipinte della Moldavia settentrionale sono sette chiese ortodosse rumene del distretto di Suceava, in Romania, e per la precisione nella parte settentrionale della Moldavia. Queste chiese sono state costruite approssimativamente tra il 1487 ed il 1532.\nA partire dal 1993 sono state iscritte tra i Patrimoni dell'umanit\u00e0 dell'UNESCO.\nAltre importanti chiese dei paraggi sono:"}
{"id": "1368173", "revid": "287204", "url": "https://it.wikipedia.org/wiki?curid=1368173", "title": "Triolo (Villeneuve d'Ascq)", "text": "Triolo \u00e8 un quartiere della citt\u00e0 Villeneuve-d'Ascq situato nel dipartimento del Nord della Francia.\nIl quartiere di Triolo \u00e8 situato a sud della citt\u00e0, nei pressi dei quartieri di Ascq, R\u00e9sidence e Cit\u00e9 Scientifique. Triolo \u00e8 stato realizzato negli anni '70. Il quartiere \u00e8 attraversato dalla metropolitana di Lille che ferma nell'omonima stazione. Triolo, primo quartiere costruito dopo la nascita di Villeneuve-d'Ascq, ha subito una forte immigrazione magrebina. A Triolo \u00e8 presente un cinema molto rinomato (\"le M\u00e9li\u00e8s\") poich\u00e9 spesso vengono proiettati film d'autore, d'essai o film in lingua originale sottotitolati in francese."}
{"id": "1368174", "revid": "38632608", "url": "https://it.wikipedia.org/wiki?curid=1368174", "title": "Festa del Ringraziamento", "text": ""}
{"id": "1368175", "revid": "599013", "url": "https://it.wikipedia.org/wiki?curid=1368175", "title": "Bruno Ram\u00f3n Silva Barone", "text": "Carriera.\nCon l'Ajax il 15 maggio 2011 conquista l'Eredivisie nello scontro diretto vinto per 3-1 contro il ."}
{"id": "1368176", "revid": "110157", "url": "https://it.wikipedia.org/wiki?curid=1368176", "title": "Ascq", "text": "Ascq \u00e8 un villaggio della Francia settentrionale, attraversata dal fiume Marque, a sette chilometri dal confine con il Belgio. Villaggio agricolo fino alla rivoluzione industriale, \u00e8 ora una zona residenziale che fa parte della nuova citt\u00e0 di Villeneuve d'Ascq.\nAscq \u00e8 noto per il massacro di Ascq del 1\u00ba aprile 1944, quando la popolazione fu abusata e 86 civili innocenti furono fucilati.\nAscq ha una chiesa, una stazione ferroviaria e un museo della memoria. Vi \u00e8 anche una fabbrica di birra, una fabbrica di cioccolato e una societ\u00e0 di calcio.\nPatrimonio.\nI principali monumenti visibili ad Ascq sono la chiesa di San Pietro di Antiochia (XIX secolo, costruita su un basamento del XV secolo); la stazione di Ascq (XIX secolo) e la posta di fronte; il Vecchio Municipio (XX secolo); il Castello Claeys (XX secolo); l'antico convento delle madri carmelitane in Rue Mass\u00e9na (XX secolo)."}
{"id": "1368178", "revid": "1573940", "url": "https://it.wikipedia.org/wiki?curid=1368178", "title": "Chiesa di San Pietro Vecchio (Favria)", "text": "L'interesse che la chiesa di San Pietro Vecchio a Favria riveste deriva dalle sue vetuste origini (XI \u2013 XII secolo) e, soprattutto, dal complesso di affreschi quattrocenteschi in essa custoditi.\nLa storia.\nLa chiesa di San Pietro Vecchio \u00e8 posta ai margini dell'abitato di Favria, in posizione attigua al cimitero.Sorse come modesta cappella campestre intorno al XI \u2013 XII secolo: sono di quel periodo la parte inferiore del campanile (poi innalzato) e l'abside romanica (nascosta ora alla vista esterna dai locali della sacrestia e della camera mortuaria del cimitero).\nUn successivo ampliamento port\u00f2 la chiesa ad assumere una struttura a tre navate e le consent\u00ec di fungere da chiesa parrocchiale. La troviamo citata in un documento del 1329 redatto in occasione di una visita pastorale: viene indicara come chiesa di San Pietro de \"Peza\" (nome che aveva la localit\u00e0 in cui essa \u00e8 sita), dipendente dalla diocesi di Ivrea.\nAlcuni frammenti di affreschi romanici emersi sotto le pitture quattrocentesche dell'abside testimoniano come la chiesa, all'altezza del XIII- XIV secolo, dovesse essere gi\u00e0 riccamente affrescata.\nNuovi dipinti sostituirono nel XV secolo quelli pi\u00f9 vetusti: si tratta degli affreschi dell'abside (1432) e di quelli della \"cappella della Madonna delle Grazie\" (fine Quattrocento. inizio Cinquecento). Ad essi se ne aggiungevano verosimilmente altri, oggi non pi\u00f9 rinvenibili, che dovevano stare nella navata sinistra.\nL'assetto architettonico attuale della chiesa, vista di fronte, deriva dai lavori eseguiti nel XVIII secolo, quando venne costruito, in mattoni a vista, il pronao a tre fornici sormontato da un elegante frontone, al centro del quale \u00e8 posto un ovale che ospitava un dipinto ora non pi\u00f9 visibile.\nGli affreschi.\nCome accennato, la chiesa doveva gi\u00e0 essere affrescata XIII- XIV secolo: sono infatti emerse nel catino dell'abside frammenti di affreschi raffiguranti parti di una figura umana avente caratteri (gli occhi dilatati, i pomelli rossi delle guance, ed altro ancora) riconducibili alla pittura romanicaForse risale allo stesso periodo anche il frammento di affresco, raffigurante una singolare \"figura demoniaca quadricefala\", ora visibile solo arrampicandosi nel sottotetto, sopra le coperture delle navate.\nGli affreschi dell'abside (riportati alla luce e restaurati nel 1999) recano la data di esecuzione: 1432. Essi raffigurano, secondo un modello iconografico a quei tempi ancora assai diffuso, un maestoso \"Cristo pantocratore\", posto in una mandorla che occupa il catino dell'abside assieme ai simboli dei quattro evangelisti (il cosiddetto \"Tetramorfo\") ed a cartigli in caratteri gotici nei quali si legge l'incipit dei quattro Vangeli.Nella fascia sottostante \u00e8 rappresentata la teoria degli Apostoli vestiti con abiti sontuosi, riconoscibili attraverso i loro simboli usuali e le iscrizioni poste vicine alla loro testa. Tra gli apostoli Simone e Mattia Mattia \u00e8 dipinto lo stemma araldico (con leone rampante) della famiglia committente locale: i Cortina di Favria.\nL'autore dei dipinti\u00a0\u2013 che all'altezza del 1432, si esprime con uno linguaggio alquanto arcaico - \u00e8 il maestro Domenico della Marca di Ancona (che oper\u00f2 a lungo nel Canavese) o da qualche suo allievo o imitatore\nNella navata destra, sopra il piccolo altare marmoreo della \"cappella della Madonna delle Grazie\", protetto da una vetrinetta, \u00e8 posto un affresco di notevole interesse; esso raffigura una \"Adorazione del Bambino e Santi Vescovi\". Le mutilazioni apportate al dipinto ed i rimaneggiamenti compiuti quando venne costruito l'altare, spostando pi\u00f9 in alto la figura del Bambino, non impediscono di riconoscere in esso una \"copia\" piuttosto pregevole dell\"'Adorazione\" eseguita nella vicina citt\u00e0 di Rivarolo da Martino Spanzotti verso il 1485\nNella stessa cappella troviamo altri interessanti affreschi: una \"Sant'Anna metterza\" e, sulla parete destra, un \"San Michele e San Pietro\". Poco distante, sulla stessa parete destra, si trova un'altra coppia di santi, \"San Biagio e San Rocco\".Si tratta verosimilmente di affreschi eseguiti ancora nell'ultima decade del XV secolo o agli inizi del secolo seguente, da attribuirsi forse allo stesso valente pittore di scuola spanzottiana, autore di un'altra notevole \"Adorazione\", quella del Santuario di Monte Stella di Ivrea.\n\u00c8 infine da segnalare un altro affresco riportato recentemente (2006) alla luce sul pilastro tra la navata centrale e la navatella di destra. Si tratta di una \"Piet\u00e0\", dipinta con un linguaggio marcatamente nordico, che si fa ammirare per la drammaticit\u00e0 dei volti della Madonna e del Cristo. Il nuovo ritrovamento, che va ad aumentare l'interesse artistico di questa modesta chiesa cimiteriale, non \u00e8 ancora stato accuratamente studiato e nessuna ipotesi, allo stato attuale, pu\u00f2 esser fatta sul suo autore."}
{"id": "1368181", "revid": "38120", "url": "https://it.wikipedia.org/wiki?curid=1368181", "title": "Legione della Libert\u00e0", "text": "Legione della Libert\u00e0 (\"Liberty Legion\") \u00e8 un gruppo di supereroi dei fumetti, creato da Roy Thomas (testi) e Don Heck (disegni), pubblicato dalla Marvel Comics. \u00c8 apparso la prima volta in \"Marvel Premiere\" n. 29 (aprile 1974).\nBiografia del gruppo.\nSiamo agli inizi del 1942, il gruppo degli Invasori \u00e8 operativo in Europa contro le forze dell'Asse. Una macchinazione del redivivo Teschio Rosso porta gli Invasori in America, dove vengono letteralmente prelevati da un tornado indotto dal Teschio, lasciando indietro solo Bucky, considerato innocuo. Il piano del Teschio era di portare il conflitto direttamente in America, usando contro di essa i suoi paladini. Infatti tramite il \"nullatron\" (e i suoi \"null ray\") riesce a manipolare mentalmente gli Invasori e farli diventare fedeli nazisti, e mandarli all'attacco di un deposito dell'esercito. I giornali titolano increduli questo incredibile fatto.\nBucky nel frattempo raggiunge una stazione radio di Manhattan, dove in studio presenziava il Patriota. Qui decide di mandare un 'messaggio alla nazione' per spiegare il voltafaccia degli Invasori e conseguentemente una 'chiamata alle armi' per radio per radunare nuovi volenterosi eroi. Rispondono alcuni paladini della libert\u00e0 (realmente operativi negli albi della Golden Age), quali Miss America, Thin Man, Trottola, Corvo Rosso, Diamante Blu, Jack Frost e ovviamente Patriota.\nInsieme formano quindi la Legione della Libert\u00e0.\nIl Teschio Rosso decide di ostentare una vittoria pubblica del suo gruppo, sfidando, al New York Yankee stadium, la Legione della Libert\u00e0. Questi, per\u00f2, ormai erano venuti a capo delle macchinazioni del Teschio, e riescono a debellarne il controllo mentale sugli Invasori. Di comune accordo, quindi, decidono che mentre gli Invasori continueranno a difendere il fronte europeo, la Legione combatter\u00e0 sul suolo americano.\nUna delle loro avventure pi\u00f9 avvincenti li vede schierati al fianco di La Cosa dei Fantastici Quattro, rimandato indietro nel tempo per neutralizzare Brain Drain e la sua squadra (Master Man, U-Man, e Sky Shark) e ristabilire il giusto equilibrio tra bene e male nell'universo.\nQuando, ad aprile del 1945, Capitan America e Bucky vengono ritenuti morti, il Presidente Truman decide di mantenere l'accaduto segreto e, nell'organico degli Invasori, rimpiazza Steve Rogers e Bucky Burnes con William Naslund e Fred Davis e sollecita il rientro di due membri della Legione della Libert\u00e0 (ormai non pi\u00f9 fattivamente operativa), ovvero di Miss America e Trottola.\nInfine, quando, nell'agosto del 1945, viene sancita la fine della Guerra, il nome \"Invasori\" viene ritenuto obsoleto dal team, e rimpiazzato con un pi\u00f9 efficace All-Winners Squad (-letteralmente- la squadra dei vincitori).\nCronologia dei fumetti.\nLa Legione della Libert\u00e0 \u00e8 apparsa nei seguenti albi:\nTecnicamente va menzionato anche \"The Invaders\" n. 5, marzo 1976, che funge da prologo al primo arco di storie."}
{"id": "1368188", "revid": "124754046", "url": "https://it.wikipedia.org/wiki?curid=1368188", "title": "Cattedrale di Beauvais", "text": "La cattedrale di San Pietro (in francese \"cath\u00e9drale Saint-Pierre\") \u00e8 la chiesa principale della citt\u00e0 e della diocesi di Beauvais, in Francia.\nGioiello del gotico francese, venne costruita con l'intento di erigere la pi\u00f9 alta chiesa cristiana in assoluto. Effettivamente, pur rimasta incompiuta, \u00e8 celebre per essere la chiesa pi\u00f9 alta del mondo, con le volte che toccano i 48,5 metri d'altezza e ne fanno uno dei pi\u00f9 importanti esempi di architettura gotica.\nLa chiesa si compone del coro a deambulatorio, del transetto e della sola prima campata delle navate del piedicroce, costruiti secondo i canoni del gotico francese sui resti di un tempio carolingio del X secolo.\nL'edificio \u00e8 monumento storico di Francia dal 1862.\nStoria e descrizione.\nDella prima cattedrale carolingia del X secolo restano solo alcune campate del piedicroce, detta \"Basse-\u0152uvre\" (\"bassa opera\"), in contrapposizione alla \"Haute \u0152uvre\" (\"alta opera\") della cattedrale gotica.\nL'incendio del coro del 1225, l'ennesimo di una lunga serie, con la conseguente distruzione, fecero optare il vescovo-conte di Beauvais, Milo de Nanteuil, per erigere una nuova arditissima cattedrale, pi\u00f9 che restaurare l'edificio danneggiato. Nacquero progetti sempre pi\u00f9 dettagliati ed ambiziosi. L'impresa ebbe inizio nello stesso anno 1225 per quella che doveva essere la chiesa pi\u00f9 alta di tutta la cristianit\u00e0. Nell'ambizioso intento i costruttori spinsero le loro conoscenze tecnologiche ai limiti, e cercarono di creare strutture snelle ed alte che potessero portare molta luce all'interno della cattedrale.\nCome di consueto per le tecniche dell'epoca, la costruzione fu iniziata dal coro, che aveva un'abside con sette cappelle e che si distingueva per l'estrema riduzione della massa delle pareti, resa ancora pi\u00f9 inconsueta dall'altezza. Il 3 ottobre 1272 vengono cantati i vespri per l'inaugurazione del nuovo coro. Una volta concluso, il coro fu grande motivo di orgoglio per la citt\u00e0 fino al momento della catastrofe: nel 1284 la costruzione, troppo ardita, non resse, e la volta cedette. Per quanto riguarda le cause del crollo non si hanno notizie nelle cronache di eventi naturali, le proporzioni della struttura erano probabilmente regolari, se aveva resistito 12 anni, cedimenti del terreno sono da escludere in base ai rilievi odierni: Viollet-le-Duc che analizzava i dettagli costruttivi ed il diverso comportamento nel tempo dei materiali, ipotizz\u00f2 che le esili colonne in pietra con il passare del tempo dovessero essersi caricate per le progressive deformazioni della muratura. Oggi invece si presume che le vibrazioni causate dalla pressione del vento sui finestroni abbiano causato danni all'edificio.\nLa ripresa dei lavori fu particolarmente elaborata, prevedendo alcune misure cautelative per garantire la dovuta stabilit\u00e0. Le arcate di sostegno vennero raddoppiate e andavano quindi costruiti molti pi\u00f9 pilastri rispetto al progetto originale. Ci\u00f2 garantiva un miglior sostegno ma appesantiva l'insieme. I restauri sembrano terminare nel 1347, e stavolta il progetto del coro riusc\u00ec, ma la costruzione non progred\u00ec ulteriormente: la guerra dei cent'anni impose una lunga pausa nella costruzione della cattedrale.\nSolo nel 1500, 150 anni dopo, sotto l'impulso del vescovo-conte Louis de Villiers de L'Isle-Adam si riprese la costruzione dal transetto, affidata al grande architetto Martin Chambiges. Quest'ultimo non vide il completamento dell'opera, morendo il 29 agosto 1532.\nNel 1548 il transetto \u00e8 terminato: le sue facciate gotico-fiammeggiante, particolarmente quella sud, mostrano tutta la ricchezza della scultura gotica e rinascimentale, con trafori, rosoni, gigli di Francia ed emblemi di Francesco I, la salamandra e la \"F\" sormontata da una corona reale. Quella meridionale \u00e8 dedicata a San Pietro, quella nord a San Paolo, con l\"'Albero di Jesse\" nel timpano del portale. I battenti delle porte sono magistrali opere dell'artista locale Jean Le Pot, che nel 1527 port\u00f2 a compimento quelli nord con i quattro Evangelisti e i quattro Dottori della Chiesa; e nel 1535 quelli sud con le \"Storie dei Santi Pietro e Paolo\".\nSubito dopo la costruzione del transetto, si decise l'erezione di un'enorme torre lanterna proprio sulla crociera, in posizione staticamente delicata. Nel 1569 anche questa parte della cattedrale era compiuta: si trattava di una slanciatissima torre campanaria a tre piani coronata da un'enorme guglia che raggiungeva l'allora fantastica quota di 153 metri. Ma gi\u00e0 dall'inizio si manifestavano problemi di staticit\u00e0, e si cominci\u00f2 cos\u00ec ben presto a dibattere sulla costruzione di ulteriori supporti architettonici all'opera. Solamente anni dopo, il 17 aprile 1573, furono cominciati i lavori. Pochi giorni pi\u00f9 tardi, il 30 aprile, giorno dell'Ascensione, all'uscita dei fedeli dalle celebrazioni, la torre finiva per crollare.\nLa ricostruzione delle volte del transetto e la riparazione dei danni al coro, privarono la cattedrale dei fondi necessari per l'edificazione delle navate, ferme alla prima campata. Del resto, si trattava di un progetto ormai anacronistico per l'epoca, dato che durante i lunghi periodi di interruzione del progetto si era ampiamente imposta l'architettura rinascimentale. Se da una parte era chiaro che la costruzione aveva portato le tecniche di costruzione gotiche al limite, va detto che il progetto di questa cattedrale si discostava per certi versi dalle consuetudini dell'arte gotica stessa. Sia riguardo alle proporzioni tra le parti (la massa dell'enorme guglia era inusitata in confronto al pur maestoso edificio), sia per il largo uso di pilastri del coro, che finiva per arrecare danno alla trasparenza delle pareti ed alla leggerezza d'insieme che caratterizzava il progetto originale (soprattutto nella parte inferiore). Nel 1605 si decise di interrompere i lavori, e la cattedrale rimase incompiuta.\nLa Rivoluzione francese lasci\u00f2 lo stesso il suo marchio: nell'ottobre 1793 i Sanculotti decapitarono le statue e convertirono la cattedrale a \"Tempio della Ragione\".\nNel 1840, la cattedrale di Beauvais viene classificata monumento storico di Francia.\nAncora oggi le condizioni statiche dell'edificio sono precarie, e le impalcature onnipresenti, atte a continui lavori di manutenzione e stabilit\u00e0 della struttura dell'edificio. Negli anni sessanta del XX secolo vennero avviati interventi di restauro; si decise inizialmente di eliminare i tiranti metallici, inseriti dopo il crollo della torre alla fine del Cinquecento, perch\u00e9 considerati non necessari, sottovalutando la loro efficacia nel contrastare le azioni del vento. Contrariamente a una tenace leggenda, l'edificio \u00e8 solidamente ancorato su un suolo stabile, come hanno confermato i test effettuati nel decennio 2000, ma la sua vertiginosa altezza e il fatto che non sia appoggiato a ovest dalle navate, crea una certa fragilit\u00e0 strutturale bisognosa di continui controlli, tanto che verso la met\u00e0 degli anni novanta si \u00e8 presa la decisione di chiudere provvisoriamente al pubblico la Cattedrale, quando le oscillazioni create dal vento si amplificarono andando a creare una lesione tra il coro ed il transetto. Nel 2006 una caduta di frammenti di pietra dall'edificio ha imposto lavori urgenti che videro il ripristino dei tiranti intorno al coro per conferire nuovamente stabilit\u00e0 ai contrafforti, soggetti alle sollecitazioni del vento e quindi passibili di danni.\nNel 2010 ha avuto inizio il restauro delle 120 tonnellate di placche di piombo del tetto, per una durata prevista di circa nove anni, operato tramite l'installazione di impalcature autoportanti, per non gravare ulteriormente sul fragile edificio.\nInterno.\nL'interno impressiona per la grandiosit\u00e0 dei volumi e l'aspirazione ascensionale provocata dall'arditissima massa architettonica. Si compone del transetto, diviso in tre navate, che per le sue imponenti dimensioni formerebbe una chiesa gi\u00e0 da solo; il vertiginoso coro cinto da deambulatorio a cappelle radiali; e la prima campata del piedicroce. Le volte dell'interno arrivano ad un'altezza record nell'architettura ecclesiastica, e con i loro 48,5 metri fanno della cattedrale di Beauvais la chiesa pi\u00f9 alta del mondo (e se fosse stata terminata sarebbe stata anche la chiesa gotica pi\u00f9 grande del mondo).\nVetrate.\nTutte le polifore della cattedrale sono dotate di preziose vetrate che vanno dal XIII al XX secolo. A causa delle bombe della Seconda guerra mondiale diverse vetrate, soprattutto delle parti basse, andarono distrutte e furono rimpiazzate con opere contemporanee degli anni cinquanta e sessanta.\nFra le vetrate pi\u00f9 antiche sono quelle duecentesche della cappella absidale. Mirabili quelle ai finestroni alti del coro, del XIV secolo e soprattutto quelle poste alle testate del transetto opere del locale Nicolas Leprince: a sud la \"Creazione\" del 1551 e a nord \"Sibille e profeti\" del 1537; quest'ultima \u00e8 stata ripristinata in alcune parti con vetrate moderne raffiguranti le \"Vergini sagge e Vergini folli\" nel 1954 da Max Ingrand.\nArazzi.\nLa cattedrale di Beauvais ha un corredo di diverse serie di preziosi arazzi di epoche diverse che venivano esposti ciclicamente in relazione alla liturgia, ed oggi sono esposti al \"Mus\u00e9e d\u00e9partemental de l'Oise\".\nOrologio a carillon.\nSi trova nel deambulatorio: costruito a partire dal 1302, a forma di torre, un supporto esagonale decorato da piccole finestre e arcature gotiche scolpite a rilievo accoglie i pesi discendenti dell'orologio (XIV secolo); al di sopra una cassa lignea dipinta con angeli che sostengono il quadrante, contiene gli ingranaggi dell'orologio. Le figure originali del XV secolo vennero ridipinte nel XVIII secolo. Lo sormonta una guglia lignea che ospita la campana delle ore, realizzata all'inizio del XV secolo da \u00c9tienne Musique. Una scalinata in pietra ricavata sul muro della cattedrale permette l'accesso ai suoi meccanismi.\nOrologio astronomico.\nL'orologio astronomico della cattedrale di Beauvais \u00e8 considerato un capolavoro del suo genere. Venne costruito tra il 1865 e il 1868 su richiesta del vescovo Joseph-Armand Gignoux dal celebre mastro orologiaio cittadino Auguste-Lucien V\u00e9rit\u00e9, gi\u00e0 costruttore dell'orologio astronomico di Besan\u00e7on nel 1857-62.\nConta circa 90.000 pezzi meccanici in acciaio e bronzo, 52 quadranti smaltati e 68 automi raccolti nel grande mobile di stile romano-bizantino di padre Pi\u00e9rart. Misura 12\u00a0m d'altezza, 5,12\u00a0m di larghezza e 2,82\u00a0m di profondit\u00e0. La sua decorazione si ispira alla Bibbia. Sulle facciate si trovano i quadranti, di cui 52 su quella principale, donanti le misure del Tempo dell'Universo e la rappresentazione dei principali fenomeni astronomici come il ciclo solare, il numero aureo, le epatte, le lettere dominicali, le indizioni romane, il tempo siderale, l'equazione del tempo e i solstizi.\nNella parte alta i 68 automi animano la scena del Giudizio Universale, e qualche secondo prima del battere dell'ora un gallo canta e batte le ali. Allo scoccar dell'ora Cristo, seduto in Gloria, fa cenno agli angeli di suonar la tromba. Presto il giudizio avr\u00e0 luogo, La \"Virt\u00f9\" \u00e8 guidata in cielo da un angelo, mentre un \"Vile\" \u00e8 spinto all'inferno da un diavolo.\nPresentato al Salone dell'industria del 1869 venne poi posto nel 1876 nella cappella del Santissimo Sacramento, nel braccio nord del transetto. Fu completamente restaurato nel 1980 da cinque dei \"Meilleurs Ouvriers de France\" (migliori orologiai di Francia).\nOrgani a canne.\nL'organo maggiore della cattedrale \u00e8 situato a ridosso della controfacciata, sopra una cantoria \"a nido di rondine\". Lo strumento \u00e8 stato costruito dalla ditta organaria Danion-Gonzalez nel 1979 riutilizzando parte del materiale fonico dello strumento precedente, costruito nel 1532 da Des Oliviers e restaurato ed ampliato nel 1827 da Cosyn. L'attuale strumento, a trasmissione mista, meccanica per i manuali e il pedale, elettrica per i registri, ha quattro tastiere di 56 note ciascuna ed una pedaliera di 32.\nOrgano del coro.\nNel deambulatorio si trova un secondo organo a canne, destinato all'accompagnamento delle liturgie. Costruito nel 1850 da Ducroquet e restaurato nel 1943 da Gutschenritter, \u00e8 a trasmissione integralmente meccanica ed ha 21 registri suddivisi fra le due tastiere, la prima, il \"Grand-Orgue\", di 54 note, la seconda, il \"R\u00e9cit\", di 42 note, e la pedaliera, di 27 note."}
{"id": "1368192", "revid": "111830303", "url": "https://it.wikipedia.org/wiki?curid=1368192", "title": "Gabriela P\u00e9rez", "text": "Giocava nel ruolo di centrale. Medaglia d'argento con la nazionale peruviana alle Olimpiadi di Seul del 1988, nel 2010 \u00e8 stata inserita nella Volleyball Hall of Fame.\nDopo essersi ritirata dalla nazionale nel 1993 ottenne la cittadinanza italiana; le fu chiesto di giocare con la nazionale azzurra, tuttavia lei rifiut\u00f2. Nel 2004 si ritir\u00f2 definitivamente dalla pallavolo. Nel 2005 intraprese la carriera politica quando Lourdes Flores le chiese di essere inserita nella sua lista alle elezioni presidenziali. Nel 2006 alle elezioni fu la quinta pi\u00f9 votata del paese e la pi\u00f9 votata della propria lista, Unit\u00e0 Nazionale. Nel 2011 fu nuovamente eletta nel Congresso del Per\u00f9 tra le file del Partito Popolare Cristiano."}
{"id": "1368203", "revid": "474175", "url": "https://it.wikipedia.org/wiki?curid=1368203", "title": "Ludovico Brea", "text": "Biografia.\nNato da una famiglia di artigiani bottai attivi a Nizza (forse originari di Montalto Ligure) e sposatosi con Antonietta Calholi, Brea intraprese l'attivit\u00e0 artistica di pittore operando prevalentemente in Liguria e segnatamente nel Ponente per i \nDomenicani di Taggia, ove produsse numerose pale d'altare che risentono stilisticamente di influenze lombarde e fiamminghe. Altre opere significative si trovano in tutta la riviera da Monaco a Mentone, da Taggia a Imperia, da Savona a Genova. Fu influenzato sia dai coevi maestri della pittura provenzale, come Enguerrand Quarton, per l'uso di colori tersi, che dai pittori lombardi, per il realismo di alcune figure. La sua linea artistica present\u00f2 affinit\u00e0 con Antonello da Messina e la scuola lombarda del Quattrocento durante la sua fase giovanile, mentre con la maturazione acquist\u00f2 finezze vaneyckiane. \nSua prima opera certa \u00e8 la \"Piet\u00e0 fra i santi Martino e Caterina d'Alessandria\" eseguita per il monastero di Cimiez presso Nizza nel 1475, ove mostra una chiara ispirazione al provenzale Quarton; recenti ricerche gli attribuiscono anche la \"Madonna della Confraternita della Misericordia\" a Nizza, del 1465. Nella \"Crocifissione\" (1481, Galleria di Palazzo Bianco, Genova) \u00e8 invece l'ispirazione fiamminga a Van Eyck e van der Weyden. \nNel capoluogo ligure la prima opera documentata \u00e8 l'\"Ascensione,\" pala a fondo oro dipinta per la cappella del notaro Pietro Fazio nell\u2019antica chiesa della Consolazione, che in origine costituiva lo scomparto centrale di un\u2019ancona di notevoli dimensioni poi smembrata. Firmata e datata \"\"hoc opus impingi Ludovico Niciae natus 1483. die 17 Augusti\",\" oggi \u00e8 esposta nella Galleria Nazionale di Palazzo Spinola che ha acquistato l'opera nel 2009. Al 1483 risale la prestigiosa commissione della \"Madonna della Misericordia\", pala per l'altare maggiore del Convento di San Domenico (Taggia), cui segue il \"Polittico di Santa Caterina\" per il medesimo convento.\nSegu\u00ec la collaborazione con il pittore lombardo Vincenzo Foppa, per la realizzazione del polittico per l'altare maggiore della cattedrale di Savona, commissionato dal cardinale Giuliano della Rovere, futuro Papa Giulio II, oggi conservato nell'Oratorio di Nostra Signora di Castello. Al Brea spettano gli scomparti di destra del polittico (i santi Giovanni, Ambrogio e Agostino, Luca e Marco), che segnano una decisa svolta naturalistica nel suo stile. Nella successiva \"Madonna del Rosario di\" Taggia, la tradizionale struttura a polittico \u00e8 abbandonata a favore di una scena dallo spazio unificato, mentre il fondo oro \u00e8 sostituito da un paesaggio naturale. \nIn Ligura svolsero la loro attivit\u00e0 come pittori anche i fratelli di Ludovico, Pietro ed Antonio Brea (\u20201527), suo imitatore, e il figlio di quest'ultimo, Francesco Brea (del quale si hanno notizie tra il 1512 e il 1555). Tra i suoi allievi vanno annoverati Antonio Semino e Teramo Piaggio."}
{"id": "1368204", "revid": "120263051", "url": "https://it.wikipedia.org/wiki?curid=1368204", "title": "Marco Marulo", "text": "Biografia.\nMarco Marulo nacque a Spalato, citt\u00e0 della Repubblica di Venezia dalla nobile famiglia spalatina dei Pezzini (o, anche Pe\u010deni\u0107, Pecini\u0107, Picini\u0107), che nel XV secolo prese a chiamarsi Marulo o De Marulis. Complet\u00f2 i suoi studi umanistici a Spalato ove fu allievo di Tideo Acciarini che gli insegn\u00f2 il greco e si laure\u00f2 in legge all'Universit\u00e0 di Padova, dopodich\u00e9 pass\u00f2 il resto della sua vita nella citt\u00e0 natale. Figura centrale del circolo umanistico di Spalato, Marulo fu ispirato dalla Bibbia, dagli scrittori classici e dalle opere agiografiche cristiane, dando vita a una vasta opera letteraria in latino, croato e italiano. Fu sempre attivo nelle lotte contro gli Ottomani che a quel tempo stavano invadendo i Balcani. Scrisse, tra gli altri lavori, un\"'Epistola\" al papa chiedendo aiuto nella lotta contro gli invasori. Mor\u00ec il 5 gennaio del 1524 e fu sepolto nella chiesa di San Francesco a Spalato.\nOpere.\nIn latino.\nMarulo raggiunse la celebrit\u00e0 grazie soprattutto alle sue opere in latino che furono stampate e ri-stampate durante il XVI e XVII secolo e tradotte in quasi tutte le lingue europee. Inoltre, in una sua opera andata perduta intitolata \"Psichiologia de ratione animae humanae\" appare per la prima volta il termine \"psicologia\". Tra le altre opere in latino scrisse \"Institutione del buono, e beato viuere secondo gli esempi dei santi\", un trattato moralistico di ispirazione biblica, pubblicato a Venezia nel 1506, \"\", pubblicato nel 1516 e 1517, \"Cinquanta parabole\" e il \"Davidiad\" un poema epico-religioso che fonde temi biblici e classici. Il \"Davidiad\", per\u00f2, venne scoperto soltanto nel 1924, solo per ricadere ancora nell'oblio ed essere infine riscoperto nel 1952.\nIn croato.\nLa fama odierna di Marulo si deve principalmente alla sua produzione in lingua croata (versih haruacchi). Per la precisione, egli scrisse in dialetto ciacavo. \nLe sue opere croate furono riscoperte e valorizzate nel XIX secolo al tempo del rinascimento nazionale croato, cosicch\u00e9 oggigiorno nella storia della letteratura croata Marulo \u00e8 un incontestato punto di riferimento. La sua pi\u00f9 importante opera \u00e8 \"Judita\" o \"Giuditta\", scritto nel 1501 e pubblicato a Venezia nel 1521. \n\u00c8 un poema basato sul racconto biblico tratto dal Libro di Giuditta, nel quale la ragazza ebrea, con il suo coraggio e la sua fede, salva la sua citt\u00e0 natale. Il tema dell'opera \u00e8 ripreso dalla Bibbia, ma Marulo lo compone imitando i poeti epici antichi, specialmente Virgilio, e la tradizione poetica illirica. In quest'opera \u00e8 chiaro l'intento del poeta di proporre un parallelismo fra l'antica citt\u00e0 biblica (minacciata dagli Assiri) e la Spalato minacciata dagli Ottomani. \"Giuditta\" \u00e8 oggi considerato il primo poema epico della letteratura illirica, poema che ha introdotto il rinascimento in tale letteratura.\nAltre sue opere in lingua croata sono:\nIn italiano.\nMarulo fu autore di un numero ignoto di opere poetiche in volgare italiano, oggi andate quasi totalmente perdute. Di questa sua produzione ad oggi rimangono solamente due sonetti.\nGiudizio critico.\nLe sue opere non sono considerate dai critici n\u00e9 esteticamente n\u00e9 stilisticamente superiori alle opere dei suoi predecessori di Ragusa. Le opere di Marulo sono ritenute inferiori alla poesia lirica di Annibale Lucio (Hanibal Luci\u0107) o alla drammaticit\u00e0 di Marino Darsa (Marin Dr\u017ei\u0107).\nAnche in termini cronologici, Giorgio Darsa (D\u017eore Dr\u017ei\u0107) e Sigismondo Menze (\u0160i\u0161ko Men\u010deti\u0107) scrissero in un dialetto essenzialmente moderno circa 3 decenni prima di lui.\nLa sua odierna fama in Croazia \u00e8 in parte dovuta a un felice concorso di alcuni fattori: nessuno fra i suoi contemporanei o predecessori aveva ottenuto la celebrit\u00e0 durante il corso della loro vita. Inoltre i suoi versi profondamente patriottici e cattolici, avevano assimilato la poesia spesso superficiale e stereotipata dei suoi compatrioti del sud, che secondo i croati di oggi viene vista come un'epitome del destino nazionale croato.\nIdentificazione nazionale.\nIdentificato anche come \"dalmata\", in Croazia (e di riflesso anche all'estero) Marulo \u00e8 ricordato e celebrato semplicemente come scrittore croato, tanto da essere soprannominato il \"Dante croato\" e \"il padre della letteratura croata\" (\"otac hrvatske knji\u017eevnosti\"). La sua figura \u00e8 inoltre caricata di forti simbolismi patriottici.\nNella sua citt\u00e0 natale \u00e8 visibile il monumento a lui dedicato, creato dallo scultore croato Ivan Me\u0161trovi\u0107 e la lapide commemorativa sulla casa in cui probabilmente visse. Sempre a Spalato \u00e8 attivo il centro Marulianum, un centro documentale e scientifico che studia e pubblica le opere di Marulo. La figura di Marulo \u00e8 rappresentata sulla banconota croata da 500 kune.\nTale punto di vista ignora tuttavia la sua opera in italiano (che fu comunque minore rispetto al resto della sua produzione letteraria) e l'incerta e controversa collocazione etnica dei dalmati dell'epoca, che solo nel XIX secolo si identificarono in specifiche nazionalit\u00e0 (italiani, croati e serbi)."}
{"id": "1368209", "revid": "320578", "url": "https://it.wikipedia.org/wiki?curid=1368209", "title": "Marko Maruli\u0107", "text": ""}
{"id": "1368212", "revid": "253269", "url": "https://it.wikipedia.org/wiki?curid=1368212", "title": "Gennaro Righelli", "text": "Biografia.\nFiglio dell'attore dialettale napoletano Angelo e della bolognese Maria Galassi, intraprese dal 1902 l'attivit\u00e0 teatrale in una compagnia dialettale al seguito del padre. Sua figlia Lea \u00e8 madre dei registi Luciano e Sergio Martino.\nIl cinema.\nSi accost\u00f2 al cinema nel 1911, quando esord\u00ec per la romana Cines nel film \"La fidanzata di Messina\", a cui fecero seguito altre pellicole come \"Giovanna la pallida\" e \"Povera Dora!\". Passato alla Vesuvio Films, dove fu attore-regista di un buon numero di film fino al 1913, gran parte dei quali girati assieme a Maria Mauro (all'epoca sua moglie), fu alla Tiber Film nel 1916 e nel 1920 alla Fert, dove fu autore prolifico tra ispirazione letteraria (\"Il Viaggio\", 1921) e melodramma di suggestiva ambientazione (\"Cain\u00e0, l'isola e il continente\", 1922).\nAgli inizi degli anni venti, a seguito della crisi che colp\u00ec il cinema italiano, Righelli si un\u00ec alla schiera di registi italiani, da Mario Almirante a Mario Bonnard, da Guido Brignone a Amleto Palermi, che decisero di trasferirsi in Germania. Giunto a Berlino, il regista venne scritturato dal produttore Jakob Karol e, assieme a Maria Jacobini, fond\u00f2 la casa cinematografica Maria Jacobini-Film GmbH, dalla quale usc\u00ec il film dal titolo \"Boh\u00e8me - K\u00fcnstlerliebe\". Nel 1925 Righelli spos\u00f2 la Jacobini, che prese parte a molti suoi film.\nNel periodo della sua permanenza in Germania, Righelli realizz\u00f2 oltre una quindicina di film tra il 1923 e il 1929, che probabilmente furono le migliori opere della sua carriera, come ad esempio \"Le rouge et le noir\" e \"Il presidente di Costa Nueva\" (entrambi del 1928), film che riscossero successo in tutta Europa, e con i quali il regista campano ebbe il merito di valorizzare l'attore Ivan Moz\u017euchin. Personalit\u00e0 poliedrica, diresse grandi film storici, drammi popolari e garbate commedie sentimentali.\nTornato in Italia, Righelli, considerato un artigiano scrupoloso e attento ai gusti del pubblico, venne preferito da Stefano Pittaluga, responsabile del gruppo Cines-Pittaluga, al pi\u00f9 dotato ma meno esperto Alessandro Blasetti, per la regia del primo film sonoro italiano, \"La canzone dell'amore\" (1930), con protagonisti gli attori Dria Paola, Isa Pola ed Elio Steiner, ispirato ad un'opera di Luigi Pirandello.\nNel corso degli anni trenta, Righelli diresse diverse commedie, alcune delle quali videro come protagonista l'attore siciliano Angelo Musco, in titoli come \"L'aria del continente\" (1935), \"Pensaci, Giacomino!\" (1936), \"Lo smemorato\" (1936), \"Gatta ci cova\" (1937). Nell'immediato dopoguerra il regista diresse Anna Magnani in due film che ebbero un notevole successo di pubblico: \"Abbasso la miseria!\" (1945) e \"Abbasso la ricchezza!\" (1946), quest'ultimo interpretato dalla grande attrice romana al fianco di Vittorio De Sica."}
{"id": "1368216", "revid": "94647", "url": "https://it.wikipedia.org/wiki?curid=1368216", "title": "Cattedrale di Saint-Pierre (Beauvais)", "text": ""}
{"id": "1368218", "revid": "767487", "url": "https://it.wikipedia.org/wiki?curid=1368218", "title": "Lonely in America", "text": "Lonely in America \u00e8 un film del 1991, diretto da Barry Alexander Brown."}
{"id": "1368221", "revid": "767487", "url": "https://it.wikipedia.org/wiki?curid=1368221", "title": "Seven Song for Malcolm X", "text": "Seven Song for Malcolm X \u00e8 un documentario del 1993, diretto da John Akomfrah."}
{"id": "1368224", "revid": "3082", "url": "https://it.wikipedia.org/wiki?curid=1368224", "title": "Marina romana", "text": ""}
{"id": "1368225", "revid": "34222", "url": "https://it.wikipedia.org/wiki?curid=1368225", "title": "Lodovico Brea", "text": ""}
{"id": "1368226", "revid": "767487", "url": "https://it.wikipedia.org/wiki?curid=1368226", "title": "The Last Party", "text": "The Last Party \u00e8 un documentario del 1993, diretto da Marc Levin e da Marc Benjamin."}
{"id": "1368227", "revid": "92723", "url": "https://it.wikipedia.org/wiki?curid=1368227", "title": "Arcidiocesi di Th\u00e0nh-Ph\u00f4 H\u00f4 Ch\u00ed Minh", "text": ""}
{"id": "1368233", "revid": "889336", "url": "https://it.wikipedia.org/wiki?curid=1368233", "title": "Falck (azienda)", "text": "La Falck \u00e8 un'azienda italiana un tempo fra le pi\u00f9 importanti societ\u00e0 attive a livello nazionale nel settore siderurgico e, a partire dagli anni novanta, riconvertita alla produzione di energia elettrica, sia da fonti rinnovabili, sia da impianti di cogenerazione.\nVenne fondata con il nome di Societ\u00e0 anonima Acciaierie e Ferriere Lombarde nel 1906 a Milano da Giorgio Enrico Falck e altri soci. I primi e pi\u00f9 importanti stabilimenti furono realizzati a Sesto San Giovanni. Dal 1931 l'azienda cambia nome in Acciaierie e Ferriere Lombarde Falck. Durante la direzione del direttore Generale Carlo Fattorini, professore e ingegnere meccanico specializzato in siderurgia, nel 1943 le Acciaierie e Ferriere Lombarde Falck hanno prodotto acciai, ghisa e relativi prodotti lavorati e semilavorati. L'attivit\u00e0 \u00e8 rimasta stazionaria per quasi ottant'anni, fino alla crisi del settore di met\u00e0 degli anni settanta, quando cominci\u00f2 il declino dell'azienda che spense gli ultimi forni nel 1995. \nA partire dall'inizio degli anni novanta, il Gruppo Falck si trasforma, occupandosi, sempre a guida Falck e tramite la consolidata Sondel, di investimenti nel campo della produzione di energia elettrica, affiancando alla storica produzione idroelettrica 600 MW quella di centrali di cogenerazione energia/vapore a gas, giungendo nel 2002 alla sola produzione d'energia rinnovabile. A Sesto San Giovanni \u00e8 rimasta la sede operativa del Gruppo Falck, mentre la maggior parte delle aree una volta occupate dagli stabilimenti siderurgici \u00e8 oggetto di riqualificazione.\nNel 2021, viene raggiunto un accordo con il fondo Infrastructure Investments del gruppo statunitense JP Morgan che prevede la vendita del 60% del capitale della societ\u00e0 Falck Renewables, fondata nel 2010 dalla famiglia Falck mediante la riorganizzazione della precedente Sondel e tra le pi\u00f9 importanti nel campo dell'energia eolica.\nStoria.\nLe origini.\nI Falck cominciano l'attivit\u00e0 siderurgica ben prima della fondazione dell'azienda di famiglia: il nonno del fondatore, il francese Georges Henri Falck nato nel 1802 a Wissembourg, nipote di Jean Didier Falck, maresciallo degli approvvigionamenti nell'esercito napoleonico della gendarmeria di Landau, era un ingegnere meccanico con una specializzazione in siderurgia. Svolse l'apprendistato a Mulhouse in Alsazia. Nel 1833 venne chiamato in Italia, come consulente alla ferriera Gaetano Rubini di Dongo della quale diverr\u00e0 in seguito direttore. Torner\u00e0 in Francia nel 1865, lasciando la guida della ferriera al figlio Enrico, che nel 1863 aveva sposato una dei dodici eredi della ferriera, Irene Rubini. Nel 1866 nacque Giorgio Enrico Falck.\nDopo gli studi tecnici a Zurigo, Giorgio Enrico Falck, su volere della madre e dopo la morte del padre Enrico, venne mandato in Germania per un periodo di apprendistato. In Vestfalia e in Renania lavor\u00f2, anche manualmente, in alcuni stabilimenti siderurgici partecipando a tutte le fasi di produzione e lavorazione dell'acciaio, dall'altoforno, alla laminazione. Partecip\u00f2 giovanissimo all'allestimento di alcuni impianti siderurgici in Finlandia e in Francia. Nel 1886, al rientro in Italia, Giorgio Enrico Falck, si occup\u00f2 della realizzazione dell'impianto di trafilatura vergella sopra Lecco. Nel 1888, a soli ventidue anni, assunse la direzione del laminatoio di Malavedo, fondato anni prima dal padre insieme a due soci.\nNel 1895, Giorgio Enrico Falck acquis\u00ec, insieme ai fratelli Redaelli, la Ferriera di Rogoredo. Gli industriali di allora erano scettici rispetto all'allestimento di un sito siderurgico lontano dalle valli lecchesi e bergamasche, dove risiedevano le maestranze pi\u00f9 esperte e dove erano presenti dei, seppur miseri, giacimenti minerari. Ma Falck intu\u00ec come le nuove industrie siderurgiche dovessero insediarsi vicino alle grandi citt\u00e0, dove era reperibile un'economica materia prima, il rottame, e dove pi\u00f9 alta era la richiesta di prodotti finali, i metalli e i semilavorati. Grazie ai primi forni Martin-Siemens installati a Rogoredo, l'uso del rottame, unito alla ghisa alpina, rese all'acciaieria dei risultati decisamente positivi. Nel 1901 all'acciaieria di Rogoredo viene affiancato un impianto per laminazione che realizza uno dei primi grandi progetti di Giorgio Enrico Falck: la realizzazione di un sistema integrato per l'intero ciclo produttivo, dalla fusione del rottame, alla realizzazione di semilavorati. Il suo progetto di ulteriore espansione per\u00f2 non trova l'accordo dei consoci e nel 1905 Falck lascia le Acciaierie Redaelli.\nLa fondazione.\nDopo i primi successi ottenuti nel settore, Giorgio Enrico Falck, sostenuto dal cognato Filippo e dallo zio Giulio Rubini, fond\u00f2 il 26 gennaio 1906 la \"Societ\u00e0 anonima Acciaierie e Ferriere Lombarde\". Il capitale sociale iniziale ammontava a sei milioni di lire, costituito prevalentemente dall'apporto di due societ\u00e0, la ferriera di Vobarno di propriet\u00e0 di Angelo Migliavacca e la ferriera Rubini di Dongo, storicamente legata alla famiglia Falck. La presidenza della nuova societ\u00e0 and\u00f2 al Migliavacca. Giorgio Enrico Falck assunse la carica di vice presidente con delega alla costruzione e all'avviamento degli impianti aziendali. La maggioranza azionaria restava alla Banca Commerciale Italiana.\nPer espandere le nuove attivit\u00e0, Falck propose alcuni siti dove poter avviare i lavori di costruzione dei nuovi stabilimenti produttivi. Le opzioni proposte furono quattro: Treviglio, la Liguria, Lodi e il \"primo tratto della strada settentrionale del ferro\", ovvero tra Milano e Monza. Le prime due vennero scartate perch\u00e9 troppo lontane da Milano, centro di raccolta delle materie prime (rottami) e principale centro per la vendita e il consumo dei prodotti finiti. Lodi venne esclusa per evitare una potenziale concorrenza sleale, vista la vicinanza alle ferriere di Rogoredo, dove Falck aveva tra l'altro lavorato fino all'anno prima. La scelta definitiva cadde quindi su Sesto San Giovanni, localit\u00e0 che vantava non pochi benefici: oltre alla vicinanza con Milano, era attraversata da una linea ferroviaria internazionale, collegata con la galleria ferroviaria del San Gottardo, che consentiva il collegamento diretto con Francia, Belgio e Lussemburgo, principali centri di estrazione mineraria dei materiali di lavorazione; disponeva di abbondanti fonti idriche, necessarie per la produzione ferriera; infine, grazie ai collegamenti garantiti dalla Ferrovia Milano-Monza e dalla Tranvia Milano-Monza, godeva di una buona accessibilit\u00e0 per la manodopera. Inoltre a Sesto San Giovanni avevano gi\u00e0 avviato l'attivit\u00e0 produttiva diverse altre aziende come la Breda, fondata nel 1886 e insediata a Sesto nel 1903, la Osva, fondata nel 1891, e la Ercole Marelli, fondata anch'essa nel 1891 e insediata a Sesto San Giovanni nel 1905. \nA pochi giorni dalla fondazione, nel febbraio del 1906, vennero scelti e acquisiti i terreni sestesi di propriet\u00e0 dell'ing. Attilio Franco, titolare delle omonime fonderie, e, su progetto di una societ\u00e0 tedesca, venne avviata la costruzione dei fabbricati che avrebbero accolto i quattro forni Martin-Siemens e altri grossi laminatoi per la produzione di travi, binari per la ferrovia e altri ferri sagomati destinati a ulteriori sotto lavorazioni. I lavori per la realizzazione dello stabilimento videro un arresto quasi immediato, dovuto alla decisione di dismettere la vecchia stazione ferroviaria di Sesto, ormai inadeguata alla richiesta industriale, e costruirne una nuova e pi\u00f9 adatta proprio su una parte dei terreni destinati agli impianti Falck. A causa di questo e di altri ritardi dovuti a scioperi e mancanza di personale, i lavori per la costruzione dello stabilimento durarono due anni, ma finalmente, nel marzo del 1908, venne messo in funzione il primo forno e nei mesi seguenti il primo laminatoio con ottimi risultati produttivi. Negli anni successivi, fino al 1914, vennero avviati gli altri tre forni Martin-Siemens, gli altri laminatoi, oltre alla centrale elettrica, alle officine meccaniche, alla cabina di trasformazione e alle caldaie a vapore. Nello stesso periodo vennero rimodernati gli stabilimenti di Dongo e Vobarno.\nL'espansione.\nLa Banca Commerciale Italiana, principale azionista delle Acciaierie e Ferriere Lombarde, cerc\u00f2 di porre un freno alle mire espansionistiche di Giorgio Enrico Falck, anche in considerazione della grave crisi siderurgica prebellica. Gli altri ostacoli incontrati dal Falck furono di natura sindacale e sociale: i lavoratori dello stabilimento di Sesto facevano ostruzionismo, tanto da costringere le acciaierie, tra il 1909 e il 1910, a un serrata molto lunga. Infine, contro il progetto di espansione del Falck, si opposero anche alcuni soci, tra tutti l'ing. D'Amico. Le dispute societarie si risolsero nel 1911, quando D'Amico venne relegato alla supervisione degli stabilimenti di Dongo e Vobarno e Falck divenne direttore generale delle Acciaierie e Ferriere Lombarde, diventando \"de facto\" il solo padrone della societ\u00e0.\nNel 1911 la Acciaierie e Ferriere Lombarde incorpor\u00f2 la ferriera di Milano, in porta Romana, un importante produttore di tubi d'acciaio senza saldatura e altri diversi profilati. Il direttore della Ferriera di Milano, Ludovico Goisis, divenne uno stretto e leale collaboratore di Giorgio Enrico Falck. Intanto per\u00f2 la crisi del settore continuava. Falck nel 1912 cominci\u00f2 una serie di licenziamenti di manodopera presso gli stabilimenti di Dongo, Vobarno, Sesto e Milano. Nel 1913 il socio anziano Redaelli propose al Falck di unirsi in consorzio con l'azienda tedesca Mannesmann, ma Falck rifiut\u00f2 la possibilit\u00e0, richiedendo anche un intervento governativo a tutela dei prodotti siderurgici italiani. La produzione degli stabilimenti non calava e anzi era raddoppiata nei primi sei anni: a Sesto erano impiegati 800 operai per una produzione annua di 80.000 tonnellate di acciaio; a Dongo, 500 dipendenti producevano 25.000 tonnellate annue di lamiera; a Milano c'erano 400 dipendenti e la produzione di lamiere raggiungeva le 25.000 tonnellate annue. Nel 1914 gli stabilimenti di Milano cominciarono a produrre tubi lunghi in grado di competere coi prodotti tedeschi della Mannesmann. La strategia di continua espansione del Falck era molto rischiosa, soprattutto se ostacolata dalle diverse crisi economiche degli inizi del Novecento, ma l'Europa e l'Italia stavano per entrare in guerra e questo port\u00f2 a nuovi scenari di sviluppo.\nLa prima guerra mondiale.\nNel 1914, quando l'Italia non era ancora entrata in guerra, si presentarono difficolt\u00e0 nel reperimento del carbon coke e dei minerali di ferro dalla Svizzera e dalla Germania, ma Falck aveva gi\u00e0 avviato il suo progetto di produzione di acciaio dai rottami che stava sempre pi\u00f9 rivelandosi una scelta vincente. Nel 1916 venne acquisita la Trafileria e Corderia Barelli a Sesto San Giovanni. Nel 1918 venne incorporata un'azienda metalmeccanica, la Franco Tosi: un passo importante verso l'integrazione verticale con i consumatori dell'acciaio. Nel 1919 la Falck aveva partecipazioni in altre famose aziende siderurgiche italiane: il 2,71% delle Acciaierie di Terni, lo 0,4% dell'Ilva.\nProprio durante il periodo bellico si intu\u00ec che il principale ostacolo all'espansione dell'industria italiana era il difficile reperimento delle fonti di energia. Grazie a un decreto del governo Boselli, noto come \"decreto Bonomi\", vennero introdotti trattamenti favorevoli per le imprese che avessero costituito generatori, reti e impianti di distribuzione energetici propri. Falck decise di investire gli elevati profitti delle acciaierie nella produzione di energia idroelettrica e tra il 1916 e il 1919 venne costruita una centrale a Boffetto in Valtellina. A completamento degli impianti energetici venne costruito anche una centrale termica a Sesto San Giovanni, con annessa Ricevitrice dei Servizi Elettrici (\"RISE9\", che distribuiva energia prodotta a Boffetto, e in seguito a Piateda con la centrale idroelettrica Venina, per convogliarla nella produzione siderurgica.\nIl primo dopoguerra.\nDai primi anni venti lo stabilimento originario di Sesto, in seguito denominato \"Unione\", con la sua acciaieria e i suoi laminatoi a caldo per profilati e barre, verr\u00e0 ampliato. Ad esso verranno affiancati altri tre impianti: il \"Concordia\" con laminatoi a caldo per lamiere, il reparto per tubi saldati e la bulloneria; il \"Vittoria\" con il laminatoio a freddo e le trafilerie; e infine il \"Vulcano\", con i forni elettrici per la lavorazione della ghisa che utilizzavano le ceneri di pirite e l'energia elettrica prodotta nei tempi morti dalle centrali aziendali. Sempre negli anni venti all\"'Unione\" vennero aggiunti altri due forni Martin-Siemens da 90 tonnellate. Lo stabilimento \"Unione\" di Sesto divenne la pi\u00f9 grande acciaieria italiana, davanti agli stabilimenti della Fiat a Torino, dell'Ilva a Bagnoli e della Magona a Piombino. In pochi anni raggiunsero il compimento due principi alla base del progetto di Giorgio Enrico Falck: l'accentramento della produzione di acciai grezzi in un solo centro in pianura, che prevedesse specializzazione, adattamento e flessibilit\u00e0 verso il mercato; e la costruzione di impianti secondari che, accanto alle centrali elettriche, assicurassero gli approvvigionamenti in modo regolare, come lo stabilimento di Zogno, dove erano prodotti materiali refrattari e le miniere di ferro a Schilpario.\nNegli anni fra le due guerre prese forma quello che in seguito verr\u00e0 chiamato Gruppo Falck, che arriv\u00f2 a controllare le \"Officine metallurgiche Broggi\" di Milano, nel 1922, i \"Cantieri Metallurgici Italiani\" di Castellammare di Stabia, nel 1924, le \"Trafilerie e corderie italiane\" di Lecco, l\"'Acciaieria e tubificio di Brescia\" (assieme all'Ilva). Dal 1935, su progetto di Bruno Falck vennero create le \"Acciaierie di Bolzano\", dove veniva prodotta la rinomata \"Lama Bolzano\". Anche a Sesto l'espansione non si arresta: nel 1933 allo stabilimento \"Vittoria\" venne affiancato lo stabilimento \"Vittoria S\" per la trafilatura a freddo. Nel 1931 la societ\u00e0 cambi\u00f2 la ragione sociale in \"Acciaierie e Ferriere Lombarde Falck\", aggiungendovi il nome del fondatore, vero artefice del successo aziendale. L'aggiunta del nome Falck coincide anche con l'entrata nel consiglio di amministrazione della societ\u00e0 dei figli di Giorgio Enrico, Enrico, Giovanni e Bruno Falck, nominati anche direttori centrali, nonch\u00e9 del genero del fondatore Giovanni Devoto. Ludovico Goisis venne nominato insieme al Falck direttore generale, a consolidamento dell'intesa ventennale..\nSempre in quegli anni, la Falck realizz\u00f2 diverse iniziative paternalistiche a favore dei propri lavoratori e delle loro famiglie, specialmente a Sesto San Giovanni, ma non solo. Nel 1918 venne costruito l'Albergo Operaio Falck proprio di fronte alla portineria dello stabilimento \"Unione\", destinato ai cosiddetti \"pendolari permanenti\": operai provenienti per la maggior parte dalle valli lecchesi e bergamasche che a causa dei turni imposti dall'acciaieria tornavano a casa solo il sabato. A partire dagli anni venti l'azienda costru\u00ec diverse palazzine ad uso abitativo sparse per la citt\u00e0 e vicine alle fabbriche. Nel 1923 realizz\u00f2 un campo sportivo. Negli anni trenta verr\u00e0 completato il Villaggio Falck, un vero e proprio nuovo quartiere per ospitare i dipendenti. Il Villaggio Falck disponeva di una scuola materna e di una scuola elementare, dove a partire dagli anni cinquanta verr\u00e0 praticato il metodo Montessori, e di una scuola media gestita direttamente da personale Falck. Nel 1939 viene costruito il Villaggio Diaz conosciuto anche come \"Quartiere giardino\". Vennero istituite inoltre colonie estive e borse di studio per i figli dei dipendenti, mutue interne per cure mediche agevolate e soggiorni termali per i lavoratori. Le iniziative paternalistiche delle acciaierie Falck superarono spesso, sia in qualit\u00e0 che in quantit\u00e0, le iniziative socio-assistenziali fasciste, prima, e repubblicane, poi. Anche a Vobarno vennero attuate diverse iniziative della stessa natura: la formazione professionale, la casa di riposo e il sostegno ai diversi gruppi sociali e sportivi locali.\nSeconda met\u00e0 del Novecento.\nDurante la seconda guerra mondiale a causa della contrazione domanda di prodotti per uso civile il Gruppo fu costretto a ridurre le sue attivit\u00e0 per poi ripartire al termine del conflitto sulla spinta delle iniziative economiche promosse dal Piano Marshall.\nIl 30 aprile 1945 Giorgio Enrico decise di lasciare la presidenza del Gruppo al figlio Enrico che, dopo appena due anni, prefer\u00ec affidare l'incarico al fratello Giovanni, cos\u00ec da potersi dedicare pi\u00f9 assiduamente alla vita politica. Negli anni dell'occupazione fascista Enrico aveva fatto parte del movimento di resistenza cattolica. Nella sua casa di via Tamburini 1 a Milano, il 29 settembre 1942, nacque la Democrazia Cristiana, dalla fusione del Partito Popolare di Don Sturzo e il Movimento Neoguelfo di Malvestiti. Enrico divenne senatore nella I legislatura ed eletto nel Collegio di Lecco prima di morire prematuramente nel 1953. \nSotto la gestione di Giovanni Falck, forte della spinta economica promossa nascita dalla CECA, ovvero il trattato che istitu\u00ec in Europa il mercato comune del carbone e dell'acciaio, tramite l'abolizione delle barriere doganali e le restrizioni quantitative che frenavano la libera circolazione di queste merci, il Gruppo avvi\u00f2 al pari di altre societ\u00e0 siderurgiche del vecchio continente un vasto programma di investimenti, prevedendo l'esportazione dell'acciaio anche nei mercati esteri: Germania, Stati Uniti, Europa Orientale, URSS. Inoltre, con l'espansione dell'industria automobilistica, l'azienda divenne il principale fornitore di cuscinetti coprendo il 50% della richiesta nazionale. Nel 1952 nello stabilimento \"Unione\" di Sesto San Giovani furono installati i primi due forni elettrici alimentati a rottame. Nel 1963, in forte espansione, il titolo Falck entr\u00f2 nell'orbita finanziaria, venendo quotato alla Borsa di Milano. Nel 1965, con l'attivazione del comparto \"Concordia\", la Falck raggiunse a Sesto San Giovanni la massima espansione territoriale: tre milioni di metri quadri di superficie con 385.000 mq, seguirono ulteriori iniziative di ampliamento della capacit\u00e0 produttiva in altri siti. Dal secondo dopoguerra l'impiego del personale nelle acciaierie Falck oscill\u00f2 dai 15.000 addetti del 1947 alle 13.000 unit\u00e0 del 1970. Nel 1971 il Gruppo Falck fu riconosciuto come la maggiore impresa privata siderurgica in Italia. \nNel corso dell'anno 1972 Giovanni Falck pass\u00f2 la presidenza delle acciaierie al fratello terzogenito Bruno, il quale gest\u00ec il Gruppo industriale sino al 1982, quando il testimone fu affidato ai nipoti Alberto e Giorgio. Il 28 novembre 1980 il direttore dello stabilimento \"Unione\" di Sesto San Giovanni Manfredo Mazzanti fu assassinato dalla Colonna Walter Alasia delle Brigate Rosse.\nDalla siderurgia alle energie rinnovabili.\nCon l'affacciarsi della crisi della siderurgia, dalla met\u00e0 degli anni settanta in poi, la Falck and\u00f2 incontro a gravi perdite di bilancio e a dover fare i conti con una sovrastruttura degli impianti di produzione rispetto alle naturali esigenze di mercato, tanto da spingere la societ\u00e0 a chiudere una dopo l'altra tutte le attivit\u00e0 legate alla produzione di acciaio e dedicate al trattamento dei rottami ferrosi, prevedendo al contempo una graduale riduzione della forza lavoro impiegata nei reparti. Nel 1976, chiuse a Sesto San Giovanni il comparto \"Vulcano\", specializzato per la produzione di ghisa e leghe di ferro, si tent\u00f2 intanto un piano di salvataggio di alcuni asset industriali giudicati ancora rilevanti ma la presenza di varie correnti di pensiero ai vertici dell'azienda, il contrasto fra azienda e sindacati, la concorrenza del prezzo dell'acciaio importato dai paesi emergenti (in particolar modo dopo la caduta del muro di Berlino), i nuovi regolamenti comunitari dell'UE, oltre alle accuse di inquinamento e di scarsa tutela della sicurezza nei confronti dei lavoratori finirono per porre fine all'epopea della siderurgia Falck, che dagli anni novanta ha spostato i propri investimenti nel mercato della produzione di energia elettrica tramite la controllata Sondel fino al 2000, quando tale settore \u00e8 divenuto l'attivit\u00e0 principale, in particolare focalizzando l'attenzione nel settore delle energie rinnovabili. Il titolo dell'azienda uscir\u00e0 dalle negoziazioni del mercato borsistico il 10 luglio 2001.\nStabilimenti storici.\nSesto San Giovanni.\nStabilimento Unione.\nSituato a Sesto tra l'area della stazione ferroviaria e il viale Italia, lo stabilimento \"Unione\" \u00e8 il primo della Falck nel comune lombardo. Nasce nel 1906 con la fondazione dell'azienda e sar\u00e0 sempre il pi\u00f9 grande del complesso. A partire dal 1908 \u00e8 presente il primo forno Martin-Siemens, al quale se ne affiancher\u00e0 un secondo nel 1910 sino al 1934, quando i forni diverranno sei, oltre ai tre treni di laminazione. I lavoratori addetti allo stabilimento saliranno nel 1948 fino a 5.000. Agli inizi degli anni '50 saranno 4.600 e scenderanno a 3700 a met\u00e0 degli anni settanta con l'inizio della crisi siderurgica. Dell'area sono ancora visibili la \"Casa del Direttore\", l\"'OMEC\" (Officine Meccaniche), il \"T3 Pagoda\" e il \"Capannone Bramme\". Lo stabilimento \"Unione\" raggiunse nel suo momento di massima espansione i 935.000 m2.\nIl depuratore fumi dell'Unione \u00e8 un edificio ex industriale che sopravvive nell'area ex-Falck Unione. Era l'impianto per l'abbattimento e la depurazione fumi collegato con due grossi tubi al forno di fusione T3. L'aspirazione dei fumi durante il suo funzionamento, la carica del forno e la colata permetteva di limitare le emissioni di polveri in atmosfera.\nLa centrale termoelettrica dello stabilimento Falck Unione, progettata nel 1930 dall'ingegner Mella, aveva funzione originaria di centrale elettrica per la distribuzione dell'elettricit\u00e0 agli stabilimenti Falck. La centrale produceva energia elettrica utilizzando gas o petrolio come combustile. Negli anni sessanta venne poi adibita a sede di uffici. La progettazione architettonica dell'edificio ha ricevuto una particolare attenzione, con l'intento di conferirgli anche una funzione di rappresentanza nell'ambito del complesso produttivo a cui appartiene. L'edificio connota tuttora in misura rilevante il contesto circostante.\nLa torre piezometrica sorge nell'area ex Falck Unione di Sesto San Giovanni. \u00c8 un serbatoio pensile e aveva il compito di convogliare grandi quantit\u00e0 di acqua di falda, poi utilizzate nella lavorazione dell'acciaio. Una tra le cause primarie dell'insediamento di Falck e di altre industrie siderurgiche a Sesto fu proprio la grande necessit\u00e0 e disponibilit\u00e0 d'acqua per gli impianti siderurgici. Questo edificio costituisce un importante caposaldo visivo a scala urbana. Datata intorno alla met\u00e0 del XX secolo, \u00e8 una delle torri che si potevano incontrare in ognuno dei quattro stabilimenti della produzione Falck.\nStabilimento Concordia.\nA est del viale Italia, si sviluppava il comparto \"Concordia\", inaugurato nel 1965 dal Presidente della Repubblica Giuseppe Saragat. Il comparto disponeva di due forni elettrici da 120 tonnellate, con tutti i servizi necessari per la carica dei rottami, la fusione delle scorie, i mezzi per il sollevamento e la fossa di colata. Era anche presente un reparto bulloneria, prevalentemente con personale femminile, poi trasformato negli anni in magazzini generali. \nStabilimento Vittoria.\nLo stabilimento \"Vittoria\" era il pi\u00f9 piccolo fra gli stabilimenti Falck a Sesto San Giovanni, con una superficie originaria di 32.000 m2, diventati 100.000 con lo stabilimento \"Vittoria Bliss\". Lo stabilimento dava lavoro a circa 800 persone ed erano presenti trafilerie e corderie per la produzione di corde e fili d'acciaio e rame. Erano inoltre presenti smalterie e laminatoi a freddo per la realizzazione di nastri in ferro e acciaio e un'officina con presse per la fabbricazione di minuterie metalliche.\nIn fase di trasformazione, la zona \u00e8 fortemente connotata dalla presenza dello stabilimento.\nVobarno.\nNei primi anni post-unitari sorge a Vobarno (BS) e comincia a produrre la \u201cFerriera italiana\u201d (1868), fondata da Giuseppe Ferrari con capitali di facoltose famiglie milanesi, ma questa grande struttura industriale passa presto di mano ad un altro milanese, Angelo Migliavacca (1873) e nel 1906 entra a far parte della Societ\u00e0 Anonima Acciaierie e Ferriere Lombarde: nel 1931 diverr\u00e0 \u201cFalck\u201d. Tutto il \u2018900 vobarnese \u00e8 stato contraddistinto dalla presenza della grande industria, che con i suoi ritmi e le sue politiche ha assicurato un certo grado di benessere all'intera zona, indirizzando lo sviluppo del paese e condizionandone, nel contempo, le dinamiche sociali. La crisi del settore siderurgico e le contrazioni del mercato, oltre alla crisi stessa del Gruppo Falck, in anni recenti hanno determinato la cessione dello stabilimento (1996) ad altri gruppi industriali, inducendo nuove prospettive imprenditoriali e nuove problematiche sociali. Lo stabilimento \u00e8 stato smantellato e le aree dismesse sono state solo in parte destinate ad altre attivit\u00e0 produttive; hanno trovato posto edifici residenziali, una piazza e servizi pubblici, fra cui la biblioteca comunale.\nQui si produceva una speciale lega ferro cromo ad altissima concentrazione. Questo stabilimento era l'unico utilizzato nella produzione di questo particolare prodotto in tutta Italia. Lo stabilimento chiuse i battenti fra il 1990 e 1991 in seguito alla prescrizione di molti interventi di risanamento ambientale imposti dal Ministero dell'Ambiente.\nIn tempi pi\u00f9 recenti ed dopo varie vicissitudini l'area ex-Falck di Novate Mezzola (SO) torna a far discutere, i cittadini di Novate Mezzola costituitosi in un Comitato denominato Comitato Salute Ambiente Valli e Lago, chiede la bonifica della zona che temono per l'incessante minaccia la salubrit\u00e0 dei luoghi e della falda acquifera.\nNotizie recenti.\nIl 3 ottobre 2007 viene inaugurato a Rende (CS) un impianto fotovoltaico da kW e la centrale a biomasse. \u00c8 costato 7,1 milioni di euro per un anno di lavoro. Rappresenta l'unica struttura in Europa ad operare sia a biomasse che col solare.\nA San Sostene (CZ) nel 2010 \u00e8 entrato in funzione un parco eolico.\nArchivio.\nL'archivio storico del \"Centro ricerche e controlli della Falck\" \u00e8 disponibile e consultabile presso l'ISEC."}
{"id": "1368237", "revid": "767487", "url": "https://it.wikipedia.org/wiki?curid=1368237", "title": "Drop Squad", "text": "Drop Squad \u00e8 un film del 1994, diretto da David C. Johnson, prodotto da Spike Lee."}
{"id": "1368239", "revid": "287204", "url": "https://it.wikipedia.org/wiki?curid=1368239", "title": "Portatore sano", "text": "Il concetto di portatore sano viene utilizzato in medicina sia in ambito infettivologico, per identificare un individuo infettato da un agente patogeno trasmissibile ma che non presenta sintomi della malattia (spesso viene definito anche \"portatore asintomatico\") sia in genetica, per quelle persone che hanno ereditato un gene correlato a una malattia genetica recessiva in assenza di un quadro clinico dovuto alla malattia stessa.\nSignificato epidemiologico.\nBench\u00e9 non venga colpito dalla malattia, un portatore sano ha una grande importanza dal punto di vista epidemiologico, in quanto \u00e8 un vettore, cio\u00e8 pu\u00f2 trasmettere la malattia infettiva ad altri individui, o la malattia genetica ai suoi discendenti, talvolta ignorando di essere un portatore sano.\nNelle malattie infettive.\nI portatori sani hanno un ruolo importante nella trasmissione di numerosi patogeni, come HBV, \"Salmonella typhi\", HIV, \"Clostridium difficile\", virus influenzali, \"Vibrio cholerae\", \"Mycobacterium tuberculosis\" e SARS-CoV-2. Nel caso dei virus influenzali (compreso il Sars-CoV-2) \u00e8 aperto il dibattito fra gli studiosi sul reale apporto degli asintomatici alla diffusione della malattia.\nNelle malattie genetiche.\nLe malattie genetiche dovute ad alleli recessivi non si manifestano quando il genotipo \u00e8 eterozigote per il gene interessato, ma rendono il soggetto un portatore sano; un eventuale figlio di due portatori sani potr\u00e0 manifestare la malattia nel caso riceva entrambi gli alleli recessivi dai genitori, quindi con una probabilit\u00e0 del 25%. \nEsistono condizioni intermedie in cui una condizione patogena molto attenuata si manifesta con la sola presenza di un solo allele recessivo, ma che per la sua forma esigua fa definire l'affetto come \"sano\", anche se clinicamente permangono condizioni discoste dalla normalit\u00e0; rientrano in questa categoria la talassemia e l'anemia falciforme (forma \"minor\").\nAncora la condizione di portatore sano genetico si verifica quando la eterozigosi patogena \u00e8 neutralizzata dal gene sessuale complementare, mentre la condizione di patologia si manifesta quando manca tale neutralizzazione. (femmine portatrici XX, e maschi affetti XY, dove \"X\" \u00e8 il soma neutralizzatore). Malattie tipiche sono alcune forme di emofilia."}
{"id": "1368240", "revid": "228587", "url": "https://it.wikipedia.org/wiki?curid=1368240", "title": "Our Worlds at War", "text": "Our Worlds at War \u00e8 stato uno dei \"crossover\" a fumetti pubblicato negli Stati Uniti d'America dalla DC Comics nell'estate del 2001. Fu scritto da Jeph Loeb, Joe Casey, Mark Schultz, Joe Kelly e Peter David; i disegnatori furono Mike Wieringo, Ed McGuinness, Doug Mahnke, Ron Garney e Leonard Kirk.\nTrama.\nIl \"crossover\", che si presenta principalmente attraverso i titoli dei mensili \"Superman\", \"Wonder Woman\", e una serie di speciali unici su un particolare personaggio, vede gli eroi dell'universo DC alle prese con la minaccia della forza cosmica conosciuta come Imperiex che attacca la Terra.\nGrazie al sacrificio di Strange Visitor e del Sergente Rock, le forze terrestri riuscirono a distruggere la protezione di Imperiex, per permettere a Darkseid di usare i Boom tube per trasferire la sua energia nelle galassie che egli aveva precedentemente distrutto. Brainiac-13 e Warworld apparvero sul campo di battaglia assorbendo l'energia di Imperiex, e promettendo di usarla per regolare ogni cosa.\nCon un disperato stratagemma, Superman si tuff\u00f2 nel cuore del Sole per aumentare a dismisura la sua forza. Realizzando rapidamente che Warworld non avrebbe potuto essere distrutto senza rilasciare Imperiex e innescare un altro Big Bang, Superman e il Segugio di Marte formarono un breve collegamento telepatico con i maggiori combattenti rimasti (tra i quali Darkseid, Lex Luthor, Steel e Wonder Woman) per esporre il loro nuovo piano. "}
{"id": "1368241", "revid": "12290", "url": "https://it.wikipedia.org/wiki?curid=1368241", "title": "Imperiex", "text": "Imperiex, detto il \"Divoratore di galassie\", \u00e8 un personaggio dei fumetti creato da Jeph Loeb (testi) e Ian Churchill (disegni), pubblicato dalla DC Comics. \u00c8 apparso la prima volta in \"Superman\" (vol. 2) n. 153 (febbraio 2000).\n\u00c8 il supercriminale che devono affrontare i supereroi dell'universo DC uniti nel \"crossover\" \"Our Worlds at War\".\nBiografia del personaggio.\nIncarnazione dell'entropia, Imperiex ha forma di pura energia contenuta all'interno di una colossale armatura, di apparenza umanoide. Viene menzionato per la prima volta da Mongul II, il figlio dell'omonimo criminale deceduto, quando questi giunge sulla Terra dichiarando che Imperiex aveva distrutto Warworld e che si stava dirigendo verso la Terra. Mongul convince Superman ad aiutarlo a combattere Imperiex e sembra che i due riescano a sconfiggerlo. Per\u00f2 trapela che l'Imperiex sconfitto sia in realt\u00e0 nient'altro che una sonda, poich\u00e9 Imperiex Prime, capo degli Imperieces, \u00e8 un essere molto pi\u00f9 grande e potente. Ha rilevato imperfezioni nella creazione dell'universo e il suo fine ultimo \u00e8 di distruggerlo per crearne uno nuovo, senza imperfezioni. Per fare questo Imperiex Prime si dirige verso la Terra, il pianeta che mantiene l'universo coeso, allo scopo di distruggerla e quindi causare un nuovo Big Bang. Prima di arrivare sulla Terra, Imperiex ha cancellato innumerevoli altri pianeti. Kalanor, Karna e Daxam sono tre dei pianeti che ha distrutto durante la sua terribile campagna.\nIntere galassie furono inoltre prese di mira per essere distrutte mentre Imperiex Primo tentava di soddisfare il suo distruttivo destino, cancellando un universo cosicch\u00e9 un altro potesse nascere. Dopo aver distrutto Karna, Imperiex arriv\u00f2 ad Almerac, la patria di Maxima, e non distrusse solamente Almerac ma squarci\u00f2 addirittura l'intera galassia. Dopo questi avvenimenti, i sopravvissuti dei mondi distrutti, provenienti da Apokolips, formarono una coalizione con la Terra, con il potente e malvagio Darkseid al suo comando, per combattere contro Imperiex Prime ed i suoi scagnozzi. Essendo finalmente arrivato presso la Via Lattea, Imperiex cominci\u00f2 ad inviare i suoi scagnozzi. Sulla Terra, molte delle macchine-colonia di Imperiex, chiamate \"Hollowers\" nell'originale, distrussero Topeka, Kansas ed altre citt\u00e0, mentre scavavano nelle profondit\u00e0 della Terra per prepararla alla distruzione finale di Imperiex.\nIl Presidente degli Stati Uniti d'America, Lex Luthor, chiama a raccolta i supereroi della Terra, i militari degli stessi USA e delle altre nazioni. In pi\u00f9 Luthor decide che Superman da solo non ha abbastanza potere per guidare una squadra d'attacco, disponendo che Doomsday venga liberato e subisca un lavaggio del cervello affinch\u00e9 veda i droni di Imperiex come se fossero Superman. Combattono le sonde e riescono a distruggerne parecchie finch\u00e9 Imperiex Prime in persona si presenta innanzi a loro, attirato dalla battaglia. Doomsday viene sconfitto e vaporizzato, ad eccezione del suo scheletro, e Superman viene salvato da Darkseid da un fato analogo. Grazie al sacrificio di Strange Visitor e del generale Rock, le forze terrestri insieme a quelle di Apokolips riescono a rompere l'armatura di Imperiex, e ad usare un boomdotto per convogliare l'energia emanata da Imperiex e spedirlo in un'altra dimensione.\nPoteri e abilit\u00e0.\nImperiex \u00e8 uno dei villain pi\u00f9 potenti dell'Universo DC Comics; un essere dai poteri quasi divini.\nI suoi poteri spaziano dal controllo della materia a livello subatomico all'assorbimento, manipolazione e proiezione di energia di qualsiasi tipo. Possiede inoltre telepatia, telecinesi illimitata, proiezione astrale, levitazione, creazione di illusioni, ha controllo sul magnetismo e pu\u00f2 creare uno scudo mentale. Pu\u00f2 attraversare lo spazio, le dimensioni, viaggiare nel tempo e pu\u00f2 volare a una velocit\u00e0 centinaia di volte superiore a quella della luce. Non ha inoltre bisogno di nutrirsi, dormire o respirare.\nHa la capacit\u00e0 di creare buchi neri, la manipolazione quantica, trasmutazione quasi illimitata, pu\u00f2 anche assorbire qualunque tipo di radiazione o formarla lui stesso.\nImperiex \u00e8 un essere immortale ed \u00e8 onnipotente."}
{"id": "1368244", "revid": "28026", "url": "https://it.wikipedia.org/wiki?curid=1368244", "title": "Gruppo Falck", "text": ""}
{"id": "1368245", "revid": "28026", "url": "https://it.wikipedia.org/wiki?curid=1368245", "title": "Societ\u00e0 Anonima Acciaierie e Ferriere Lombarde", "text": ""}
{"id": "1368249", "revid": "183694", "url": "https://it.wikipedia.org/wiki?curid=1368249", "title": "Progetto Pitagora", "text": "Il progetto Pitagora \u00e8 un progetto che prevede la costruzione di una centrale solare a ciclo termodinamico a Crotone.\nStoria.\nFu presentato nel secondo Governo Berlusconi, ma a causa di contrasti tra ENEA e governo l'investimento fu accantonato. Cos\u00ec dopo che Rubbia aveva dichiarato la volont\u00e0 di trasferire l'intero progetto in Spagna e l'avvicendamento del nuovo governo, il progetto \u00e8 ripartito.\nL'accordo di programma \u00e8 stato sottoscritto dal Ministro dell'ambiente e della tutela del territorio e del mare Alfonso Pecoraro Scanio e dal presidente della Regione Calabria Agazio Loiero.\nViene ribattezzato \"Progetto Pitagora\" in onore del matematico greco. Erogher\u00e0 50 MW di energia."}
{"id": "1368253", "revid": "172866", "url": "https://it.wikipedia.org/wiki?curid=1368253", "title": "Liberio Pensuti", "text": ""}
{"id": "1368258", "revid": "10125", "url": "https://it.wikipedia.org/wiki?curid=1368258", "title": "Miriapodi", "text": ""}
{"id": "1368259", "revid": "767487", "url": "https://it.wikipedia.org/wiki?curid=1368259", "title": "Beowulf &amp; Grendel", "text": "Beowulf &amp; Grendel \u00e8 un film del 2005 diretto da Sturla Gunnarsson.\nIl film \u00e8 liberamente basato sul poema epico in lingua anglosassone \"Beowulf\".\n\u00c8 stato girato in Inglese interamente in Islanda e diretto da Sturla Gunnarsson; vi recitano Gerard Butler nel ruolo di Beowulf, Stellan Skarsg\u00e5rd nel ruolo di Hrothgar, Ingvar Sigurdsson nella parte di Grendel e Sarah Polley nei panni della strega Selma.\nIl film \u00e8 frutto di una cooperazione fra Eurasia Motion Pictures (Canada), Spice Factory (Regno Unito), e Bjolfskvida (Islanda).\nLa storia narrata ha luogo durante la prima met\u00e0 del VI secolo nell'odierna Danimarca, ma il film \u00e8 stato girato in Islanda per il tipico paesaggio incontaminato del Paese.\nMentre parte del film rimane aderente al soggetto originale del poema, altri elementi della trama deviano dall'epico racconto (sono introdotti tre nuovi personaggi, il padre di Grendel, la strega Selma e il figlio di Grendel e molti punti della trama sono sviluppati appositamente per il film).\nTrama.\nNel 500 d.C. Hrothgar, re di Danimarca, \u00e8 alla guida di un gruppo di guerrieri che sta dando la caccia a un gigantesco uomo selvaggio, considerato dagli abitanti locali come un troll. La preda si trova in fuga insieme al figlioletto e il sovrano, mosso a piet\u00e0, decide di risparmiare la vita al bambino dopo averne ucciso il padre. Diversi anni pi\u00f9 tardi il piccolo, di nome Grendel, \u00e8 cresciuto ed \u00e8 diventato imponente come la compianta figura paterna: vive allo stato brado ed \u00e8 in grado di esprimersi solo attraverso dei suoni inarticolati; per di pi\u00f9 \u00e8 in cerca di vendetta per la morte del genitore. Hrothgar scopre cos\u00ec che venti dei suoi migliori uomini sono stati barbaramente assassinati e comprende subito chi sia stato l'autore del massacro. In soccorso del regnante accorre il geata Beowulf, considerato un eroe per aver partecipato con successo a imprese leggendarie, il quale si mette subito sulle tracce della creatura che pur sembra ignorarlo deliberatamente.\nAnche tramite l'aiuto di una misteriosa strega che vive nei pressi del villaggio, il protagonista comprender\u00e0 le reali motivazioni dietro le apparentemente efferate gesta del suo avversario."}
{"id": "1368271", "revid": "1573940", "url": "https://it.wikipedia.org/wiki?curid=1368271", "title": "Yoshie Takeshita", "text": "Giocava nel ruolo di palleggiatrice. Allena il \nBiografia.\nYoshie Takeshita \u00e8 considerata una delle palleggiatrici pi\u00f9 forti del mondo: nonostante la sua altezza di soli 159\u00a0cm \u00e8 riuscita ad imporsi all'attenzione internazionale soprattutto nel campionato mondiale del 2006 venendo premiata come miglior giocatrice del torneo. Inizia la sua carriera pallavolistica nel Shiranuijoshi High School, squadra della sua scuola per poi passare nel 1996 nel NEC Red Rockets a cui rimane legata fino al 2002 e con il quale vince due scudetti. Nel 2002 passa nel JT Marvelous, squadra con il quale ha raggiunto soltanto un secondo posto in campionato.\nYoshie Takeshita \u00e8 stata una delle giocatrici pi\u00f9 rappresentative della nazionale giapponese di cui era anche capitano: anche se con la sua nazionale non ha mai vinto alcuna competizione eccetto il campionato asiatico del 2007, ha ricevuto diversi riconoscimenti come miglior palleggiatrice. Nel 2010 vince la medaglia di bronzo al campionato mondiale 2010, mentre nel 2012 vince la medaglia di bronzo ai Giochi della XXX Olimpiade.\nIl 28 settembre 2012 con un annuncio sul sito ufficiale della societ\u00e0 comunica il suo ritiro dall'attivit\u00e0 agonistica."}
{"id": "1368273", "revid": "1745361", "url": "https://it.wikipedia.org/wiki?curid=1368273", "title": "Zanzibar (serie televisiva)", "text": "Zanzibar \u00e8 una sitcom italiana che and\u00f2 in onda su Italia 1 dal 12 settembre al 5 novembre 1988 per 41 episodi dal luned\u00ec al venerd\u00ec in seconda serata. Era liberamente ispirata alla celebre serie tv statunitense \"Cin cin\". Gli episodi, prodotti dalla Italiana Produzioni, furono tutti diretti dal regista teatrale Marco Mattolini scritti da Claudio Bisio, Gigio Alberti, Antonio Catania (che furono anche interpreti), Fabio Carlini e Renato Sarti.\nLe vicende si svolgevano in un bar di Milano, ed \u00e8 per questo che il titolo della serie veniva spesso reso graficamente come \"ZanziBAR\".\nLe musiche erano di David Riondino, che interpretava anche la sigla di coda.\nTrama.\nAll'interno di un bar milanese, lo Zanzibar, gestito dai fratelli Benny e Gustavo Zanzi, e da un registratore di cassa parlante, si dipanano le vicende degli avventori abituali e dei clienti occasionali. Ad esempio Benny corteggia Eva ed \u00e8 a sua volta corteggiato da Maria. Italo espone le sue idee politiche, Aziz mostra il suo permesso di soggiorno rinnovato ogni giorno, Davide compone improbabili canzoni, quasi sempre plagi.\nPersonaggi e interpreti.\nPersonaggi principali.\nIl registratore di cassa del bar, importato da Tokyo, \u00e8 parlante con voce femminile e si esprime in italiano ed \u00e8 innamorato di Benny proprio come Maria.\nPersonaggi occasionali.\nNel primo episodio \"L'anello mancante\" partecipa Edy Angelillo nei panni di Chantal Cotroneo, una regista antropologa.\nNell'episodio 7 \"Fiore di Zanzibar\" partecipa Sabina Guzzanti nei panni di Carla, una strana ragazza di professione cameriera.\nNell'episodio 9 \"O la va o la spacca\" partecipa Corrado Tedeschi nei panni del presentatore.\nNell'episodio 12 \"Faccia di bestia\" partecipa Maurizia Paradiso nei panni della nuova cameriera assatanata e nell'episodio 31 \"Spogliarello\" nei panni di Maurizia, una spogliarellista.\nNell'episodio 18 \"Candid camera\" partecipa Davide Mengacci nei panni di un regista di candid camera.\nNell'episodio 27 \"Telefono caldo\" partecipa Monica Scattini nei panni di Lola.\nNell'episodio 37 \"Arriva la Finanza\" partecipa Antonella Fattori nei panni dell'ispettore di Finanza.\nNell'ultimo episodio \"La vedova\" sono presenti anche Serena Grandi (Valeria) ed Alvaro Vitali (Lino).\nIn molti episodi compare l'attore Flavio Bonacci in svariati ruoli, dal postino ad un rapinatore quasi non vedente e perfino nei panni di uno scrittore, tale Joe Scaduto.\nRiveler\u00e0 alla fine di essere l'autore delle puntate e di essere Raul."}
{"id": "1368275", "revid": "1977557", "url": "https://it.wikipedia.org/wiki?curid=1368275", "title": "Th\u00e9ophane V\u00e9nard", "text": "Biografia.\nNato nei pressi di Poitiers, venne ordinato sacerdote il 2 giugno 1852 e part\u00ec missionario per l'estremo Oriente il 19 settembre dello stesso anno. Dopo aver passato quindici mesi a Hong Kong venne inviato in una missione dell'ovest del Tonchino, l'attuale Vietnam. A seguito di un'ondata di persecuzioni anticristiane si rifugi\u00f2 con altri preti e vescovi nelle grotte e nella giungla.\nVenne catturato il 30 novembre 1860. Al termine del suo processo, essendosi rifiutato di rinnegare la sua fede, fu condannato alla decapitazione. Da allora visse imprigionato in una gabbia fino al 2 febbraio 1861, giorno in cui la condanna fu eseguita.\nScrisse alla sua famiglia delle lettere che testimoniano la gioia con la quale accett\u00f2 il martirio.\nLa venerazione di Teresa di Lisieux.\nAnni dopo, tra le tante persone che ebbero modo di leggere queste lettere, vi fu una lettrice di eccezione, Teresa di Lisieux, che lo elesse non solo suo fratello bens\u00ec fratello gemello, trovandone l'anima proprio simile alla sua. Gli promise di continuare lei il suo lavoro e gi\u00e0 si apprestava al lungo viaggio dalla Francia al Vietnam, quando la malattia si interpose al progetto. Nella cella dove la carmelitana mor\u00ec, dopo mesi di sofferenze, accanto ai ritratti di Ges\u00f9 e Maria vi era la fotografia di Th\u00e9ophane V\u00e9nard.\nCulto.\nTh\u00e9ophane V\u00e9nard venne dichiarato beato il 2 maggio 1909 e canonizzato insieme ad altri centodiciassette martiri del Vietnam nel 1988.\nLa sua festa ricorre il 2 febbraio (il 13 febbraio per la diocesi di Poitiers)."}
{"id": "1368278", "revid": "300067", "url": "https://it.wikipedia.org/wiki?curid=1368278", "title": "Manuel Raga", "text": "\u00c8 stato uno dei pi\u00f9 grandi giocatori di pallacanestro messicani. Alto 188 cm, giocava nel ruolo di ala a dispetto della sua statura inferiore alla media per quel ruolo, in parte compensata da una notevole capacit\u00e0 di elevazione. Fortissimo in attacco, la sua caratteristica principale era il tiro dalla media distanza molto preciso.\nCarriera.\nFu ingaggiato dall'Ignis Varese nel 1968 rimanendovi fino al 1975. Con la squadra varesina vinse tre titoli italiani e tre Coppe dei Campioni.\nSoprannominato il \"messicano volante\" in Italia (saltava da fermo 1\u00a0m e 10\u00a0cm) e il \"fenomeno\" in patria, \u00e8 stato il primo giocatore militante in una lega straniera ad essere scelto al \"Draft NBA\": fu infatti la decima scelta degli Atlanta Hawks (167\u00aa scelta assoluta) nel 1970, nello stesso anno in cui anche Dino Meneghin fu selezionato dalla franchigia di Atlanta nell'11\u00ba giro (182\u00aa scelta assoluta). Malgrado fosse voluto dal general manager Marty Blake, Raga non gioc\u00f2 mai in NBA perch\u00e9 gli Hawks non avevano i 35.000 dollari necessari per rilevare il suo contratto.\nNel 1973 Aza Nikoli\u0107, allenatore dell'Ignis, decise di sostituire Raga con Bob Morse (all'epoca ogni squadra poteva schierare un solo giocatore straniero). Ma Raga rimase come straniero di Coppa, costituendo con Morse una fantastica coppia di esterni in Coppa dei Campioni. Successivamente Sandro Gamba, succeduto a Nikoli\u0107 sulla panchina di Varese, vide in Charlie Yelverton l'erede naturale del messicano. Raga ha giocato anche per la nazionale messicana, con cui ha partecipato ai Mondiali del 1967 e alle Olimpiadi del 1968.\nDal 1975 al 1979 ha giocato in Svizzera alla Federale Lugano, vincendo 3 titoli e 1 coppa nazionale.\nAnche il figlio Manuel jr. ha intrapreso la carriera cestistica, giocando in Svizzera.\nOnorificenze.\nCittadinanza onoraria.\nIl 12 marzo 2010 davanti a 2.500 spettatori, in una manifestazione di beneficenza dedicata ai bimbi de \"Il ponte del sorriso\", il sindaco di Varese Attilio Fontana lo nomina cittadino onorario della citt\u00e0 lombarda.\nIl giorno seguente passa il confine e assiste alla gara del campionato elvetico SAV Vacallo-Starwings. Nelle file della SAV milita infatti il figlio Manuel jr. e viene accolto da applausi, ringraziamenti ed interviste televisive."}
{"id": "1368281", "revid": "767487", "url": "https://it.wikipedia.org/wiki?curid=1368281", "title": "Creep - Il chirurgo", "text": "Creep - Il chirurgo (\"Creep\") \u00e8 un film del 2004 diretto da Christopher Smith.\nIl film \u00e8 stato proiettato per la prima volta nel 2004 al Toronto International Film Festival, inoltre \u00e8 stato proiettato al London Fright Fest.\nIl film \u00e8 stato paragonato ad una pellicola girata nel 1972, \"Death Line\", che era anch'essa ambientata nella Metropolitana di Londra ed aveva tra i personaggi un assassino cannibale. Il regista Smith, il quale ha affermato di non aver visto tale film, ha riconosciuto invece come fonte di ispirazione una scena di \"Un lupo mannaro americano a Londra\" ripresa nella metropolitana londinese.\nTrama.\nArthur e George, due ex criminali impiegati ora nei servizi sociali, si trovano nelle gallerie sotterranee delle fogne londinesi, mandati l\u00ec dalle forze dell'ordine allo scopo di ripulirle e prestare cos\u00ec un servizio utile alla citt\u00e0. All'improvviso i due, impegnati nel loro lavoro, sentono uno strano rumore simile ad un grido stridulo. Poco dopo procedendo si imbattono in un muro che presenta una breccia tra i mattoni; Arthur (il pi\u00f9 anziano dei due) dichiara di non ricordarsi dell'esistenza di questa galleria e, incuriosito, decide di dare un'occhiata. George aveva preferito aspettarlo sul posto ma, non vedendolo tornare indietro, si addentra anch'esso nella galleria. Seguendo il tracciato sente dapprima altri echi di grida soffocate, e pi\u00f9 tardi ritrova l'amico disteso nell'acqua e spaventato a morte. Incuriosito ed intimorito, George comincia a guardarsi attorno quando d'un tratto sente qualcosa e vede, per un attimo, sbucare dall'oscurit\u00e0 una donna col volto insanguinato che viene trascinata via.\nLa sera stessa Kate \u00e8 ad una festa. George Clooney \u00e8 in citt\u00e0 e Kate, insieme ad una sua amica, vuole raggiungerlo per chiedergli un autografo. In seguito incontra Guy, un amico che ha una cotta per lei e che crede erroneamente sia reciproca, e gli chiede un'informazione. Quando Kate apprende che la sua amica ha cambiato idea ed \u00e8 andata via prima, esce seccata dal party e si reca alla metropolitana per poter tornare verso casa. Non riuscendo a fare il biglietto presso un distributore automatico paga venti sterline ad una barbona per averne uno da lei. Tuttavia giunta presso la fermata del metr\u00f2, a causa del troppo alcool, si rilassa un po' e si addormenta. Al suo risveglio la stazione \u00e8 deserta ed \u00e8 notte inoltrata. Preoccupata tenta di recarsi verso l'uscita, ma sfortunatamente la trova chiusa. Dopo vari tentativi sente arrivare un treno e decide di ritornare sulla banchina nella speranza di riuscire a salirvi. Per\u00f2, subito dopo la partenza, il treno si ferma misteriosamente tra due stazioni; cos\u00ec Kate tenta di raggiungere il conducente per avere informazioni, ma trova la porta della cabina di comando chiusa e nessuno dall'altra parte a rispondere (il conducente era, infatti, stato ucciso). D'un tratto si spengono tutte le luci del vagone e la ragazza, proseguendo lungo il corridoio, intravede pi\u00f9 avanti un uomo con una torcia che la osserva senza risponderle. Sulle prime crede sia un controllore o un addetto ai lavori, ma quando questi si avvicina Kate tenta di sfuggirgli e scivola, cadendo a terra. Scoprir\u00e0 poi, con sollievo, che l'individuo sospetto \u00e8 Guy, che l'aveva evidentemente seguita per passare la notte con lei e che le propone di restare l\u00e0 fino al mattino seguente. Kate, pensando ad uno scherzo, lo prende un po' in giro e allora Guy, sbronzo e sotto l'effetto di sostanze stupefacenti, tenta di violentarla. Ma subito dopo che Guy si \u00e8 gettato su Kate, le porte del metr\u00f2 si aprono inaspettatamente e l'uomo viene trascinato di forza fuori dal vagone. Kate, spaventata dalle sue urla di dolore, cerca di avvicinarsi alle portiere per aiutarlo quando Guy ricompare, tutto insanguinato e malconcio. Proprio mentre la incita a scappare viene afferrato nuovamente dal misterioso aggressore e cos\u00ec la ragazza, impaurita, scappa arrivando al termine del treno. Quando si accorge che qualcuno la sta seguendo, scende sui binari e poco dopo si reintroduce in una stazione. Inizia a percorrere vari corridoi e trova un telefono, che sfortunatamente non funziona. Purtroppo quando finalmente trova una via d'uscita si accorge che \u00e8 sbarrata. Cos\u00ec, stanca e scoraggiata, Kate si accascia in un angolo. Dopo poco tempo \u00e8 raggiunta da un piccolo cane (in realt\u00e0 l'aveva gi\u00e0 visto in precedenza, era il cane della ragazza che gli aveva venduto il biglietto). Decide cos\u00ec di seguirlo (speranzosa di cercare aiuto) e arriva in una stanzetta interna ad un muro di un corridoio dove abitano Jimmy e Mandy (la ragazza del biglietto), una coppia di barboni. Kate supplica allora Jimmy di condurla da una guardia di sicurezza. In un primo momento il senzatetto si mostra ostile nei confronti della ragazza e accetta solo quando ella gli offre una banconota da cinquanta sterline. Durante l'assenza dei due, per\u00f2, il misterioso aggressore si rif\u00e0 vivo e rapisce Mandy, rimasta sola. Le urla della barbona vengono udite da Jimmy che prontamente lascia Kate, che nel frattempo aveva trovato Guy morente. La donna presta dunque alcune cure al ragazzo e, avendo visto una sorta di citofono, chiama la guardia di sicurezza che, per\u00f2, credendola una vagabonda, si rifiuta di dar retta alle sue affermazioni. L'agente si ricreder\u00e0 solo dopo aver visto il cadavere di Guy, che intanto era morto, ma \u00e8 troppo tardi, infatti la misteriosa creatura raggiunge la guardia e gli taglia la gola. Kate, allora, in preda al panico ritorna all'alloggio dei due barboni, dove, per\u00f2, trover\u00e0 soltanto Jimmy, che, per la disperazione, si era iniettato un'ingente quantit\u00e0 di droga. Dopo averlo fatto riprendere Kate ed il ragazzo seguono la pista di sangue lasciata da Mandy e giungono al treno rimasto bloccato sui binari. L\u00ec, per\u00f2, il misterioso assassino afferrer\u00e0 la testa di Jimmy e la schiaccer\u00e0 tra la congiunzione di due vagoni. La ragazza, allora, rimasta sola, tenta la fuga tra i vari cunicoli della metropolitana, ma finir\u00e0 per essere catturata dal malvagio aggressore che si rivela essere un uomo deforme con problemi psicologici. Kate \u00e8, dunque, messa in un canale fognario chiusa da delle gabbie. L\u00ec la ragazza far\u00e0 la conoscenza di George (l'uomo dell'inizio) e assieme a lui escogita un piano per fuggire dal luogo. Purtroppo, per\u00f2, mentre Kate riesce ad uscire dalla sua gabbia ritorna l'essere, fortunatamente, per\u00f2, George riesce a distrarlo dando la possibilit\u00e0 a Kate di uscire e colpire l'aguzzino con il tacco di una sua scarpa. Liberato anche George i due fuggono attraverso i vari meandri della metropolitana londinese. Giungeranno, poi, in una sorta di sala operatoria dove troveranno Mandy stesa su di un lettino in fin di vita. Il crudele aggressore, in breve, li raggiunger\u00e0 e George e Kate saranno costretti a fuggire nuovamente. L'essere, per\u00f2, anzich\u00e9 continuare ad inseguirli si reca nella sala operatoria dove indossa un camice da chirurgo e inizia a fingere di svolgere alcune operazioni tipiche di un medico, concludendo tale \u201crito\u201d afferrando una cesoia e mutilando Mandy. Intanto i due fuggitivi giungono in un vecchio vagone abbandonato dove si fermano ad osservare alcune foto dell'infanzia del misterioso assassino, che lo ritraggono assieme ad un medico. Successivamente, per\u00f2, vengono nuovamente raggiunti dal maniaco che viene steso a terra da George. Kate afferra, allora, una mazza, con l'intenzione di colpirlo, ma l'essere la supplica di lasciarlo vivere in cambio della libert\u00e0. La ragazza ha, dunque, un momento di ripensamento, ma l'aggressore non perde tempo e uccide George, sfruttando un suo momento di distrazione. Kate spaventata osserva che l'essere porta un braccialetto con su scritto \u201cCraig\u201d. Deduce, allora, che quello doveva essere il suo nome e che probabilmente doveva trattarsi di un sopravvissuto ad un aborto, cresciuto con deformit\u00e0 fisiche e psicologiche.\nInfine Kate riesce ad infilare una sorta di gancio di ferro nella gola di Craig e lanciare la catena a cui era collegato al di l\u00e0 delle rotaie, tentando di colpire il cavo dell'alta tensione. La catena viene, poi, trascinata via da un treno di passaggio e con essa il gancio che, seguendola, lacera la gola dell'assassino che muore.\nFinalmente libera, Kate segue le rotaie fino ad arrivare ad una stazione. L\u00ec, esausta, si sieder\u00e0 sul pavimento, ancora scioccata per l'intensa nottata passata. In breve la raggiunger\u00e0 anche il cane di Mandy e Jimmy venendole in braccio. Poco dopo si vedono arrivare i primi pendolari in attesa del metr\u00f2. Uno di essi, scambiandola per una barbona le lancer\u00e0 una monetina. Kate inizia, allora, a sorridere e a rallegrarsi di essere sopravvissuta. La scena si chiude con un primo piano su Kate che guarda quasi terrorizzata verso lo spettatore.\nCuriosit\u00e0.\nNegli extra dell'edizione DVD italiana \u00e8 presente una scena tagliata che mostra la morte di Mandy molto dettagliatamente: alla ragazza vengono strappati gli occhi con degli attrezzi chirurgici e poi viene finita con un enorme paio di forbici.\nSempre nell'edizione DVD italiana sono presenti gli storyboard di un inizio e di una fine mai girati. La fine originale vedeva Kate e il mostro lottare sui binari della metropolitana; era infatti previsto che Kate si sarebbe salvata appiattendosi tra i binari, mentre Craig sarebbe stato investito dal treno.\nIn Italia, il film \u00e8 stato distribuito dalla BIM DISTRIBUZIONE E dalla IIF, ed \u00e8 stato vietato ai minori di 18 anni per le scene di fortissima violenza e inquietanti che incutono terrore."}
{"id": "1368283", "revid": "729019", "url": "https://it.wikipedia.org/wiki?curid=1368283", "title": "Battaglia di San Martino", "text": "La battaglia di San Martino fu uno degli scontri che composero la battaglia del 24 giugno 1859, meglio conosciuta come \"battaglia di Solferino e San Martino\", con la quale si conclusero le attivit\u00e0 belliche della seconda guerra di indipendenza.\nLa battaglia di San Martino avvenne contemporaneamente alla battaglia di Solferino, ma viene ricordata con il nome del centro di San Martino, nei dintorni del quale si svolse, in quanto quella parte del fronte era completamente affidata all'esercito del regno di Sardegna, sotto il comando del re Vittorio Emanuele II.\nStoria.\nL'esercito franco-sardo, dopo la battaglia di Magenta, super\u00f2 un breve scontro a Melegnano e continu\u00f2 l'inseguimento. Lo scontro sulle alture moreniche a sud del lago di Garda fu quasi casuale, senza un piano ben determinato: non c'era soprattutto l'avvertenza di trovarsi di fronte al \"grosso\" dell'esercito austriaco. L'esercito francese si scontr\u00f2 a Solferino (a met\u00e0 strada fra Mantova e Brescia), mentre quello sardo incontr\u00f2 il contingente austriaco presso San Martino. Due divisioni dell'esercito sardo, quella di Mollard e quella di Cucchiari, vennero ad impattare con il VIII Corpo d'armata del generale Benedek, il quale respinse le avanguardie di Mollard e si schierarono sul bordo esterno dell'altipiano di San Martino.\nLe colline a nord di Pozzolengo non formano una cresta collinare, ma un vasto altipiano il cui punto dominante \u00e8 costituito da un gruppetto di case denominate Casette Citera. Sul bordo esterno dell'altipiano edifici colonici quali la Cascina Contraccania, il Roccolo e la chiesetta di San Martino formavano eccellenti appigli tattici per le truppe austriache. Vale la pena notare che la perdita di uno di questi punti non comprometteva la tenuta dell'altipiano, in quanto solo la conquista di Casette Citera, circa cinquecento metri a sud, garantiva la tenuta delle nuove posizioni. Senza ricognizioni e senza concertare manovre di pi\u00f9 vasto respiro Mollard decise di prendere d'assalto le posizioni avversarie.\nIn breve i comandanti di divisione persero la visione d'insieme della battaglia e le Brigate sarde furono lanciate in assalti frontali senza il necessario appoggio d'artiglieria. Manc\u00f2 inoltre non solo una buona coordinazione interarma, ma anche i reparti di Bersaglieri e di fanteria di linea non riuscirono a manovrare gli uni in appoggio degli altri. Infine l'assenza di una catena di comando fece s\u00ec che i comandanti di divisione dell'armata sarda si ostacolassero tra loro, non accettando ordini da altri parigrado. Mentre a Solferino i combattimenti proseguirono fino a quando un violento temporale interruppe la lotta (iniziata alle prime luci del giorno), sui colli di San Martino, la battaglia cess\u00f2 soltanto a sera. Lo scontro fu cos\u00ec feroce e cruento che l'esercito vincitore non ebbe la forza di inseguire quello sconfitto in fuga, il quale ripar\u00f2 oltre il Mincio.\nLa tradizione sabauda esalt\u00f2 la battaglia di San Martino, anche perch\u00e9 combattuta con grande animo, anche dopo la fine dei combattimenti a Solferino. Celebre la frase attribuita a Vittorio Emanuele: \u00ab\"Fioeui, \u00f2 i pioma San Martin \u00f2 i'aoti an fan f\u00e9 San Martin a noi!\"\u00bb (Figlioli, o prendiamo San Martino, o i nostri avversari ci obbligheranno a \"fare San Martino\").\nNonostante il contingente sardo fosse numericamente superiore a quello austriaco (22.000 Sardi contro 20.000 Austriaci), un divario in buona parte compensato, tuttavia, dalla forte posizione difensiva austriaca, le truppe dell'imperatore Francesco Giuseppe respinsero con fermezza gli attacchi dell'esercito di Vittorio Emanuele II, favoriti da una migliore conoscenza del terreno di battaglia, del quale Benedek seppe ben avvalersi. L'attacco, per quanto audace - le fanterie sarde attaccarono per un'intera giornata con grande coraggio e spirito di sacrificio sotto un fuoco micidiale - fu condotto in modo rigidamente frontale e senza determinanti tentativi di aggiramento della fortissima posizione austriaca. Gli austriaci abbandonarono le posizioni di San Martino solamente dopo aver ricevuto l'ordine dell'imperatore di ripiegare, ritirandosi in relativo buon ordine oltre il Mincio e nella fortezza di Peschiera, lasciando l'Armata Sarda padrona del campo di battaglia.\nNella giornata che aveva visto contrapporsi ferocemente l'armata sarda all'VIII Corpo d'armata austriaco, quest'ultimo ebbe 2.536 uomini fuori combattimento (tra morti, feriti, dispersi o prigionieri), mentre i sardi accusarono la perdita di 5.572 uomini fra morti e feriti. Un bilancio solo apparentemente incongruente per quella che venne propagandata dalla retorica risorgimentale come una grande vittoria, ma chiaramente spiegabile, com'\u00e8 stato recentemente dimostrato, proprio in funzione della tipologia di attacco adottata, che trova numerosi confronti, in particolare in termini di perdite, con altre numerose azioni di questo tipo documentate in vari conflitti coevi, soprattutto nel corso della di poco posteriore Guerra Civile Americana.\nIl desiderio di Cavour di continuare da solo la lotta si scontr\u00f2 con la dura realt\u00e0 e il Regno di Sardegna fu costretto ad accettare l'Armistizio di Villafranca dell'8 luglio, trattato da Napoleone III in plateale violazione degli accordi franco-piemontesi precedenti la guerra. I preliminari di pace furono stabiliti fra Napoleone III e Francesco Giuseppe l'11 luglio, e sulla base di questi il Regno di Sardegna riceveva la Lombardia attraverso le mani francesi.\nDopo la battaglia di San Martino Laura Solera Mantegazza lanci\u00f2 il \"Proclama alle donne italiane\":\n\u201c \"Care amiche, gli uomini che abbiamo mandato a combattere contro gli austriaci (i nostri mariti, figli, fidanzati) hanno bisogno di armi. Se noi, perch\u00e9 siamo donne, non possiamo impugnarle e combattere al loro fianco, almeno compriamole per offrirle all\u2019esercito. Facciamolo a costo di essere disapprovate dai familiari, di intaccare il patrimonio, di impoverire la nostra casa. Perch\u00e9 l\u2019Italia \u00e8 la casa di tutti e la sua unit\u00e0 \u00e8 pi\u00f9 importante dei nostri interessi...E facciamolo perch\u00e9 gli uomini la smettano di relegarci in cucina, casalinghe e modeste, e capiscano che possiamo essere loro compagne\"\u201d\nControversie sulla vittoria.\nLa percezione che lo scontro di San Martino lasci\u00f2\u00a0\u2013 e continua a lasciare - agli austriaci, e a molti altri tra cui i comandi degli eserciti inglese e prussiano, fu quella di una vittoria dell'VIII Corpo d'Armata del Feldmarschalleutnant Benedek, ottenuta contro le preponderanti forze sarde. A San Martino sia gli austriaci sia gli italiani rivendicarono gli allori della vittoria. L'esercito di Vittorio Emanuele II rimase padrone del campo di battaglia dopo un ultimo sanguinoso assalto, per cui almeno tecnicamente fu certamente il vincitore della giornata.\nL'VIII corpo d'armata di Benedek aveva ricevuto l'ordine di avanzare lungo l'ala destra di un vastissimo schieramento che puntava deciso verso ovest. Improvvisamente la mattina del 24 si trovarono dinnanzi truppe nemiche che avrebbero dovuto incontrare solo qualche giorno dopo, ormai quasi alle spalle delle due armate messe in movimento. Qui il comandante austriaco decise la sua prima mossa: respingere quelle forze ostili. Entro le otto del mattino sapeva che il fianco destro dell'esercito era per il momento al sicuro e che doveva continuare a presidiare vittoriosamente l'area sino a nuovi ordini. Forse avrebbe potuto portare un colpo mortale alle truppe di Cucchiari e di Mollard, ma fedele al concetto austriaco di \"Stellungskrieg\" - guerra di posizione-, attese passivamente gli attacchi del nemico. Il suo compito non era particolarmente complesso. Dopo aver imbastito una linea di resistenza si limitava a chiudere i varchi che l'avversario riusciva a creare. Giungeva in prima linea a motivare i reparti pi\u00f9 stanchi, si faceva vedere, incitava, dirigeva e richiamava nuove riserve. Alle 14 fu informato che i francesi avevano compromesso il centro del fronte imperiale.\nAlle 15.30 gli venne ordinato di ripiegare e di inviare rinforzi (due brigate) verso sud. A questo punto Benedek ritenne suo obiettivo fondamentale conservare il nodo stradale di Pozzolengo. Per fare questo doveva a tutti i costi mantenere sino a sera le posizioni di San Martino e cedere terreno molto lentamente. Alla fine, alle 19 di sera, venne dato l'ordine di abbandonare l'altipiano. Il dispositivo austriaco doveva per\u00f2 mantenere in suo possesso, per riuscire nella manovra di sganciamento, l'altura di Casette Citera. La difesa di questa posizione fu dunque l'obiettivo tattico di Benedek durante le fasi finali dello scontro. Quando l'esercito sardo inizi\u00f2 il suo ultimo assalto alla collina, il primo con una certa coordinazione tra i reparti e con un buon supporto di fuoco, i battaglioni austriaci stavano gi\u00e0 abbandonando il fronte. La prima grande unit\u00e0 a ritirarsi dal campo fu la Brigata Lippert. Mentre l'artiglieria avversaria apriva il tiro il GM Lippert ordinava il ripiegamento della batteria della Brigata (8 pezzi da 6 libbre della Cavalerie-Batterie Nr. 11/VIII) schierata lungo il Viale dei Cipressi. I cannoni poco alla volta furono ritirati dal fronte.\nIl loro silenzio fu logicamente interpretato da testimoni oculari sardi come un segnale dell'efficacia del tiro di distruzione dei loro cannoni: \"dopo qualche minuto questo di duello si cominci\u00f2 a vederne gli effetti. Qualche cipresso del viale schiantato dai nostri colpi, cadeva: la batteria nemica non rispondeva pi\u00f9 con tutti i suoi pezzi. Ci\u00f2 era constatato dal fumo, che mentre da principio ad ogni scarica, avvolgeva con una densa nube l'intera batteria nemica, in seguito, lasciava risaltare delle lacune in questa nube, segno evidente che qualche pezzo era ridotto inservibile: questi vani nel fumo andavano di man in mano facendosi pi\u00f9 spessi e pi\u00f9 vasti\". Mentre in alcuni settori, come \u00e8 peraltro normale aspettarsi in scontri di questo tipo, la resistenza austriaca all'attacco portato dalle colonne sarde fu piuttosto decisa e anche di successo - come nel caso dell'attacco del 5\u00ba Reggimento della Brigata Aosta fermato dal 1\u00ba/IR 19 e dal 1\u00ba/IR 17 - in altri, i soldati che raggiunsero l'altipiano si trovarono improvvisamente davanti il vuoto. \"Credo quindi di poter affermare che quando noi occupammo la posizione di S. Martino, il nemico l'aveva appena abbandonata. Non so per\u00f2 se trattavasi di qualche riparto isolato di truppa o di considerevoli forze\". Occupato il roccolo, la chiesa e la Controcania, i battaglioni sardi cercarono di assalire anche Casette Citera. A questo punto sarebbe avvenuto il dibattuto, ma in verit\u00e0 poco credibile almeno nella consistenza e nei risultati, contrattacco finale condotto da Benedek in persona.\nLe truppe sarde, spossate dopo una durissima intera giornata di assalti, dovettero rimandare ogni ulteriore progressione al giorno seguente. Gli austriaci, per quanto tecnicamente battuti, avevano almeno raggiunto un obbiettivo tattico: mettere il nemico nelle condizioni di non poter avanzare immediatamente su Pozzolengo. Opportunamente utilizzato per mascherare una ritirata gi\u00e0 decisa, fu di fatto l'unico, modesto, appiglio su cui formulare l'opinione di una vittoriosa difesa."}
{"id": "1368286", "revid": "767487", "url": "https://it.wikipedia.org/wiki?curid=1368286", "title": "Le farfalle sono libere", "text": "Le farfalle sono libere \u00e8 una commedia romantica statunitense del 1972 diretta dal regista Milton Katselas.\nTrama.\nSan Francisco. Jill Tanner \u00e8 un'esuberante attrice teatrale; Don Baker un affascinante ragazzo di famiglia benestante, non vedente. Fra i due nasce immediatamente l'amore, contrastato per\u00f2 dalla presenza della madre di lui, la signora Baker, iperprotettiva e timorosa che il figlio possa nuovamente disilludersi in amore. La paura di Jill di poter far soffrire Don scomparir\u00e0 di fronte alla dimostrazione di forza e fermezza che lui \u00e8 in grado di dimostrare nonostante tutto."}
{"id": "1368288", "revid": "1494169", "url": "https://it.wikipedia.org/wiki?curid=1368288", "title": "Oggetti non stellari nella costellazione della Chioma di Berenice", "text": "Principali oggetti non stellari presenti nella costellazione della Chioma di Berenice."}
{"id": "1368296", "revid": "124021513", "url": "https://it.wikipedia.org/wiki?curid=1368296", "title": "7 vite", "text": "7 vite \u00e8 una sitcom italiana, prodotta dal 2007 al 2009 e trasmessa da Rai 2. Viene trasmesso anche su Rai Premium nella mattina di ogni luned\u00ec.\nFormat.\nLa sitcom \u00e8 basata sul format spagnolo \"7 vidas\", che ha riscontrato un grande successo in Spagna (trasmesso da Telecinco nell'access prime time per dieci stagioni fino al 2007).\n\"7 vite\" \u00e8 stata la prima sitcom italiana (solo per la prima stagione) registrata dal vivo di fronte ad un pubblico presso il centro di produzione RAI di Napoli, come \u00e8 consuetudine negli Stati Uniti d'America.\nTrama.\nIl protagonista della sitcom \u00e8 Davide, trentenne che si risveglia miracolosamente dopo 15 anni di coma e tenta di riadattarsi alla vita quotidiana. A causa del tempo trascorso, Davide si ritrova con il carattere di un quindicenne imprigionato nel corpo di un adulto. Davide condivide l'appartamento con sua sorella Carlotta, fisioterapista dal carattere perfezionista, romantico e moralista, e con la lontana cugina Laura, ragazza snob e frivola giunta a Roma per dare una svolta alla sua vita, di cui Davide presto si innamora.\nI vicini della casa di fronte sono l'ingombrante Leo, l'amico d'infanzia di Davide, e sua madre Sole. Luogo d'incontro dei protagonisti \u00e8 \"Il Barone Rampante\", bar gestito dall'ex beat ed ora disilluso Franco. Ad aiutare Davide a ricominciare una nuova vita c'\u00e8 anche l'irriverente e pungente psicologa Giovanna.\nPersonaggi e interpreti.\nGuest star.\nTra le guest star della prima stagione: Max Pisu, Max Tortora, Maria Amelia Monti, Amanda Lear, Andy Luotto, Daniela Fazzolari, Michelangelo Tommaso, Monica Scattini, Robert Madison e Ugo Dighero.\nTra le guest star della seconda stagione: Amanda Lear, Luigi Diberti, Anita Zagaria, Adriano Pantaleo, Paola Tiziana Cruciani, Paolo Triestino, Adelmo Togliani, Gino Rivieccio, Augusto Fornari, Marco Masini e Tiberio Timperi."}
{"id": "1368301", "revid": "1543377", "url": "https://it.wikipedia.org/wiki?curid=1368301", "title": "Mel 111", "text": "Mel 111 (o Ammasso della Chioma di Berenice) \u00e8 un esteso ammasso aperto visibile nella costellazione della Chioma di Berenice. Di fatto, \u00e8 la costellazione stessa; si tratta di uno degli ammassi aperti pi\u00f9 vicini a noi ed \u00e8 perfettamente visibile anche ad occhio nudo.\nOsservazione.\nL'ammasso \u00e8 composto da alcune decine di stelle sparse su un'area di alcuni gradi, molte delle quali sono ben visibili ad occhio nudo in un cielo limpido e non inquinato; tali stelle sono disposte a formare una sorta di cono o di \"chioma\" (da cui deriva il nome della costellazione) e alcune di esse formano delle coppie molto larghe. Lo strumento ideale per la sua osservazione \u00e8 il binocolo, con cui \u00e8 possibile contenerlo nella visuale dell'oculare e in cui sono visibili decine di componenti. Un telescopio, anche se di piccole dimensioni, offre ingrandimenti troppo forti e pertanto diventa impossibile apprezzarne la natura di ammasso.\nLa sua declinazione \u00e8 boreale, ma non eccessivamente lontano dall'equatore celeste, pertanto quest'ammasso \u00e8 ben osservabile da tutte le regioni abitate della Terra, anche dell'emisfero australe, dove per\u00f2 resta sempre relativamente basso sull'orizzonte settentrionale. Il periodo migliore per la sua osservazione nel cielo serale \u00e8 quello compreso fra febbraio e agosto; nell'emisfero boreale \u00e8 una tipica figura dominante nelle notti primaverili e di inizio estate.\nStoria delle osservazioni.\nLe sue componenti sono note fin dagli albori della civilt\u00e0, e venivano considerate come la \"chioma della coda del Leone\"; la loro disposizione infatti suggerisce l'idea di una chioma: la stella pi\u00f9 brillante del gruppo, la , rappresenta il vertice dal quale si originino due concatenazioni di stelle quasi perpendicolari fra loro a formare una chioma. \u00c8 da notare tuttavia come la stella \u03b3 non appartenga all'ammasso, essendo quasi due volte pi\u00f9 vicina a noi. Successivamente, la sua forma sugger\u00ec l'idea di una lunga chioma di capelli femminile.\nMai in epoca storica l'oggetto fu considerato un ammasso aperto: similmente alle componenti del \"Grande Carro\", la sua grande estensione e la relativa vicinanza a noi faceva pensare che si trattasse di una associazione casuale di stelle, come tante se ne vedono nella volta celeste. Catalogato per la prima volta nel 1915 dall'astronomo Philibert Jacques Melotte come \"Melotte 111\" e successivamente inserito nel Catalogo Collinder come \"Cr 256\", la sua vera natura di ammasso fu provata solo nel 1938 da Robert Julius Trumpler, e per questo motivo non \u00e8 contemplato nei cataloghi Messier e NGC; grazie all'osservazione che le sue componenti sono in movimento tangenziale con velocit\u00e0 0,02 secondi d'arco all'anno in direzione PA=218\u00ba, \u00e8 stato possibile identificarne l'appartenenza. La distanza dal Sistema solare \u00e8 stata recentemente affinata dal satellite ESA Hipparcos, con una misurazione di 288 anni luce.\nCaratteristiche.\nMel 111 \u00e8 formato da una sessantina di componenti fino alla magnitudine 7, tutte ben visibili con un semplice binocolo, il quale si rivela essere pure lo strumento ideale per la sua osservazione; il numero totale delle sue stelle \u00e8 invece pari a circa 270, dunque non appare essere un ammasso particolarmente ricco, essendo circa un quarto del numero di stelle dell'ammasso delle Pleiadi. Si sospetta inoltre che a sua concentrazione sia sufficientemente bassa da permettere alle stelle di pi\u00f9 piccola massa, come le nane rosse, di sfuggire alla sua attrazione gravitazionale per disperdersi nel campo stellare del nostro braccio di spirale. Si tratta inoltre di un oggetto relativamente giovane, con un'et\u00e0 stimata fra i 400 e i 600 milioni di anni.\nLa sua massa \u00e8 inferiore alle 100 masse solari, mentre la densit\u00e0 \u00e8 pari a dieci stelle per parsec; il suo diametro reale sarebbe invece di 22,5 anni luce. Non sono presenti stelle di grande massa, mentre alcune delle stelle pi\u00f9 massicce si stanno evolvendo verso la fase di gigante rossa. Fra le sue stelle si possono osservare un gran numero di galassie esterne."}
{"id": "1368304", "revid": "124575982", "url": "https://it.wikipedia.org/wiki?curid=1368304", "title": "Nothing's Shocking", "text": "Nothing's Shocking \u00e8 il secondo album, e primo da studio, dei Jane's Addiction, pubblicato il 23 agosto 1988 dalla Warner Bros. Records.\n\u00c8 prodotto da Dave Jerden e Perry Farrell, arrangiato da Dave Jerden e Ronnie S. Champagne agli Eldorado Studios di Los Angeles, missato da Dave Jerden e Perry Farrell ai Post Logic Studios di Hollywood, e il mastering \u00e8 di Steve Hall dei Future Disc Studios.\nLe tracce 9 e 11 erano gi\u00e0 apparse nel precedente album live \"Jane's Addiction\" del 1987. Inizialmente la traccia 11 era solo una \"bonus track\" della versione in CD dell'album, non inclusa nella prima versione in vinile e in audiocassetta. La traccia 4, dal testo della quale \u00e8 tratto il titolo dell'album, tratta del serial killer Ted Bundy e contiene alcune frasi tratte da una sua dichiarazione. La traccia 9 parla di Jane Bainter, una amica tossicodipendente di Farrell, da cui il gruppo prende il nome.\nIl disco \u00e8 considerato uno dei migliori degli anni novanta per quanto riguarda almeno l'Alternative rock; proponeva un sound innovativo, eclettico e ibrido in certi versi e cre\u00f2 una spaccatura nella musica dell'epoca dato che l'alternative rock e l'alternative metal non erano ancora ben classificati come genere e la scena musicale era pi\u00f9 a favore di band Pop metal come Bon Jovi, Skid Row, Def Leppard e Guns N' Roses soprattutto. Si trova inoltre nella lista dei 500 migliori album secondo Rolling Stone alla posizione 312.\nL'album ricevette inoltre una nomination al Grammy Awards del 1989 come miglior disco di musica alternativa e, nello stesso anno, la band si prese una pausa.\nTemi e Stile.\nIl disco racchiude pi\u00f9 argomenti ma di sicuro i pi\u00f9 ripetitivi sono l'abuso di droghe, di alcool e allusioni al sesso e alla violenza ma \u00e8 sottolineata anche una voglia particolare di evasione dalla realt\u00e0 e da tutto ci\u00f2 che \u00e8 ritenuto \"normale\". Inoltre ci sono riferimenti anche ad altri temi quali la tristezza e l'amicizia, ben evidenti in tracce come \"Jane Says\".\nDal punto di vista stilistico l'album \u00e8 da considerare veramente un'opera d'arte nel suo genere ; il disco contiene infatti elementi che riportano al Gothic rock in tracce come \"Ted, just admit it\" , e al Funk metal in tracce come \"Standing in the Shower Thinking e Ocean Size.\" Ci sono anche riferimenti ad altri generi come il Rock psichedelico e l'Heavy metal specialmente. La quasi strumentale \"Thank You Boys\" \u00e8 una canzone di stampo Jazz . \"Summertime Rolls\" in un certo senso anticipa le melodie malinconiche e nostalgiche, presenti nel successivo album Ritual de lo habitual. La voce acuta di Farrell, i riff violenti di chitarra di Dave Navarro, il basso pungente di Eric Avery e la batteria chiassosa di Stephen Perkins resteranno nel corso della discografia del gruppo anche se elaborati in chiave diversa.\nCopertina e collaborazioni.\nL'eclettica copertina del disco, raffigurante due donne sedute su un divano con la testa in fiamme, venne ideata dallo stesso Farrell che si occup\u00f2 in seguito di \"trasportare\" la cover del disco in una scultura di vari materiali. Flea, il bassista dei pi\u00f9 noti Red Hot Chili Peppers, prese parte a molte esibizioni del gruppo durante la fine degli anni 80 e suon\u00f2 inoltre alcuni strumenti a fiato nel disco.\nPromozione.\nPer promuovere meglio l'album furono diretti alcuni videoclip, per i singoli Ocean Size e Mountain Song anche se di scarso successo. Entrambi i videoclip mostrano immagini di concerti live in diversi ambienti e Perry Farrell che fa surf sulle onde del Pacifico. Il video di Mountain Song tuttavia venne criticato per alcune scene in cui sono mostrati baci fra il chitarrista della band Dave Navarro e una ragazza. Inoltre Navarro bacia anche il cantante Perry Farrell e la cosa, unite ad alcune scene di nudo femminile, provoc\u00f2 disagi con la loro etichetta discografica. Il video di Had a Dad \u00e8 il meno famoso e mostra il gruppo suonare vicino a Hollywood."}
{"id": "1368308", "revid": "2051852", "url": "https://it.wikipedia.org/wiki?curid=1368308", "title": "Hanna-Maria Sepp\u00e4l\u00e4", "text": "Specializzata soprattutto nello stile libero (50\u00a0m e 100\u00a0m) e molto forte nei 100\u00a0m misti in vasca corta, tanto da vincere due ori consecutivi sulla distanza agli europei in vasca corta di Trieste 2005 e Helsinki 2006 ed un argento ai mondiali di Shanghai 2006.\nIl suo maggior successo fino ad oggi \u00e8 per\u00f2 l'oro conquistato inaspettatamente nei 100\u00a0m sl (54\"37) ai Campionati mondiali di Barcellona nel 2003."}
{"id": "1368309", "revid": "111319", "url": "https://it.wikipedia.org/wiki?curid=1368309", "title": "Nuoto ai Giochi della XXVII Olimpiade - 200 metri rana maschili", "text": "Si sono svolte 7 batterie di qualificazione. I prime 16 atleti si sono qualificati per le semifinali.\nBatterie.\n19 settembre 2000\nSemifinali.\n19 settembre 2000\nFinale.\n20 settembre 2000"}
{"id": "1368310", "revid": "838137", "url": "https://it.wikipedia.org/wiki?curid=1368310", "title": "Rugby a 15 nel 1974", "text": "Attivit\u00e0 internazionale.\nI Tour di met\u00e0 anno.\nA met\u00e0 anno \u00e8 tradizione che le selezioni di rugby a 15, europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud.\nIl 1974 fu un anno ricco di questi confronti. Il pi\u00f9 importante fu senz'altro quello dei British Lions in Africa del sud, ll miglior tour della storia dei Lions, sotto la guida dell'avanti irlandese Willie John McBride: una serie di 22 match senza sconfitte con 3 vittorie ed un pareggio con gli Springboks.\nNuova Zelanda ed Australia si affrontarono in occasione del Tour degli All Blacks, che mantennero il possesso della Bledisloe Cup. La Francia coglieva invece due successi con i Pumas.\nTour minori furono quelli di Giappone, Figi e Samoa, oltre che quello dei \"Leopards sudafricani\" in Europa.\nI tour di fine anno.\nNel rugby a 15' \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud si recano in tour in Europa.\nNel 1974, sono Sudafrica e Nuova Zelanda a recarsi in Europa. Pochi test ufficiali con due sconfitte per gli Springboks con la Francia e vittoria degli All Blacks con l'Irlanda.\nSi assiste anche al primo tour di Tonga in Europa.\nLa nazionale italiana.\nSegue un breve tour in Inghilterra dove gli azzurri affrontano tre contee inglesi. Sono tre sconfitte che vengono viste, ottimisticamente, come un momento di crescita, ma che mettono in evidenza ancora i grandi limiti di gioco.\nLa selezione dei \"Leopards\" era la nazionale dei giocatori di colore in Sudafrica: all'epoca infatti in regime di apartheid, i neri non potevano giocare nelle squadre riservate ai bianchi. Gli azzurri avevano gi\u00e0 affrontato i Leopards nel 1973, durante il loro tour in Sud Africa.\nI Barbarians.\nNel 1974 la squadra ad inviti dei Barbarians ha disputato i seguenti incontri, tra cui spicca il pareggio con All Blacks in tour in Europa."}
{"id": "1368312", "revid": "1451528", "url": "https://it.wikipedia.org/wiki?curid=1368312", "title": "Tennessee whiskey", "text": "Il Tennessee whiskey \u00e8 una variet\u00e0 di whiskey statunitense originario dello stato del Tennessee.\nComposizione.\n\u00c8 costituito da una base comprendente almeno il 51% di mais (tipicamente l'80%), orzo e segale. Di colore dorato, ha una gradazione alcolica del 43%.\nRispetto ai classici bourbon, il Tennessee whiskey \u00e8 caratterizzato dalla tipica filtrazione con carbonella di acero bianco del Tennessee dopo la distillazione. L'invecchiamento va dai 5 ai 7 anni e oltre in fusti di rovere nuovi bruciati internamente.\nSebbene possiedano i requisiti per poter essere definito bourbon, i Tennessee whiskey presenti sul mercato non vengono etichettati come tali.\nIl processo produttivo.\nA determinare il gusto complessivo del Tennessee whiskey \u00e8 il mash, che comprende mais, segale e orzo maltato. I cereali non maltati (mais e segale) vengono cotti a vapore per circa 3 ore in \u2018Cookers\u2019, enormi contenitori di rame. In questo modo, le molecole di amido contenute nei cereali si rompono venendo cos\u00ec a contatto con un particolare enzima dell'orzo maltato che trasforma l'amido in zucchero. Ai cereali viene poi aggiunta l'acqua pura, ricca di minerali delle sorgenti, formando cos\u00ec una miscela fermentescibile chiamata \u2018mash\u2019. Viene usato per la fermentazione il processo detto \"sour mash\": una parte del prodotto fatto in precedenza viene utilizzata per cominciare un altro prodotto o per favorirne l'omogeneit\u00e0. Il Master Distiller utilizza come minimo un quarto del \u2018mash\u2019, ricco di lieviti, prodotto il giorno prima (Stillage) per iniziare il processo di fermentazione di un nuovo \u2018batch\u2019: questo per ottenere una continuit\u00e0 di gusto. Il \u2018mash\u2019 fermenta lentamente per circa 5 giorni. Alla fine si otterr\u00e0 una \u2018Distiller's Beer', contenente circa il 10% a.b.v. (alcool by volume).\nIl processo di distillazione estrae l'alcool dalla \u2018Distiller's Beer' e avviene tramite un processo continuo in \u2018Patent Still\u2019: un distillatore di rame a colonna, alto decine di metri. I vapori di alcool vengono raccolti e condensati ottenendo cos\u00ec un distillato a 70 gradi (140 proof). Prima di essere messo in botti per l'invecchiamento, il distillato viene sottoposto ad un processo di filtrazione attraverso carboni vegetali conosciuto come \u2018charcoal mellowing\u2019, allo scopo di ottenere un prodotto con caratteristiche di morbidezza e rotondit\u00e0. Questo processo consiste nel far scendere goccia dopo goccia whisky appena prodotto, facendolo passare attraverso uno spessore di circa tre metri di carbone vegetale di acero zuccherino. L'intero processo dura dieci giorni, durante i quali whisky assorbe l'essenza del carbone vegetale, raffina l'acquavite e gli dona un sapore e un aroma caratteristici. Il carbone d'acero \u00e8 uno degli elementi fondamentali in quanto ricco di calcio. Grazie a tale propriet\u00e0 ammorbidisce l'asprezza dell'alcolico, tipica dei distillati appena prodotti, ottenendo un prodotto meno ruvido e pi\u00f9 pulito.\nDurante l'invecchiamento, nei magazzini a 10 piani, i barili di whiskey \u201crespirano\u201d. Questo fenomeno fa s\u00ec che nel primo anno una percentuale del volume di alcool che va dall'8% al 10% evapori. Il processo di evaporazione prosegue anche negli anni successivi per una percentuale di 4-5% a barile. Prima dell'imbottigliamento, un whiskey di buona qualit\u00e0 pu\u00f2 perdere fino al 30% circa del proprio volume originale. Il processo di invecchiamento \u00e8 influenzato da vari fattori che contribuiscono all'aroma, al profumo e al colore caratteristici di questi prodotti. Le escursioni termiche stagionali accentuate da un clima particolare, nonch\u00e9 dal microclima che si crea all'interno dei magazzini di invecchiamento, determinano i diversi momenti di maturazione.\nL'invecchiamento avviene in botti nuove di quercia bianca americana tostata all'interno, che donano al distillato qualit\u00e0 uniche di aroma, profumo e gusto. Mentre il whiskey invecchia all'interno del barile, il legno si contrae e si dilata a seconda delle variazioni climatiche esterne. In queste fasi, il whiskey e il legno si scambiano reciprocamente propriet\u00e0 ed aromi. Questa miscela d\u00e0 al whiskey il gusto affumicato e il colore ambrato. Il via al processo di imbottigliamento viene dato dal Master Distiller, il Mastro Distillatore, che, grazie alla sua esperienza, ha la capacit\u00e0 di capire quando il tempo di maturazione ottimale viene raggiunto."}
{"id": "1368313", "revid": "767487", "url": "https://it.wikipedia.org/wiki?curid=1368313", "title": "Lohengrin", "text": "Lohengrin \u00e8 un personaggio letterario del ciclo arturiano, figlio di Parsifal.\nLe gesta di Lohengrin si trovano in una leggenda medievale tedesca celebre per aver ispirato l'omonima opera di Wagner. Chiamato il \"Cavaliere del Cigno\", era figlio di Parsifal e Conduiramour. Un giorno Lohengrin \u00e8 chiamato, in qualit\u00e0 di servitore del Sacro Graal, a difendere la nobile Elsa di Brabante, che diviene poi sua moglie. Elsa \u00e8 stata ingiustamente accusata di aver ucciso il fratello per potersi insediare al suo posto sul trono del Brabante. Cos\u00ec Lohengrin sfida a duello Friedrich von Telramund, l'accusatore, e lo vince. Lohengrin sposa Elsa dopo averle fatto promettere solennemente di non chiedergli mai il suo nome n\u00e9 la sua provenienza. Infatti Parsifal, prima che Lohengrin partisse per salvare Elsa, gli aveva detto che se ella gli avesse chiesto di svelare la sua identit\u00e0, questi avrebbe dovuto far ritorno nel suo regno. Ma Elsa, troppo curiosa e piena di timori nell'adempiere alla sua promessa, e per di pi\u00f9 malignamente istigata da Ortrud, moglie di Telramund, non sa alfine trattenersi dal fargli la fatale domanda. Lohengrin, allora, la accompagna nella grande sala e, in presenza di tutti i cavalieri e dello stesso re, Enrico l'Uccellatore, le rivela la sua identit\u00e0. Dopo averle detto il suo nome, le dichiara che ormai \u00e8 costretto a lasciarla per far ritorno alla Montagna Sacra. Quindi sale su una barca a forma di cigno e scompare.\nLohengrin fa la sua prima apparizione nel \"Parzival\" di Wolfram von Eschenbach; in quest'opera egli si mette alla ricerca del Graal, guidato da un cigno. La grafia del nome adottata da Wolfram ha suggerito una possibile identificazione del cavaliere della tradizione germanica con \"Garin Le Loherain\", protagonista di una delle cinque Chansons de geste dei Lorenesi.\nPersonaggio molto amato dalla cultura germanica, Lohengrin deve oggi la sua fama soprattutto all'omonima opera lirica di Richard Wagner (1850)."}
{"id": "1368314", "revid": "122430107", "url": "https://it.wikipedia.org/wiki?curid=1368314", "title": "Pace di Zurigo", "text": "La pace di Zurigo (detta anche trattato di Zurigo) \u00e8 il trattato, stipulato il 10 novembre 1859 tra Impero austriaco, Impero francese e Regno di Sardegna, che ratific\u00f2 l'armistizio di Villafranca, firmato dalle tre potenze l'11 e il 12 luglio 1859.\nFormalmente, la pace di Zurigo \u00e8 il trattato che concluse la Seconda guerra d'indipendenza italiana. L'Austria cedeva la Lombardia alla Francia, che l'avrebbe assegnata al Regno di Sardegna, mentre conservava il Veneto e le citt\u00e0 di Mantova e Peschiera, capisaldi del \"Quadrilatero\". I sovrani di Modena, Parma e Toscana avrebbero dovuto essere reintegrati nei loro Stati, cos\u00ec come la Legazione delle Romagne, comprendente la Romagna, Bologna e Ferrara, avrebbe dovuto essere restituita alla Santa Sede. Tutti gli stati italiani, incluso il Veneto austriaco, avrebbero dovuto unirsi in una confederazione italiana, presieduta dal papa.\nPremesse.\nL'8 agosto a Zurigo si apre la Conferenza di pace, dove l'Austria non voleva nemmeno la presenza dei \"plenipotenziari\" piemontesi.\nLa Francia era rappresentata dal conte Bourqueney e dal marchese di Banneville, l'Austria dal Barone di Meysembug e dal conte Karoly, il Regno di Sardegna dal cavaliere Luigi Des Ambrois de Nev\u00e2che. Di fatto le trattative furono condotte solo da Francia ed Austria, che raggiunsero facilmente un accordo: la Lombardia, eccetto Mantova (fortezza del quadrilatero), era ceduta alla Francia e il Piemonte poteva solo accettare o rifiutare il \"dono\" del retro-passaggio di tale regione.\nLa pace e le sue conseguenze.\nL'intera costruzione della pace di Zurigo venne in breve tempo travolta: La Confederazione con a capo il papa, attuazione questa dei principi di Vincenzo Gioberti, non si attu\u00f2: i sovrani spodestati non tornarono nei loro stati. L'indirizzo dell'unit\u00e0 d'Italia avvenne in senso decisamente monarchico ed unitario, facendo tramontare le idee federaliste. Pertanto l'attenzione a un esercito \"federale\" rimase solo teorica. Napoleone III gradiva invece una tale situazione, che gli permetteva di esercitare una notevole influenza sui destini italiani.\nLe uniche parti attuate della pace di Zurigo furono quelle relative alla Lombardia, gi\u00e0 annessa di fatto al Piemonte dopo l'armistizio di Villafranca. L'obiettivo dei negoziatori piemontesi di ottenere Mantova e Peschiera non fu raggiunto, lasciando perci\u00f2 le formidabili fortificazioni del \"Quadrilatero\" in mano austriaca, ci\u00f2 che costitu\u00ec un grande svantaggio militare per la successiva Terza Guerra d'indipendenza (1866).\nLa pace tratta minuziosamente le sorti del debito pubblico, amministrato dal Monte Lombardo-Veneto, scendendo a risolvere persino questioni ereditate dal Monte Napoleone per i debiti originati dal passato regime napoleonico. Anche in questo i \"desiderata\" piemontesi non trovarono accoglienza.\nLa minuziosit\u00e0 delle norme relative alle concessioni ferroviarie dipese dalla grande attenzione che gli investitori internazionali attribuivano alla costruzione delle linee ferrate.\nI \u00abcompensi\u00bb alla Francia.\nDopo gli accordi di Plombi\u00e8res, l'Alleanza sardo-francese aveva stabilito un compenso alla Francia in cambio del suo intervento: Nizza e la Savoia. L'obiettivo di \"cacciare\" l'Austria dal Veneto non era stato raggiunto e pertanto a Zurigo non ci fu nessun accenno alla questione.\nAvvenimenti successivi.\nLa pace di Zurigo, non attuata nella parte che riguardava la geopolitica italiana, fu superata anche a livello della diplomazia internazionale. Il 24 marzo 1860, infatti, Camillo Cavour sottoscrisse la cessione della Savoia e della citt\u00e0 di Nizza alla Francia, a seguito dell'annessione di Emilia, Romagna e Toscana al Regno di Sardegna.\nInfatti, l'11-12 marzo 1860 erano stati celebrati i plebisciti di annessione delle ex Legazioni pontificie e della Toscana al Regno di Sardegna."}
{"id": "1368317", "revid": "287204", "url": "https://it.wikipedia.org/wiki?curid=1368317", "title": "NGC 5053", "text": "NGC 5053 \u00e8 un ammasso globulare visibile nella costellazione della Chioma di Berenice.\nSi pu\u00f2 individuare la sua posizione 1,5 gradi ad est della stella , mentre l'oggetto in s\u00e9 risulta di difficile osservazione: si tratta infatti di uno degli ammassi globulari meno concentrati, con all'interno poche decine di migliaia di componenti; inoltre, la sua grande distanza ne fa uno degli ammassi galattici pi\u00f9 esterni che si conoscano. Le sue componenti pi\u00f9 luminose, essendo di quindicesima magnitudine, sono alla portata solo di telescopi professionali. Dista dal Sistema solare oltre 50\u00a0000 anni-luce."}
{"id": "1368318", "revid": "287204", "url": "https://it.wikipedia.org/wiki?curid=1368318", "title": "Tour della Nazionale di rugby a 15 della Nuova Zelanda 1974", "text": "Gli All Blacks nel 1974 vanno due volte in tour. La prima volta, a maggio-giugno, in Australia e alle isole Figi; la seconda, a novembre, nelle Isole britanniche.\nTour in Australia e Figi.\nCon due vittorie e un pareggio la Nuova Zelanda mantiene la Bledisloe Cup. Da segnalare il primo test ufficialmente riconosciuto con le .\nIl Tour nelle Isole britanniche.\nUn solo test match ufficiale con l'Irlanda in questo tour nel mese di novembre."}
{"id": "1368319", "revid": "1632387", "url": "https://it.wikipedia.org/wiki?curid=1368319", "title": "Peer G\u00fcnt", "text": "I Peer G\u00fcnt sono un trio heavy metal proveniente dalla citt\u00e0 di Kouvola, Finlandia.\nQuesta band \u00e8 stata formata nel 1976 ed ha raggiunto un discreto successo grazie ad album come \"Peer G\u00fcnt\" del 1985, \"Backseat\" del 1986 e \"Good Girls Don't...\" del 1987. \nLa band propone una musica molto energica, immediata ed orecchiabile con una forte impronta blues. Durante gli episodi pi\u00f9 veloci nel sound della band \u00e8 evidente l'influenza dei Mot\u00f6rhead.\nIl gruppo ruota attorno alla figura carismatica del chitarrista cantante Timo Nikki che con voce calda, potente e ruvida, narra scenari e stili di vita come da tradizione americana, un'America tipicamente \"on the road\" fatta di bar fumosi, rock 'n' roll, ragazze disinibite...l'esigua vicinanza della regione di Kouvola con l'ex Unione Sovietica e gli storici dissapori con questo enorme \"vicino di casa\" hanno da sempre avvicinato le popolazioni di queste regioni finniche all'iconografia tipica della vecchia America; il trio di rockers finlandese ricalca alla perfezione questa tendenza."}
{"id": "1368321", "revid": "729019", "url": "https://it.wikipedia.org/wiki?curid=1368321", "title": "Tour dei British and Irish Lions 1974", "text": "Il tour dei British and Irish Lions del 1974 fu, per risultati, il migliore della selezione interbritannica dei British and Irish Lions; guidati dall'irlandese Syd Millar e capitanati dal suo connazionale Willie John McBride, si concluse con 21 vittorie e un pareggio.\nIn tale \"tour\" i Lions vinsero tre \"test match\" su quattro, pareggiando il quarto, e si imposero anche sul piano fisico: la spedizione fu ribattezzata \"Call on 99\" (dal numero 999 usato per le chiamate d'emergenza nel Regno Unito), e i Lions, vista l'estrema violenza e le intimidazioni messe in campo dagli \"Springbok\" nei due precedenti incontri di Citt\u00e0 del Capo e Pretoria, decisero di colpire per primi nel terzo \"test\" in programma al Boet Erasmus di Port Elizabeth: ogni \"Lion\", al grido di battaglia \"Ninety-nine\" (99) del capitano irlandese Willie John McBride, aggred\u00ec il suo corrispettivo \"Springbok\" basandosi sul fatto che l'arbitro non avrebbe potuto espellere n\u00e9 sanzionare tutta la squadra.\nL'attacco dei \"Lions\" fu cos\u00ec veemente che persino il gallese J. P. R. Williams, un estremo dalla corporatura non massiccia, part\u00ec all'assalto dei sudafricani prendendo la rincorsa dalla sua zona del campo.\nLa squadra.\nManagement\nEstremi:\nAli:\nCentri:\nMediani di apertura:\nMediani di Mischia:\nForwards.\n Tallonatori\nPoloni\n\"Seconde Linee\"'\nTerze Linee"}
{"id": "1368323", "revid": "1904508", "url": "https://it.wikipedia.org/wiki?curid=1368323", "title": "Carlo II di Baden", "text": "Biografia.\nInfanzia ed educazione.\nAppartenente al ramo degli Z\u00e4hringen, Carlo era figlio di Carlo Luigi, principe ereditario di Baden, e di Amalia d'Assia-Darmstadt. I suoi nonni erano Carlo Federico, margravio di Baden e Luigi IX, landgravio d'Assia-Darmstadt (1754-1832). Aveva numerosi fratelli, tra i quali: Carolina, regina consorte di Massimiliano I di Baviera; Luisa, imperatrice consorte di Alessandro I di Russia; Federica, regina consorte di Gustavo IV Adolfo di Svezia.\nCarlo ebbe un'educazione attenta e rigorosa sotto la guida di tutori come Hauber, Walz e B\u00f6ckmann, ed egli bene si applicava agli studi quando tutto ci\u00f2 venne interrotto dalla guerra e dalla fuga della corte di Baden verso Ansbach. Successivamente, col padre e col fratello minore, si rec\u00f2 in visita alla corte di San Pietroburgo e poi in Svezia e durante il viaggio di ritorno fu testimone dell'improvvisa morte del padre nel 1801. Carlo venne posto da quel momento nella condizione un giorno di dover ereditare il trono di suo nonno ma il suo carattere debole, indeciso e insicuro non lo rendevano certo un sovrano ideale per uno stato delicato come il Baden che dal 1806 venne elevato a granducato da Napoleone Bonaparte dopo la dissoluzione del Sacro Romano Impero. Dopo il suo matrimonio con Stephanie de Beauharnais, Napoleone lo nomin\u00f2 nel 1807 comandante delle armate francesi nel Baden rinnovandogli la sua fiducia.\nMatrimonio.\nIl principe ereditario Carlo spos\u00f2 l'8 aprile del 1806 a Parigi Stefania di Beauharnais (1789-1860), figlia di Claude de Beauharnais e di Claude Fran\u00e7oise de Lezay e, anche, figlia adottiva di Napoleone Bonaparte. Questo matrimonio fu voluto dall'Imperatore di Francia per consolidare la sua alleanza con il Principe elettore di Baden, Carlo Federico.\nGranduca di Baden.\nAll'et\u00e0 di venticinque anni, il 10 giugno 1811, alla morte di suo nonno Carlo Federico, Carlo ascese al trono del granducato di Baden col nome di Carlo II.\nDopo la tragica campagna di Russia che vide la sconfitta di Napoleone nel tentativo di invadere l'impero dello zar, il Baden dovette lasciare la Confederazione del Reno e si schier\u00f2 contro le armate di Napoleone siglando un accordo con le potenze opposte a Francoforte il 20 novembre 1813. Il problema maggiore si poneva qui per Carlo II sul piano personale in quanto egli aveva sposato Stephanie de Beauharnais, nipote dell'imperatrice Jos\u00e9phine e figlia adottiva di Napoleone e quindi direttamente coinvolta nelle vicende della Francia dell'epoca. \nIn molti nel Baden chiesero che a questo punto il granduca regnante ripudiasse la moglie come traditrice e si risposasse, ma egli malgrado ancora non fossero nati eredi ed il matrimonio non fosse particolarmente felice, non volle acconsentire a questa scelta. Questa presa di posizioni ebbe per il granducato di Baden pesanti conseguenze nel periodo della restaurazione ed al Congresso di Vienna del 1815 fu solo grazie alla sorella Luisa Maria di Baden, zarina di Russia, che i padri del congresso confermarono al Granducato di Baden tutti i possedimenti acquisiti durante il regno di Napoleone I e ne mantennero attiva l'esistenza.\nMorte.\nIl 22 agosto 1818 Carlo II concesse al suo popolo una Costituzione liberale e questo fu il suo ultimo atto ufficiale in quanto mor\u00ec l'8 dicembre di quell'anno a Rastatt. Non avendo avuto figli maschi per succedergli, alla sua morte venne nominato granduca suo zio Luigi. Dopo la sua morte anche la moglie Stefania di Beauharnais lasci\u00f2 il granducato e visse in esilio volontario a Nizza.\nDiscendenza.\nCarlo e Stefania di Beauharnais ebbero cinque figli:\nTra i loro discendenti si annoverano i Re di Romania, i Re del Belgio, i Granduchi del Lussemburgo e i Principi di Monaco."}
{"id": "1368324", "revid": "6923", "url": "https://it.wikipedia.org/wiki?curid=1368324", "title": "World Sportscar Championship", "text": ""}
{"id": "1368325", "revid": "767487", "url": "https://it.wikipedia.org/wiki?curid=1368325", "title": "Stanton (Dakota del Nord)", "text": "Stanton \u00e8 un centro abitato (\"city\") degli Stati Uniti d'America, capoluogo della Contea di Mercer, nello Stato del Dakota del Nord. Nel censimento del 2000 la popolazione era di 345 abitanti. La citt\u00e0 \u00e8 stata fondata nel 1882.\nGeografia fisica.\nSecondo i rilevamenti dell'United States Census Bureau, la localit\u00e0 di Stanton si estende su una superficie di 1,20\u00a0km\u00b2, tutti occupati da terre.\nPopolazione.\nSecondo il censimento del 2000, a Stanton vivevano 345 persone, ed erano presenti 107 gruppi familiari. La densit\u00e0 di popolazione era di 285 ab./km\u00b2. Nel territorio comunale si trovavano 198 unit\u00e0 edificate. Per quanto riguarda la composizione etnica degli abitanti, il 95,65% era bianco, l'1,74% era nativo, lo 0,58% proveniva dall'Asia e lo 0,29% proveniva dall'Oceano Pacifico. Lo 0,29% apparteneva ad altre razze, mentre l'1,45% apparteneva a due o pi\u00f9 razze. La popolazione di ogni razza ispanica corrispondeva allo 0,29% degli abitanti.\nPer quanto riguarda la suddivisione della popolazione in fasce d'et\u00e0, il 20,9% era al di sotto dei 18, il 4,6% fra i 18 e i 24, il 21,2% fra i 25 e i 44, il 35,1% fra i 45 e i 64, mentre infine il 18,3% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 106,6 maschi."}
{"id": "1368333", "revid": "287204", "url": "https://it.wikipedia.org/wiki?curid=1368333", "title": "NGC 4203", "text": "NGC 4203 \u00e8 una galassia lenticolare nella costellazione della Chioma di Berenice.\nSi individua 5,5 gradi a NNW della stella , sul confine coi Cani da Caccia; Diventa evidente con un telescopio da 120-150mm di apertura, ma vi appare come una macchia chiara senza particolari. Strumenti superiori permettono di notare una forma che pare intermedia tra quella delle galassie ellittiche e le lenticolari: il nucleo appare molto concentrato e luminoso, circondato da un grande alone. Le sue dimensioni sono di poco inferiori a quelle della nostra Galassia. Dista dalla Via Lattea circa 62 milioni di anni-luce."}
{"id": "1368335", "revid": "21583", "url": "https://it.wikipedia.org/wiki?curid=1368335", "title": "Hockey su ghiaccio alla XXIII Universiade invernale", "text": "Di seguito riportiamo tutti i risultati del torneo di Hockey su ghiaccio disputatosi durante la XXIII Universiade invernale di Torino 2007.\nLe competizioni in tale disciplina si sono svolte presso i seguenti impianti:\ne col seguente calendario:\nRisultati.\nLe gare di hockey su ghiaccio si sono disputate solo in ambito maschile e hanno visto la partecipazione di 11 squadre, divise nella fase preliminare in 2 gironi:\nCome ultima squadra classificata nel gruppo A da sei squadre, la Gran Bretagna si classifica come ultima (undicesima) del torneo. Le quinte classificate si scontrano per non e decimo posto, le quarte per settimo e ottavo, le terze per quinto e sesto; le prime due di ogni girone partecipano a scontri incrociati nelle semifinali.\nFinale 9\u00ba-10\u00ba posto\nFinale 7\u00ba-8\u00ba posto\nFinale 5\u00ba-6\u00ba posto"}
{"id": "1368338", "revid": "35813", "url": "https://it.wikipedia.org/wiki?curid=1368338", "title": "Scipione Borgh\u00e8se", "text": ""}
{"id": "1368340", "revid": "80339", "url": "https://it.wikipedia.org/wiki?curid=1368340", "title": "Nojabrsk", "text": ""}
{"id": "1368344", "revid": "1543377", "url": "https://it.wikipedia.org/wiki?curid=1368344", "title": "Ornithoctoninae", "text": "Generi.\nI seguenti generi e specie appartengono alla sottofamiglia \"Ornithoctoninae\".\nCitharognathus.\n\"Citharognathus\" \nCyriopagopus.\n\"Cyriopagopus\" \nHaplopelma.\n\"Haplopelma\" \nLampropelma.\n\"Lampropelma\" \nOrnithoctonus.\n\"Ornithoctonus\" \nPhormingochilus.\n\"Phormingochilus\" "}
{"id": "1368348", "revid": "1573940", "url": "https://it.wikipedia.org/wiki?curid=1368348", "title": "Huberia brounii", "text": "Huberia brounii \u00e8 una formica endemica della Nuova Zelanda.\nDescrizione.\n\u00c8 una specie scarsamente conosciuta. Gli occhi sono piuttosto grandi e convessi. La lunghezza della formica operaia \u00e8 di circa 3,2-3,5\u00a0mm. Ciascuna antenna ha 11 segmenti, di cui l'ultimo \u00e8 un gruppo di 4.\nLe regine non hanno ali e sono simili alle operaie. \u00c8 uniformemente di colore da ruggine a marrone scuro.\nBiologia.\nSi trova di solito nelle foreste locali, sotto la lettiera. Le colonie sono piccole e raramente visibili."}
{"id": "1368349", "revid": "44939", "url": "https://it.wikipedia.org/wiki?curid=1368349", "title": "3alfa,7alfa,12alfa-triidrossicolestano-26-al 26-ossidoreduttasi", "text": ""}
{"id": "1368351", "revid": "287204", "url": "https://it.wikipedia.org/wiki?curid=1368351", "title": "NGC 4208", "text": "NGC 4208 \u00e8 una galassia a spirale nella costellazione della Chioma di Berenice.\nSi trova in una posizione lontana da stelle luminose, e reperirla in cielo non \u00e8 semplice; a ci\u00f2 si aggiunga il fatto che la sua relativamente bassa luminosit\u00e0 la rende un oggetto \"minore\", rispetto alle galassie vicine. Per individuarla, occorre un telescopio da almeno 200mm di apertura, nel quale si presenta come un oggetto nebuloso dai contorni irregolari. I bracci, visibili con grandi strumenti, sono ben avvolti attorno al nucleo, di dimensioni esigue e poco appariscente. La sua distanza \u00e8 incerta."}
{"id": "1368354", "revid": "599013", "url": "https://it.wikipedia.org/wiki?curid=1368354", "title": "Jcp", "text": ""}
{"id": "1368356", "revid": "1543377", "url": "https://it.wikipedia.org/wiki?curid=1368356", "title": "Laconia (unit\u00e0 periferica)", "text": "La Laconia () \u00e8 una delle cinque unit\u00e0 periferiche del Peloponneso, una delle tredici periferie (, \"perifereies\" - regione amministrativa) della Grecia.\nPrefettura.\nLa Laconia era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"Programma Callicrate\"\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura era suddivisa in 20 comuni e 2 comunit\u00e0"}
{"id": "1368358", "revid": "1745361", "url": "https://it.wikipedia.org/wiki?curid=1368358", "title": "Ananke (divinit\u00e0)", "text": "Ananke (), nella religione greca antica, \u00e8 la dea del destino, della necessit\u00e0 inalterabile e del fato.\nEtimologia.\nIl termine \"ananke\" deriva , (ionico \u1f00\u03bd\u03b1\u03b3\u03ba\u03b1\u03af\u03b7, \"ananka\u00ed\u0113\"), col significato di necessit\u00e0, inevitabilit\u00e0, costrizione.\nOmero lo utilizza come sinonimo di necessit\u00e0 () o forza ().\nNella letteratura tale parola \u00e8 utilizzata anche col significato di Fato o Destino, (\u03b1\u03bd\u03ac\u03b3\u03ba\u03b7 \u03b4\u03b1\u03b9\u03bc\u03cc\u03bd\u03c9\u03bd, \"fato dovuto a demoni o dei\"), quindi, per estensione, costrizione o punizione dovuta a un ente superiore.\nIn poesia il termine \u00e8 spesso utilizzato come per le personificazioni, come usa Simonide: \"neanche gli dei combattono contro \"ananke\"\".\nNell'uso filosofico, il termine significa necessit\u00e0, necessit\u00e0 logica o leggi della natura.\nIl mito.\nEra adorata raramente al di fuori dei culti misterici. Era invece una divinit\u00e0 primigenia nella cosmogonia orfica.\nSecondo Damascio (frammento orfico n. 54) ed Empedocle (frammento orfico epicureo) nacque dall'unione tra la Terra (\"g\u00ea\", Gea) e l'Acqua (\"hyd\u00f4r\", Hydros), avvolta come un serpente col Tempo (\u03a7\u03c1\u03cc\u03bd\u03bf\u03c2, Chronos), oppure avvolta \"dal\" serpente (\"drakonta\") che divenne Tempo.\nIncorporea, per natura identica ad Adrastea (\u1f08\u03b4\u03c1\u03ac\u03c3\u03c4\u03b5\u03b9\u03b1), con le braccia aperte a contenere (\"ne raggiunge i limiti\", per\u00e1ton) tutto il mondo (kosmoi).\nSecondo invece Apollonio Rodio (le Argonautiche, 12 ff), Ananke fu gererata assieme al Tempo (Chronos) direttamente dal Chaos primordiale.\nLa si riteneva la madre di Adrastea e, secondo Platone, delle Moire.\nInizialmente era identificata con Adrastea stessa.\nSecondo Callimaco, era anche la madre di Ida ed Amaltea, generate da Melisseo.\nPer Omero ed Esiodo appare come la forza che regola tutte le cose, dal moto degli astri ai fatti particolari dei singoli uomini.\nNella mitologia romana, venne chiamata Necessitas (\"Inevitabilit\u00e0\"), ma rimase sempre un'allegoria poetica priva di un vero culto. Qualche volta \u00e8 stata identificata con Dike, la Giustizia e come opposto aveva Tyche, la Fortuna. A Corinto condivideva un tempio con Bia, la Violenza.\nI poeti sono concordi nel descriverla come un essere inflessibile e duro.\nIn altre culture.\nNell'introduzione di \"Notre Dame de Paris\", Victor Hugo scrisse che il romanzo era basato su una presunta incisione in greco maiuscolo, ritrovata in una torre della cattedrale. La parola incisa \u00e8, appunto, Ananke.\nNelle illustrazioni di Gustave Dor\u00e9 per la poesia \"Il Corvo\" di Edgar Allan Poe, figura l'immagine di una donna su cui \u00e8 scritto in caratteri maiuscoli \u0391\u039d\u0391\u0393\u039a\u0397, come a voler indicare l'inevitabile morte che attende l'uomo (dal tema centrale quale la morte di Leonora, amante del personaggio principale)."}
{"id": "1368359", "revid": "72396", "url": "https://it.wikipedia.org/wiki?curid=1368359", "title": "Johann Gottfried Jakob Hermann", "text": "Biografia.\nDopo aver studiato per un certo tempo giurisprudenza nella sua citt\u00e0 natale, si dedic\u00f2 sempre pi\u00f9 alla filologia, anche per l'influsso di Friedrich Wolfgang Reiz, di cui era diventato parente, non senza per\u00f2 aver studiato anche la filosofia di Kant (un semestre a Jena nell'anno accademico 1793-'94 con Reinhold). Nell'ottobre 1794 ottenne l'abilitazione dopo aver discusso la sua tesi dal titolo \"De po\u00ebseos generibus\" e nel '98 fu nominato professore straordinario di filosofia, per diventare poi, nel 1803, dopo aver rifiutato la nomina a rettore della Schulpforta, professore ordinario di retorica, e nel 1809 anche di poesia. Mor\u00ec, decano dell'universit\u00e0, il 31 dicembre 1848. La sua vita, priva di avvenimenti significativi, fu tutta dedita alla ricerca e all'insegnamento. L'influenza di Hermann sull'antichistica continentale fu enorme: la sua scuola contribu\u00ec a formare alcuni fra i pi\u00f9 rinomati grecisti della prima met\u00e0 dell'Ottocento.\nNel 1840 gli venne dedicata una medaglia.\nIl pensiero.\nHermann fu il capofila riconosciuto della scuola critico-grammatica (dei cosiddetti \"Filologi della parola\", \"Wortphilologen\"), che riconosceva nella comprensione delle antiche opere letterarie lo scopo della filologia e nella ricerca linguistica il mezzo primo e indispensabile per il raggiungimento del medesimo, e procedeva perci\u00f2 in diretta opposizione alla corrente universale di Philipp August B\u00f6ckh e dei suoi allievi come Karl Otfried M\u00fcller; costoro accusavano Hermann di avere una visione della filologia inadeguata ed unilaterale. La contesa lo indusse a scrivere \"Su come Boeckh considera le iscrizioni greche\" (Lipsia, 1826) e la \"Recensione delle Eumenidi di Eschilo del sig. K. O. M\u00fcller\", Lipsia, 1835), accanto ad una \"Recensione di una anticritica e di due recensioni del sig. K. O. M\u00fcller\" (Lipsia, 1839); naturalmente questa diatriba lasci\u00f2 gradualmente il posto ad un reciproco riconoscimento. Ad uno scambio pi\u00f9 amichevole di punti di vista diversi sulla mitologia si basa il suo scambio epistolare con Friedrich Creuzer, le \"Lettere su Omero ed Esiodo\" (Heidelberg, 1817) e \"Sull'essenza e lo svolgimento dell'antica mitologia\" (Lipsia, 1819).\nLe sue lezioni, per lo pi\u00f9 di natura esegetica, mostravano una rara vivacit\u00e0 della spiegazione, chiarezza e precisione dell'esposizione, metodo insuperato; attraverso la Societ\u00e0 greca, istituita nel 1799, e ugualmente dal 1834 come direttore del seminario filologico, egli cercava di destare e affinare il giudizio dei suoi allievi anche in un circolo ristretto. Tra i suoi lavori di scrittura sono pionieristici soprattutto i primi sulla metrica antica: \u00e8 celebre a questo proposito il suo saggio del 1805 in cui egli esponeva i risultati delle sue ricerche sull'esametro, da cui risultava che, nella quasi totalit\u00e0 dei casi, mai si dava fine di parola metrica dopo il quarto trocheo; questo \"ponte\", da lui scoperto, tra i due \"elementa brevia\" (\"biceps\") del quarto \"metron\" dell'esametro venne poi indicato con il nome di ponte di Hermann; intanto sviluppava una teoria scientifica della metrica sulla base della dottrina kantiana delle categorie, rifiutando in blocco le teorie metriche e ritmiche degli antichi e cercando di applicare alla teoria metrica un approccio rigidamente deduttivo a partire dall'individuazione dei principi (o cause) che starebbero alla base delle leggi che disciplinano il verso greco e latino. Ci\u00f2 determin\u00f2 uno scontro aperto con Richard Porson (il pi\u00f9 brillante metricista britannico dai tempi di Richard Bentley), che prediligeva invece un approccio allo studio dei fenomeni metrici basato su un'estensiva \"observatio\", giungendo all'individuazione di leggi o tendenze metrico-prosodiche attraverso l'applicazione di un metodo induttivo influenzato dalla migliore tradizione dell'empirismo filosofico britannico. Tale impostazione (che oltrech\u00e9 kantiana \u00e8 pi\u00f9 latamente illuministica: Hermann rimase sempre un uomo del '700, fondamentalmente estraneo al Romanticismo) \u00e8 gi\u00e0 evidente nel primo libro di argomento metrico: \u00abHanc disciplinam [\"scil.\" numerorum] autem ab experientia et poetarum auctoritate haurire nec decet, nec tutum est. Nam illa ipsa poetarum exempla ut commendari et ad imitandum proponi possint, requirunt regulam quamdam et normam, quae in iis expressa sit, et ad quam formata intelligantur. Quod ego quum saepius reputassem, in eo diu multumque elaboravi, ut repudiato experientiae auxilio, quantum sola ratione de numerorum natura erui posse videretur, diligenter investigarem atque exponerem\u00bb (\"De metris\", 3).\nOpere.\nGrammatica.\nHermann fu il fondatore di una concezione razionale della grammatica greca, che \u00e8 rimasta con una fondamentale influenza non solo per una migliore immagine della grammatica in generale, ma anche in particolare per le grammatiche moderne. A questo gruppo appartengono:\nAltre pubblicazioni.\nPoco dopo la sua morte apparve la sua edizione dei poeti bucolici Mosco e Bione (Lipsia, 1849) cos\u00ec come quella da lui gi\u00e0 mezzo secolo prima prefigurata e mai uscitagli dalle mani\n\"Rezension des \u00c4schylos\" (Recensione di Eschilo, pubblicata a cura del genero M. Haupt, ivi, 1852, 2 parti, 2 ed. 1859).\nHermann cur\u00f2 anche edizioni di testi classici: diverse opere di Euripide, \"Le nuvole\" di Aristofane (1799), il \"Trinummus\" di Plauto (1800), la \"Poetica\" di Aristotele (1802), gli \"Inni omerici\" (1806) e il \"Lessico\" di Fozio (1808). Nel 1825 concluse l'edizione di Sofocle avviata da Erfurdt. La sua edizione di Eschilo fu pubblicata dopo la sua morte nel 1852."}
{"id": "1368361", "revid": "36426", "url": "https://it.wikipedia.org/wiki?curid=1368361", "title": "Cattedrale di San Lorenzo (Lugano)", "text": "La cattedrale o duomo di San Lorenzo \u00e8 il principale luogo di culto cattolico di Lugano, situato nel quartiere di Lugano Centro, e sede vescovile della diocesi omonima.\nDi origine altomedievale, \u00e8 stata ricostruita nel corso del XV secolo. Ha ricevuto il titolo di cattedrale nel 1888 e dal 1971 \u00e8 sede vescovile.\nStoria.\nViene citata gi\u00e0 nell'anno 818 con l'appellativo di plebana, quando l'edificio era costruito in stile romanico ed era orientato in senso opposto rispetto all'edificio attuale (scavi archeologici effettuati nell'attuale sagrato hanno infatti riportato alla luce l'originaria abside). La pianta dell'edificio attuale \u00e8 a tre navate, il campanile presenta una base romanica cui sono stati aggiunti successivamente due piani in stile barocco ed una lanterna ottagonale. Nel corso del XX secolo l'edificio \u00e8 stato radicalmente ristrutturato, con l'eliminazione di due cappelle laterali e l'esecuzione di alcuni affreschi di Ernesto Rusca.\nEpoca contemporanea.\nIl 7 settembre 1888 con la bolla pontificia \"Ad universam\", Papa Leone XIII costitu\u00ec la diocesi di Lugano ed elev\u00f2 la collegiata al rango di cattedrale.\nRiapertura prevista con le celebrazioni del 13, 14 e 15 ottobre 2017 per la ricorrenza dell'anniversario della dedicazione della cattedrale, testimoniata prima del XVI secolo e celebrata per tradizione il 14 ottobre.\nInterno.\nAltare maggiore.\nLa mensa marmorea, sostituita nel 1890, \u00e8 opera di Giovanni Andreoletti di Porto Ceresio. Gli stalli lignei del \"Coro dei Canonici\" risalgono al 1830c., le decorazioni delle pareti con quadrature, della volta con nervature ad ombrello e l'affresco di fondo della parete absidale raffigurante la \"Gloria di San Lorenzo\" del 1764, sono opere dell'operato congiunto dei fratelli Torricelli.\nI piani del restauro in corso prevedono la messa in opera di una cattedra, ambone e altare \"versum populum\" in pietra locale, di semplice, lineare e moderna fattura.\nOratorio del Santissimo Sacramento.\nAmbiente completato nel 1626, documentato gi\u00e0 ornato dall'omonima confraternita.\nConfraternita del Santissimo Sacramento.\nSodalizio attestato presso la primitiva collegiata.\nCampanile e campane.\nIl campanile, di origine romanica, fu rimaneggiato (in particolar modo con l'aggiunta del cupolino ottagonale sulla sommit\u00e0 della torre) negli anni 1633-1640 da Costante Tencalla, architetto bissonese attivo in Europa Centro-Orientale e a Varsavia nella prima met\u00e0 del XVII secolo. Pur lavorando a Vilnius, durante l'inverno tornava in patria, dove riceveva committenze non solo nella natia Bissone, ma anche a Lugano.\nIl campanile ospita un concerto di 9 campane, di cui le prime 8 sono in scala di \"Si\" maggiore, mentre la pi\u00f9 piccola \u00e8 in \"Re\"; seguono i dati delle campane.\nOrgani a canne.\nOrgano maggiore.\nSulla cantoria in controfacciata si trova l'organo a canne Mascioni \"opus 292\", costruito nel 1910. Lo strumento, a trasmissione pneumatica, ha due tastiere di 58 note ciascuna ed una pedaliera di 27 note e dispone di 28 registri.\nOrgano del coro.\nNell'abside, dietro l'altare maggiore, si trova un organo positivo, costruito nel 1988 dalla Goll Orgelbau di Lucerna. A trasmissione meccanica, ha un unico manuale e 3 registri."}
{"id": "1368365", "revid": "1745361", "url": "https://it.wikipedia.org/wiki?curid=1368365", "title": "Icario di Atene", "text": "Icario, Icaro o Icarione \u00e8 una figura della mitologia greca, padre di Erigone, vissuto ad Atene al tempo di Pandione II.\nMito.\nSecondo Igino e Apollodoro Icario ricevette Dioniso nella propria casa, e il dio, per ricompensarlo dell'atto di ospitalit\u00e0 gli fece dono di un ceppo di vite, insegnandogli la maniera di piantarlo e di fare il vino. Igino aggiunge che Dioniso gliene diede un otre pieno, ordinandogli di fare assaggiare quel liquore agli altri uomini. Intorno a tutto ci\u00f2 che segue, egli \u00e8 perfettamente d'accordo con Apollodoro il quale riporta che Icario, avendo dato quel vino ad alcuni pastori dell'Attica, li fece diventare ebbri. Essi, credendo allora di essere stati avvelenati, lo uccisero, gettandolo in un pozzo.\nLa figlia Erigone non trovandolo inizi\u00f2 le ricerche e, seguendo l'abbaiare del suo cane Mera, ne ritrov\u00f2 il corpo. Disperata si uccise anch'ella.\nQuesti decessi furono interpretati come un affronto al dio Dioniso e una siccit\u00e0, altri dicono una pestilenza, cadde sulla regione. Per porvi fine Aristeto, su suggerimento del padre Apollo, istitu\u00ec delle festivit\u00e0 in onore di Icario ed Erigone, le Aiora.\nInoltre gli d\u00e8i lo immortalarono trasformandolo in una costellazione, vendicarono la sua morte diffondendo, pressi gli ateniesi, una malattia che rendeva folli le donne.\nSecondo il mitologo Karl Ker\u00e9nyi Icario potrebbe essere il timoniere della nave su cui viaggiava Dioniso, di cui viene narrato nel VII \"Inno omerico\". Tuttavia nel testo il nome non \u00e8 pi\u00f9 chiaramente leggibile. In questa occasione, per la benevolenza dimostrata al dio, Icario sarebbe stato risparmiato, contrariamente ai marinai che furono trasformati in delfini.\nDemo di Icario.\nIcario \u00e8 anche il fondatore di un demo attico, detto di Icario, appartenente inizialmente alla trib\u00f9 Egeide, celebre per un antichissimo santuario di Dioniso. Il nome del santuario sarebbe conservato nel nome del moderno borgo di Dioniso, sulle pendici nord-orientali del Pentelico, dominante il campo di battaglia di Maratona, dove \u00e8 stato identificato il centro dell'antico demo e dove appunto gli scavi americani hanno messo in luce dei ruderi abbastanza cospicui."}
{"id": "1368367", "revid": "1745361", "url": "https://it.wikipedia.org/wiki?curid=1368367", "title": "Periere", "text": "Periere () \u00e8 un personaggio della mitologia greca. Fu un re di Sparta.\nGenealogia.\nFiglio di Cinorta, fu padre di Ebalo. Periere non \u00e8 citato in tutte le genealogie dei re di Sparta, e a volte Ebalo \u00e8 indicato come figlio di Cinorta.\nMitologia.\nSuccesse al padre sul trono di Sparta e fu succeduto da suo figlio Ebalo.\n\u00c8 spesso confuso con un altro Periere re di Messenia e che fu il primo marito del Gorgofone la quale, dopo essere da lui rimasta vedova, spos\u00f2 Ebalo (il figlio di questo Periere)."}
{"id": "1368368", "revid": "768068", "url": "https://it.wikipedia.org/wiki?curid=1368368", "title": "Lacedemone (mitologia)", "text": "Lacedemone () \u00e8 un personaggio della mitologia greca, re della Laconia e fondatore di Sparta\nMitologia.\nLacedemone fu re della Laconia e fond\u00f2 la citt\u00e0 di Sparta, che in origine prese il suo nome e che in seguito prese il nome della moglie e fu il primo ad introdurre il culto delle Grazie in Grecia.\nAnche suo figlio Amicla, che desiderava a sua volta lasciare un ricordo del suo nome, fond\u00f2 la citt\u00e0 di Amycles.\nGenealogia.\n\u00c8 figlio di Zeus e della Pleiade Taigete e sposo di Sparta figlia di Eurota che gli diede due figli, il maschio Amicla e la figlia Euridice."}
{"id": "1368369", "revid": "287204", "url": "https://it.wikipedia.org/wiki?curid=1368369", "title": "NGC 4251", "text": "NGC 4251 \u00e8 una galassia lenticolare nella costellazione della Chioma di Berenice.\nSi individua 2 gradi ad ovest della stella ; appare vista di taglio, cos\u00ec che attraverso un telescopio da 150mm di apertura appare come un fuso perfetto, con un notevole rigonfiamento centrale dovuto alla presenza del massiccio nucleo. Le sue dimensioni sono paragonabili a quelle della Galassia del Triangolo, sebbene quest'ultima abbia meno stelle. Dista dalla Via Lattea circa 33 milioni di anni-luce."}
{"id": "1368370", "revid": "599013", "url": "https://it.wikipedia.org/wiki?curid=1368370", "title": "Erope", "text": ""}
{"id": "1368371", "revid": "38120", "url": "https://it.wikipedia.org/wiki?curid=1368371", "title": "Orsacchiotto", "text": "Un orsacchiotto \u00e8 un pupazzo di pezza, di mohair o di peluche a forma di orso. Gli orsacchiotti sono un giocattolo tradizionale, nato negli Stati Uniti nei primi del XX secolo; nei paesi anglofoni sono noti con il nome di \"Teddy Bear\" (\"Orso Teddy\").\nStoria.\nIl nome \"Teddy Bear\" deriva da un episodio accaduto al Presidente degli Stati Uniti Theodore Roosevelt, soprannominato \"Teddy\", che come passatempo andava a caccia grossa. Nel 1902, durante una battuta di caccia all'orso lungo il fiume Mississippi, Roosevelt si rifiut\u00f2 di sparare a un esemplare cucciolo di orso bruno della Louisiana. L'orso era stato braccato dai cani, ferito e legato a un albero dagli assistenti del presidente, pronto per essere ucciso. Roosevelt si indign\u00f2, dicendo che sparare a un orso in quelle condizioni non sarebbe stato sportivo ma ordin\u00f2 che l'animale fosse ucciso per non farlo ulteriormente soffrire. La scelta di Roosevelt fu particolarmente apprezzata perch\u00e9 in quella battuta di caccia (come pare accadesse spesso al presidente) lui non riusc\u00ec poi ad abbattere nessun orso, tornandosene a casa senza alcun trofeo.\nLa notizia giunse ai quotidiani, che soprannominarono l'orso \"Teddy Bear\". Il giorno successivo (il 16 novembre), il disegnatore satirico Clifford K. Berryman pubblic\u00f2 sulla prima pagina del Washington Post una vignetta che mostrava Roosevelt nell'atto di volgere le spalle all'orsetto legato con un gesto di rifiuto. La didascalia \"drawing the line in Mississippi\" (\"stabilire un confine sul Mississippi\") metteva in relazione l'accaduto con una disputa territoriale in corso all'epoca fra Louisiana e lo stato del Mississippi.\nI lettori si innamorarono dell'orsetto della vignetta, e in seguito Berryman inser\u00ec immagini di orsetti in molti dei suoi disegni. Gradualmente, gli orsetti di Berryman divennero sempre pi\u00f9 \"piccoli, rotondi e carini\", contribuendo a creare lo stereotipo dell'orsacchiotto. Il 29 dicembre, lo stesso Roosevelt scrisse a Berryman dicendo \"abbiamo trovato tutti molto gradevoli i suoi disegni di orsetti\".\nSull'onda della popolarit\u00e0 di \"Teddy Bear\" e degli orsetti di Berryman, il 15 febbraio 1903 Moris Michtom e sua moglie Rose misero in vetrina due orsetti di pezza nel loro negozio di Brooklyn, con il cartello \"Teddy's bears\", dicendo che avevano avuto il permesso scritto del presidente di usare quel nome. Il successo fu tale che in seguito i coniugi fondarono una societ\u00e0 specializzata nella produzione di orsacchiotti, la Ideal Toy Company.\nNello stesso periodo, Margaret Steiff, proprietaria di una fabbrica di giocattoli in Germania, fu convinta dal nipote Richard a commercializzare orsacchiotti; nel 1903, alla Fiera del Giocattolo di Lipsia, la Steiff vendette 3000 esemplari a un importatore americano. Ancora oggi, la Steiff produce \"Teddy Bear\" per l'esportazione in tutto il mondo.\nGli orsacchiotti di inizio secolo avevano gli occhi fatti con bottoni, ed erano snodati alle braccia e alle gambe. Quel tipo di giocattolo rimane un classico ed \u00e8 ancora commercializzato in numerose varianti, oltre a essere stato preso come modello per molti personaggi di grande popolarit\u00e0 (vedi per esempio Winnie the Pooh e Paddington).\nNel 1904, il \"Teddy Bear\" divenne la \"mascotte\" della pi\u00f9 campagna presidenziale di Roosevelt.\nCultura di massa.\n\"Teddy\" rimane un nome molto comune per gli orsetti di pezza, non solo nei paesi di lingua inglese. Fra gli orsi celebri che si chiamano \"Teddy\" si pu\u00f2 ricordare, per esempio, quello di propriet\u00e0 del personaggio Mr. Bean interpretato dall'attore Rowan Atkinson in una celebre serie di comiche televisive. Altri esempi:"}
{"id": "1368372", "revid": "2730", "url": "https://it.wikipedia.org/wiki?curid=1368372", "title": "Anne-Th\u00e9r\u00e8se de Marguenat de Courcelles", "text": "Biografia.\nNata a Parigi da Monique Passat ed Etienne de Marguenat, proveniente da una famiglia arrivata alla nobilt\u00e0 grazie ad attivit\u00e0 commerciali, appartiene alla ricca borghesia parigina. Il padre, molto pi\u00f9 anziano della moglie, muore nel 1650, lasciando Anne- Th\u00e9r\u00e8se e le tre sorelle, che verranno cresciute nel convento delle Annonciades di Meulan. Anne-Th\u00e9r\u00e8se \u00e8 stata l'unica delle quattro a rifiutare la vita religiosa e a tornare a vivere con la madre ed il suo secondo marito: Fran\u00e7ois Le Coigneux, uomo di spirito aperto e poeta, signore di Baucaumont e La Roche Turpin, che si interessa alla formazione letteraria della figliastra.\nA diciotto anni, grazie alle nozze con Henri de Lambert, marchese di Saint-Bris, avvenute il 22 febbraio 1666, entra a far parte della nobile famiglia del P\u00e9rigord. Nel giugno del 1684 Henri de Lambert viene nominato governatore e duca di Lussemburgo, ma dopo due anni, cinquantunenne, muore.\nMadame de Lambert, rimasta vedova, oltre alla precoce morte del marito, di uno dei figli e della figlia Monique di undici anni, deve far fronte ad allevare gli altri due figli in et\u00e0 adolescenziale e a seguire un lungo processo per motivi ereditari.\nLa vicenda giudiziaria, per la spartizione della cospicua eredit\u00e0 del padre e del nonno, si concluder\u00e0 a suo favore definitivamente nel 1702 e Anne-Th\u00e9r\u00e8se erediter\u00e0 un importante patrimonio. Successivamente a tale rendita acquist\u00f2 e ristruttur\u00f2 una parte dell'Hotel de Nevers, dove visse fino alla morte. Nello stesso palazzo, una volta sessantenne, fond\u00f2 un \"bureau d'esprit\", salotto che acquis\u00ec tanta fama da divenire per molti anni il pi\u00f9 importante di Parigi.\nIl salotto.\nNel 1710 apr\u00ec uno dei salotti pi\u00f9 famosi dell'epoca all'H\u00f4tel de Nevers (oggi sede della Biblioth\u00e8que Nationale), allargando la sfera degli interessi di questi \"convegni\", prima limitata in prevalenza alla letteratura, anche alla filosofia, alla scienza e a questioni sociali. Accolse rappresentanti dell'aristocrazia ma al contempo apr\u00ec le proprie porte a ospiti della borghesia. Il marted\u00ec sera arrivavano nella sua casa personalit\u00e0 di grande rilievo, fra cui non \u00e8 possibile non menzionare almeno Montesquieu, La Rochefoucauld, Marivaux, Fontenelle e i pittori Watteau e Nattier, che qui esposero le loro nuove concezioni dell'arte.\nFu una delle prime a difendere le \"Lettere persiane\" e fu legata da imperitura amicizia con il suo autore, che contribu\u00ec a far eleggere, nel 1727, all\"'Acad\u00e9mie Fran\u00e7aise\". Marivaux nutriva per lei una grande ammirazione, tanto da immortalarla, con il nome di Madame de Miran, nel romanzo \"La vita di Marianna\".\nQuesto luogo di ritrovo, alla base di molti salotti successivi, fu anche l'occasione per propagandare le gi\u00e0 note tesi sull'emancipazione della donna, ricorrendo all'invito di un numero significativo di esponenti femminili socialmente impegnati, come Adrienne Lecouvreur.\nPensiero.\nL'educazione per l'emancipazione della donna.\nLe sue opere e le sue riflessioni sono rivolte principalmente a questioni inerenti all'educazione ed in particolare all'educazione femminile, argomento sul quale non si tira indietro per reclamare giustizia.\n\u00c8 principalmente con le opere, alcune divenute best seller dell'epoca, \"Avis d'une m\u00e8re \u00e0 son fils\", \"Avis d'une m\u00e8re \u00e0 sa fille\" e \"La Vieillesse\" che Madame de Lambert espone le sue posizioni in ambito di educazione femminile e mette in luce criticamente la condizione del suo sesso.\nMadame da Lambert si sente prossima ad una impostazione filosofica che disapprova un tipo di autorit\u00e0, quando prevarichi il diritto di espressione. Con questo, condanna la situazione del sesso femminile, che definisce di ingiusta disuguaglianza.\nNella sua riflessione si dimostra risoluta per una emancipazione della donna, finalizzata ad una rivalutazione della diversit\u00e0 femminile.\nInfrangendo l'idea secondo la quale le donne non possono padroneggiare la dote della ragione quanto gli uomini, Madame de Lambert ritiene che alla donna dovrebbero, prima di ogni altra cosa, essere riconosciuti i diritti di libero pensiero ed espressione.\nRivendica per il sesso femminile l'autodeterminazione, la parit\u00e0 per quanto riguarda la posizione pubblica e soprattutto il diritto all'istruzione. Puntando il dito verso l'educazione del tempo, elabora verso di essa una profonda critica e propone una diversa educazione. In particolare, insiste sulla necessit\u00e0 che le donne, fin da piccole, possano ricevere un'educazione ed un'istruzione vasta tanto da permettere la costruzione di una propria personalit\u00e0.\nLa letterata ritiene che la causa dell'incapacit\u00e0 delle donne nel governare le proprie emozioni sia da ricercarsi nella negata educazione mentale del sesso femminile.\nLe donne devono, per Madame de Lambert, rendersi conto che vengono confrontate e indirizzate verso un'identit\u00e0 gi\u00e0 stabilita da altri. Esse sono sollecitate quindi alla creazione di un mondo interiore per rifuggire dalle immagini femminili gi\u00e0 costruite, pi\u00f9 diffuse e che si pongono come modelli da seguire.\nLe donne e la vita pubblica.\nLe donne dovrebbero partecipare alla vita esterna e contribuire nella societ\u00e0 senza andare in contrasto con la propria individualit\u00e0; individualit\u00e0 che non deve essere determinata da naturalezza o dall'appartenenza ad un genere sessuale, ma che deve svilupparsi sulla base di una formazione che prepari alla vita pubblica.\nAttraverso l'educazione le donne dovrebbero aprire le loro menti e, partendo da una educazione della sfera affettiva, costruire una propria morale, rafforzare la coscienza e la insita propensione all'amore, allontanandosi dalla falsariga che le porterebbe ad essere \u201cdonne-oggetto\u201d.\nNel presentare quale sia la migliore identit\u00e0 alla quale le donne dovrebbero tendere, Madame de Lambert rimane conforme ad un'immagine tradizionale dell'epoca, che percepisce la femminilit\u00e0 come un qualcosa dai caratteri angelici. L'identit\u00e0 che infatti propone come auspicabile \u00e8 contraddistinta dall'armonizzazione fra raffinatezza e vigore, sicurezza e capacit\u00e0 di capire l'altro.\nL'auspicio che la donna riesca a formarsi e crescere interiormente non va a intaccare quelli che per Madame de Lambert sono i desideri delle donne: ad esempio l'aspirazione ad essere piacenti, amate, ma anche il sentirsi libere di manifestare s\u00e9 stesse nel mondo.\nLe sue riflessioni non si limitano all'universo femminile, ma si allargano anche al versante maschile. Ella sostiene che uomini e donne debbano operare per un equilibrio fra il sentimento e la ragione; le donne dedicandosi allo sviluppo dello spirito senza che il cuore ne sia indebolito, gli uomini imparando ad accrescere lo spirito attraverso il sentimento ed il cuore. Rivolgendosi al figlio lo sollecita a comportarsi con giustizia nei confronti dell'altro sesso ed assumere un comportamento paritario nella vita di coppia. Rivolgendosi poi a entrambi i generi fa un appello perch\u00e9 si opti per un'etica paritaria che non faccia distinzioni notevoli fra i generi.\nOpere.\nGli \"Avis d'une m\u00e8re \u00e0 son fils\" e gli \"Avis d'une m\u00e8re \u00e0 sa fille\" sono stati ristampati insieme con il titolo \"Lettres sur la v\u00e9ritable \u00e9ducation\" (Amsterdam, 1729, in-12)."}
{"id": "1368373", "revid": "2730", "url": "https://it.wikipedia.org/wiki?curid=1368373", "title": "Johann Gottfried Hermann", "text": ""}
{"id": "1368375", "revid": "125676686", "url": "https://it.wikipedia.org/wiki?curid=1368375", "title": "Whiskey Sour", "text": "Il Whiskey Sour \u00e8 un cocktail pre-pasto a base di bourbon whiskey con succo di limone, zucchero e albume d'uovo. \u00c8 un cocktail ufficiale dell'IBA.\nPreparazione.\nSpremere 3cl (1 oz) di succo di limone poi aggiungere 1.5 cl (0,5 oz) di sciroppo di zucchero. Aggiungere 4,5 cl (1,5 oz) di Bourbon Whiskey. Poi procedere con l'aggiunta di un albume d'uovo (opzionale). Mettere la soluzione in uno shaker ed agitare in modo deciso. Riempire lo shaker con del ghiaccio e poi agitare di nuovo il tutto. Versare la soluzione dello shaker in un bicchiere di tipo old fashioned o cobbler precedentemente riempito fino all'orlo con cubetti di ghiaccio. Guarnire con mezza fettina d'arancia sul bicchiere e una ciliegia al maraschino. servire con cannuccia"}
{"id": "1368379", "revid": "1745361", "url": "https://it.wikipedia.org/wiki?curid=1368379", "title": "Eros", "text": "Eros (\u1f1c\u03c1\u03c9\u03c2) \u00e8, nella religione greca, il dio dell'amore fisico e del desiderio, in latino conosciuto come Cupido.\nNella cultura greca antica l\"eros\" \u00e8 ci\u00f2 che fa muovere verso qualcosa, un principio divino che spinge verso la bellezza. In ambito greco, quindi, non vi era una precisa distinzione tra \u00abla passione d'amore e il dio che la simboleggiava\u00bb.\nEtimologia.\nIl greco \"\u1f14\u03c1\u03c9\u03c2\", che significa \"desiderio\", deriva da \u1f14\u03c1\u03b1\u03bc\u03b1\u03b9 \"per desiderare, amare\", dall'etimologia incerta. R. S. P. Beekes ha suggerito un'origine pre-greca.\nCulto e rappresentazione.\nEros appare in antiche fonti greche sotto diverse forme. Nelle prime fonti (le cosmogonie, i primi filosofi e i testi che si riferiscono alle religioni misteriche), egli \u00e8 una delle divinit\u00e0 primordiali coinvolte nella venuta all'essere nel cosmo. Ma nelle fonti successive, Eros \u00e8 rappresentato come il figlio di Afrodite, i cui maliziosi interventi negli affari di dei e mortali fanno s\u00ec che si formino legami di amore, spesso illecitamente. In definitiva, nei successivi poeti satirici, \u00e8 rappresentato come un bambino bendato, il precursore del paffuto Cupido rinascimentale, mentre nella prima poesia e arte greca, Eros era raffigurato come un maschio adulto che incarna il potere sessuale e un artista profondo.\nIn un frammento di una tragedia perduta di Euripide, da lui scritta prima del 422 a.C., \"Stheneboia\" (\u03a3\u03b8\u03b5\u03bd\u03ad\u03b2\u03bf\u03b9\u03b1) si sostiene che esistano due Eros. Cos\u00ec come nella sua \"Ifigenia in Aulide\" (406 a.C.) compaiono due ambiti del dio Eros e, per la prima volta, l'immagine del dio armato di arco e di frecce:\nUno degli Amori provoca la \"sophia\", ovvero la conoscenza, mentre l'altro distrugge l'anima dell'uomo.\nDio primordiale.\nSecondo Esiodo (700 a.C. circa), una delle pi\u00f9 antiche fonti greche, Eros (il dio dell'amore) fu il quarto dio ad essere creato, dopo il Caos, Gaia (la Terra) e il Tartaro (l'Abisso o gli Inferi). Il De Melisso Xenophane et Gorgia, erroneamente attribuito ad Aristotele, vide nel mito di Eros il primo esempio di una nascita dell'essere dal non-essere, quindi in violazione del principio per il quale niente pu\u00f2 essere generato dal nulla (\"ex nihilo nihil fit\").\nOmero non menziona Eros. Tuttavia, Parmenide (circa 400 a.C.), uno dei filosofi presocratici, fa di Eros il primo di tutti gli dei a nascere.\nI Misteri Orfici mostravano Eros come un dio delle origini, ma non del tutto primordiale, poich\u00e9 era il figlio della Notte (\"Nyx\").Aristofane (circa 400 a.C.), influenzato dall'orfismo, racconta la nascita di Eros:\nFiglio di Afrodite e Ares.\nNei miti successivi, era il figlio delle divinit\u00e0 Afrodite e Ares, e fratello di Anteros, Imero, Deimos e Fobos. \u00c8 l'Eros di questi miti successivi che diviene uno degli eroti. Eros era associato con l'atletismo, con statue erette nei \"gymnasia\" e \"era spesso considerato il protettore dell'amore omosessuale tra gli uomini\". Eros \u00e8 stato spesso raffigurato come colui che porta una lira o un arco e una freccia. Era anche raffigurato accompagnato da delfini, flauti, galli, rose e torce.\nLa nozione di \"Eros\" in Omero e nei lirici.\nLa prima apparizione della nozione di \"Eros\" \u00e8 nelle opere attribuite ad Omero. In tale contesto \"Eros\" non viene personificato, quanto piuttosto come principio divino corrisponde all'irrefrenabile desiderio fisico come quello vissuto da Paride nei confronti di Elena:\no ancora lo stesso desiderio provato da Zeus nei confronti di Era:\no, infine, ci\u00f2 che rende tremanti le membra dei proci di fronte a Penelope:\nTale desiderio irrefrenabile si spiritualizza nei lirici greci del VII/VI a.C. ma presenta comunque delle caratteristiche crudeli e ingestibili. Manifestandosi improvvisamente, \"Eros\" agita in modo cupo le sue vittime:\nIn Anacreonte questo vissuto viene presentato come colui che colpisce violentemente:\nIl dio Eros e il suo culto.\nNell'opera teogonica di Esiodo sono due i passaggi che riguardano Eros qui attestato per la prima volta come quel dio primordiale in grado di domare con la passione sia gli d\u00e8i che gli uomini:\nA tal proposito Ilaria Ramelli e Carlo del Grande evidenziano come:\nIn un secondo passaggio Esiodo evidenzia Eros come quel dio che, insieme ad Himeros, accompagna Afrodite appena nata:\nConnesso all'opera di Esiodo vi \u00e8 il richiamo nella \"Biblioteca\" di Apollodoro dove, riferendosi a Io:\nUn culto di Eros esisteva nella Grecia pre-classica, ma era molto meno importante di quello di Afrodite. Tuttavia, nella tarda antichit\u00e0, Eros era adorato da un culto della fertilit\u00e0 a Tespie. Ad Atene, condivideva un culto molto popolare con Afrodite, e il quarto giorno di ogni mese era sacro per lui. Il culto di Eros a Tespie \u00e8 attestato da Pausania:\nL'origine mitica di tale culto, culto forse di origini preistoriche, \u00e8 cos\u00ec spiegata da Conone:\nPausania riporta anche di un altare ad Eros posto di fronte all'ingresso dell'Accademia:\nTuttavia, come nota Gerard Kr\u00fcger:\nTanto che cos\u00ec ci si lamenta nell\"Ippolito\" di Euripide:\nEros nelle teogonie orfiche.\nEros possiede un ruolo fondante in alcune teogonie orfiche. Questo emerge gi\u00e0 nella teogonia di tipo \"parodistico\", ma di derivazione orfica, presente in Aristofane (V-IV secolo a.C.) negli \"Uccelli\" (vv. 693-702):\nTale brano \u00e8 ritenuto il testo pi\u00f9 antico attribuibile all'orfismo, \u00abesso riproduce sinteticamente la forma scritta pi\u00f9 antica delle \"teogonie\" orfiche, evocata anche da Platone, da Aristotele e trasmessa da Eudemo\u00bb.\nUn frammento, che richiama Eudemo da Rodi (IV secolo a.C.) riprende la Notte come origine di tutte le cose e Eros al terzo posto:\nNel complesso queste teogonie presentano un inizio caratterizzato da una sfera perfetta nella Notte cosmica, quindi una totalit\u00e0 rappresentata da Phanes (\u03a6\u03ac\u03bd\u03b7\u03c2, Luce, \"vengo alla Luce\", anche Fane, Protogono \u03a0\u03c1\u03c9\u03c4\u03bf\u03b3\u03cc\u03bd\u03bf\u03c2, Erich\u00e9paio \u1f28\u03c1\u03b9\u03ba\u03b5\u03c0\u03b1\u1fd6\u03bf\u03c2) androgino e con le ali dorate, completo in s\u00e9 stesso ma dai lineamenti irregolari, e, infine, da questa unit\u00e0 ancora perfetta un insieme di accadimenti conducono a dei processi di differenziazione. Quindi emerge Zeus in cui tutto viene riassorbito e rigenerato nuovamente per una seconda processione, dalla quale emerge Dioniso che, tuttavia, per una macchinazione di Era, sposa di Zeus, verr\u00e0 divorato dai Titani. Zeus irato scaglia contro costoro il fulmine: dalla fuliggine provocata dalla combustione dei Titani sorgono gli uomini composti dalla materia di questa, mischiata con la parte dionisiaca frutto del loro banchetto.\nE \u00abPrimo nel governare il mondo, Fane-Protogono-Erich\u00e9paio si chiama anche Eros\u00bb.\nEros filosofo.\nIl tema di Eros/Amore \u00e8 citato in Parmenide (V sec. a.C.) ma in Empedocle (V sec. a.C.) acquisisce un ampio impianto teologico quando il filosofo siceliota pone accanto alle quattro \"radici\" (\u03c1\u03b9\u03b6\u03ce\u03bc\u03b1\u03c4\u03b1), poste a fondamento del cosmo, e motore del loro divenire nei molteplici oggetti della realt\u00e0, due ulteriori principi: \u03a6\u03b9\u03bb\u03cc\u03c4\u03b7\u03c2 (Amore) e \u039d\u03b5\u1fd6\u03ba\u03bf\u03c2 (Odio, anche Discordia o Contesa); avente il primo la caratteristica di \"legare\", \"congiungere\", \"avvincere\" (\u03c3\u03c7\u03b5\u03b4\u03cd\u03bd\u03b7\u03bd \u03b4\u1f72 \u03a6\u03b9\u03bb\u03cc\u03c4\u03b7\u03c4\u03b1 \u00abAmore che avvince\u00bb), mentre il secondo possiede la qualit\u00e0 di \"separare\", \"dividere\" mediante la \"contesa\". Cos\u00ec Amore nel suo stato di completezza \u00e8 lo Sfero (\u03a3\u03c6\u03b1\u1fd6\u03c1\u03bf\u03c2), immobile (\u03bc\u03bf\u03bd\u03af\u03b7) uguale a s\u00e9 stesso e infinito (\u1f00\u03bb\u03bb' \u1f45 \u03b3\u03b5 \u03c0\u03ac\u03bd\u03c4\u03bf\u03b8\u03b5\u03bd \u1f36\u03c3\u03bf\u03c2 \u3008\u1f11\u03bf\u1fd6\u3009 \u03ba\u03b1\u1f76 \u03c0\u03ac\u03bc\u03c0\u03b1\u03bd \u1f00\u03c0\u03b5\u03af\u03c1\u03c9\u03bd). Egli \u00e8 Dio. Significativo \u00e8 il fatto che Empedocle appelli Amore con il nome di Afrodite (\u1f08\u03c6\u03c1\u03bf\u03b4\u03af\u03c4\u03b7), o con il suo appellativo di \"K\u00fdpris\" (\u039a\u03cd\u03c0\u03c1\u03b9\u03c2), indicando qui la \u00abnatura divina che tutto unisce e genera la vita\u00bb. Tale accostamento tra Amore e Afrodite ispir\u00f2 al poeta romano Lucrezio l'inno a Venere, collocato nel proemio del \"De rerum natura\". In questa opera Venere non \u00e8 la dea dell'amplesso, quanto piuttosto \u00abl'onnipotente forza creatrice che pervade la natura e vi anima tutto l'essere\u00bb, venendo poi, come nel caso di Empedocle, opposta a Marte, dio del conflitto.\nCon Platone (V-IV sec. a.C.) si compie il fondamentale passo filosofico e teologico inerente a Eros. Nel \"Fedro\" l'anima (\u03c8\u03c5\u03c7\u03ae, \"psych\u00e9\") umana decade dal mondo perfetto e intelligibile nel corpo fisico, durante il suo esilio prova un'irresistibile nostalgia per la condizione perduta. Nel \"Simposio\" Eros \u00e8 un demone figlio di Indigenza (\u03a0\u03b5\u03bd\u03af\u03b1 \"Penia\", la madre) e Espediente (\u03a0\u03cc\u03c1\u03bf\u03c2 , \"Poros\", il padre). Povero come la madre, Eros aspira alla ricchezza del padre: Eros \u00e8 quindi anche una tendenza, una \"mania\" (\u03bc\u03b1\u03bd\u03af\u03b1), uno stato emotivo provocato dalla bellezza terrestre che stimola il ricordo di quella perfetta e intelligibile, celeste, da cui l'anima \u00e8 caduta. Non \u00e8 tuttavia la \"bellezza\" l'oggetto del desiderio dell'anima ma la sua fecondit\u00e0. A questo punto il filosofo ateniese individua due tipi di Eros: l'amore sensuale (\u03c0\u03ac\u03bd\u03b4\u03b7\u03bc\u03bf\u03c2 \u1f14\u03c1\u03c9\u03c2, \"pandemos eros\") attratto dalla bellezza dei corpi provocante la fecondit\u00e0 fisica, e l'amore celeste (\u03bf\u03c5\u03c1\u03ac\u03bd\u03b9\u03bf\u03c2 \u1f14\u03c1\u03c9\u03c2 , \"oruanios eros\") attratto dall'amore spirituale e provocante al fecondit\u00e0 spirituale: \u00abE malvagio \u00e8 quell'amante che \u00e8 volgare e ama il corpo pi\u00f9 dell'anima\u00bb. Il vero amante si eleva quindi per sei gradi di attrazione che lo conducono dall'attrazione fisica alla realizzazione spirituale: amore per un corpo bello; amore per la bellezza fisica in s\u00e9; amore per la bellezza delle attivit\u00e0, delle condotte; amore per la bellezza del sapere; amore per la Bellezza in s\u00e9: \u00ab\u00c8 questo il momento della vita, o caro Socrate -disse la straniera di Mantinea-, che pi\u00f9 di ogni altro \u00e8 degno di essere vissuto da un uomo, ossia il momento in cui un uomo contempla il Bello in s\u00e9. E se mai ti sar\u00e0 possibile vederlo, ti sembrer\u00e0 ben superiore all'oro, alle vesti, e anche ai bei ragazzi e ai bei fanciulli [...] Che cosa, dunque, noi dovremmo pensare -disse- se ad uno capitasse di vedere il Bello in s\u00e9 assoluto, puro, non affatto contaminato da carni umane e da colori e da altre piccolezze mortali, ma potesse contemplare come forma unica lo stesso Bello divino?\u00bb.\nIl filosofo ed esegeta di Platone, Plotino (III sec. d.C.), continuatore coerente dell'opera del filosofo ateniese, riprende, nelle \"Enneadi\", le conclusioni dello stesso inserendo tuttavia tra le tre entit\u00e0/persone da lui indicate con il termine di \"hypostasis\" (\u1f51\u03c0\u03cc\u03c3\u03c4\u1fb0\u03c3\u03b9\u03c2): \"Hen\" (\u1f15\u03bd, l'Uno), il \"Nous\" (\u03bd\u03bf\u1fe6\u03c2, l'Intelletto) e la \"Psyche\" (\u03c8\u03c5\u03c7\u1f74, Anima) una relazione di \"processione\" (\u03c0\u03c1\u03cc\u03bf\u03b4\u03bf\u03c2). Dal che l'unica \"realt\u00e0\" consiste in queste tre \"hypostasis\" che procedono una dall'altra: dall'Uno (il Bene, il primo, inconoscibile e ineffabile mistero dell'unit\u00e0, intuibile solo per mezzo dell'esperienza religiosa) procede l'Intelletto (altro dall'Uno, \u00e8 la prima molteplicit\u00e0 che \"pensa\", il mondo eterno delle Idee, \u00e8 il \"logos\" dell'Uno che contempla l'Uno e da questa contemplazione deriva la sua generazione delle Idee), dall'Intelletto procede l'Anima universale (Afrodite celeste) che intermedia fra l'essere costituito dalle tre \"hypostasis\" e il mondo sensibile. Se l'Uno rende conto dell'unit\u00e0 del reale, e l'Intelletto della sua intelligibilit\u00e0, l'Anima universale rende conto della vita e del movimento contemplando l'Intelletto con la sua parte superiore, mentre rende conto delle forme sensibili con la sua parte inferiore (Afrodite terrestre). Al di fuori di queste tre ipostasi eterne tutto il resto, quindi il mondo sensibile, \u00e8 privo di realt\u00e0, \u00e8 pura apparenza, inganno e non-Essere. Dall'Anima universale (Afrodite celeste) procedono l'Anima del mondo (Afrodite terrena) e le anime individuali dei viventi. Ma se l'Anima del mondo essendo vincolata al corpo dell'universo con un legame non dissolubile risulta eterna nelle sue caratteristiche sensibili, le anime individuali sono in qualche modo destinate a \"ribellarsi\" alle leggi dell'universo, oppure ad armonizzarsi alle stesse. Nel primo caso sono destinate alla corruzione, trasmigrando di esistenza in esistenza, cambiando corpi fisici ma potendo, se lo vogliono, riconquistare la condizione dell'unit\u00e0 perduta. Nella teologia plotiniana ci\u00f2 che \u00e8 relativo ai sensi non solo riguarda quell'ambito, ma rimanda sempre alla realt\u00e0 intellegibile da cui procede. Quindi ci\u00f2 che \u00e8 \"bello\" per i sensi rimanda sempre all'\"Idea\" del Bello assoluto di cui l'arte ne \u00e8 una rivelazione. Quindi l'artista non produce da s\u00e9, ma rivela l'Essere di cui intuisce la portata. Chi contempla l'opera d'arte esce da s\u00e9 per vivere l'esperienza dell'opera solo apparentemente, in realt\u00e0 \u00e8 l'opera stessa con la sua bellezza che lo mette in contatto con la sua vera natura, con l'anima che \u00e8 in lui. Allo stesso modo nella vita affettiva il bello corporeo pu\u00f2 avere la funzione di rivelare ci\u00f2 che \u00e8 vero in noi stessi. Ne consegue che se l'uomo ricerca i beni o le bellezze sensibili lo fa innanzitutto perch\u00e9 questi lo richiamano all'Uno, al Bene, alla sua vera natura di cui sono immagine. Cos\u00ec Eros \u00e8 sia una divinit\u00e0 che aiuta l'uomo a ricongiungersi al Bene, sia un diverso essere, un demone, che lo spinge a mischiare l'anima con la materia. Essendo molteplici gli Eros delle anime, Plotino li intende come Eroti (\"Erotes\").\nIl filosofo tardo platonico Proclo (V sec. d.C.) \u00e8, tra l'altro, autore di un inno ad Afrodite che riassume poeticamente la teologia platonica sul tema:"}
{"id": "1368384", "revid": "110157", "url": "https://it.wikipedia.org/wiki?curid=1368384", "title": "Division I 2006-2007", "text": "La Division I 2006-2007 \u00e8 stata la 104\u00aa edizione della massima serie del campionato belga di calcio disputata tra il settembre 2006 e il maggio 2007 e conclusa con la vittoria del , al suo ventinovesimo titolo e secondo consecutivo.\nCapocannoniere del torneo fu Fran\u00e7ois Sterchele (Germinal Beerschot), con 21 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nL'ultima classificata retrocedette mentre la penultima disput\u00f2 uno spareggio contro la seconda della Division 2.\nLe societ\u00e0 ammesse alle coppe europee furono cinque: le prime due classificate si qualificarono alla UEFA Champions League 2007-2008, la terza e la vincitrice della coppa nazionale alla Coppa UEFA 2007-2008 e un'ulteriore squadra alla coppa Intertoto 2007."}
{"id": "1368385", "revid": "287204", "url": "https://it.wikipedia.org/wiki?curid=1368385", "title": "NGC 4274", "text": "NGC 4274 \u00e8 una bella galassia a spirale barrata visibile nella costellazione della Chioma di Berenice.\nSi individua con facilit\u00e0, 1,5 gradi a NW della stella ; appare vista di prospettiva. Un telescopio da 150-200mm consente di notare la sua pi\u00f9 tipica caratteristica: i suoi bracci formano con la barra un angolo di 90\u00b0, ripiegandosi poi in maniera perfettamente circolare attorno al nucleo; l'angolo di prospettiva \u00e8 tale da far sembrare il nucleo circondato da un anello, che rende la galassia del tutto simile al pianeta Saturno. Le sue dimensioni reali sarebbero superiori a quelle dalla Galassia di Andromeda; dista dalla Via Lattea circa 85 milioni di anni luce.\nIl 7 novembre 1999 fra i bracci della galassia fu osservata una supernova, catalogata come SN 1999ev, che raggiunse la magnitudine 16,9."}
{"id": "1368393", "revid": "113682094", "url": "https://it.wikipedia.org/wiki?curid=1368393", "title": "Cocco e Drilli (brano musicale)", "text": "Storia d'amore a tempo di calypso, Cocco e Drilli \u00e8 il brano vincitore del 16\u00ba Zecchino d'Oro.\nTesto e musica sono stati scritti dal cabarettista Walter Valdi.\nFu interpretato da Alessandro Strano (7 anni di Siracusa), Claudia Pignatti (9 anni di Carpi), Sabrina Mantovani (7 anni di Mantova) e Maria Federica Gabucci (5 anni di Pesaro).\nQuesto brano assieme a Ciribiricoccola entr\u00f2 nella hit parade dei dischi pi\u00f9 venduti.\nTesto.\nIl testo racconta di una coppia di coccodrilli (di cui il maschio si chiama \"Cocco\" e la femmina \"Drilli\") che si amano e vivono nel Marocco. Tuttavia dopo un cacciatore cattura Drilli per farne borsette, portafogli e beautycase. Ma alla fine Cocco, assieme agli altri coccodrilli, riesce a salvare la sua amata e a sconfiggere il cacciatore continuando cos\u00ec la sua storia d'amore."}
{"id": "1368399", "revid": "78273", "url": "https://it.wikipedia.org/wiki?curid=1368399", "title": "Nikolaj Podgorny", "text": ""}
{"id": "1368413", "revid": "320578", "url": "https://it.wikipedia.org/wiki?curid=1368413", "title": "Anastas Mikoyan", "text": ""}
{"id": "1368420", "revid": "287204", "url": "https://it.wikipedia.org/wiki?curid=1368420", "title": "Alessandro Terrin", "text": "Carriera.\nRanista con la preferenza per le distanze brevi, 100 e soprattutto 50\u00a0m in cui per anni \u00e8 stato il miglior nuotatore italiano, ha \nesordito agli europei giovanili del 2002 vincendo l'oro nei 50 metri; nello stesso anno ha vinto il primo titolo italiano nella distanza in cui ha subito una sola sconfitta in otto anni ai campionati nazionali. Nel 2003 ha debuttato molto bene anche ai campionati mondiali di Barcellona in cui \u00e8 arrivato in finale nei 50\u00a0m arrivando sesto. Un mese dopo ha ripetuto il successo agli europei giovanili aggiungendo anche l'oro nei 100 metri.\nLa stagione in vasca corta 2003-2004 lo ha visto vincere il suo primo titolo nei 100\u00a0m ai campionati italiani e gareggiare agli europei di Dublino arrivando in finale nei 50\u00a0m ed essendo il primo degli esclusi nei 100\u00a0m. \u00c8 tornato a gareggiare con la nazionale agli europei in vasca da 25 metri del dicembre 2004 a Vienna arrivando in finale sia nei 50 che nei 100\u00a0m. Il 2005 \u00e8 stato un anno pi\u00f9 positivo: ha vinto in tutto otto titoli italiani, ai giochi del Mediterraneo di Almer\u00eda ha vinto l'oro nei 50\u00a0m e il bronzo nella staffetta 4\u00d7100\u00a0m mista ed \u00e8 stato convocato ai mondiali di Montr\u00e9al dove non ha superato le qualificazioni.\nA dicembre del 2005 \u00e8 stato finalista in staffetta mista e ha vinto la sua prima medaglia europea a Trieste agli europei in vasca corta venendo battuto nei 50\u00a0m dall'ucraino Oleg Lisogor. Quattro mesi dopo ai mondiali di corta di Shanghai del 2006 ha conquistato la medaglia d'argento, sempre nei 50\u00a0m rana e sempre dietro a Lisogor; Nei 100\u00a0m ha sfiorato il podio arrivando a un centesimo da Alexander Dale Oen. In vasca lunga \u00e8 stato convocato per gli europei di Budapest di fine luglio; nei 50\u00a0m ha ottenuto la medaglia d'oro questa volta a pari merito con Lisogor con il nuovo primato italiano di 27\"48. A dicembre il confronto tra Alessandro e Oleg \u00e8 continuato agli europei in vasca corta di Helsinki e Lisogor ha vinto ancora; Terrin ha avuto in Finlandia dei buoni campionati comunque: quinto in finale anche nei 100\u00a0m, ha vinto la medaglia di bronzo con la staffetta mista con Cesare Pizzirani, Rudy Goldin e Filippo Magnini.\nNel marzo del 2007 \u00e8 stato meno fortunato ai Campionati del mondo di Melbourne, dove dopo aver nuotato 27\"53 in batteria e 27\"55 in semifinale, \u00e8 giunto solamente quarto in finale con il tempo di 28\"09. Lisogor ha vinto la medaglia d'oro nuotando in 27\"66. Nel dicembre successivo agli europei in vasca corta di Debrecen \u00e8 stato squalificato nei 100\u00a0m rana ed ha vinto la medaglia di bronzo nei 50\u00a0m.\nIl 2008 \u00e8 stato anno olimpico e il calendario agonistico ne ha risentito. A marzo si sono disputati i campionati europei ad Eindhoven in cui Alessandro ha sfiorato l'ingresso in finale nei 100\u00a0m ed \u00e8 arrivato terzo nei 50; ha nuotato in finale anche con la staffetta mista arrivando quinto con Mirco Di Tora, Paolo Villa e Filippo Magnini. Un mese dopo a Manchester ha nuotato ai mondiali in vasca corta arrivando a sfiorare il podio in finale nei 50\u00a0m. \u00c8 stato convocato ai Giochi Olimpici di Pechino come centista (i 50\u00a0m rana non si nuotano ai Giochi) e staffettista: nella gara individuale \u00e8 stato squalificato in batteria e nella staffetta ha contribuito a portare la squadra in finale dove \u00e8 stata squalificata.\nAlla ripresa dell'attivit\u00e0 in vasca corta a fine anno ai campionati italiani invernali ha subito la sua prima sconfitta sui 50\u00a0m rana dopo i campionati primaverili del 2002; ha partecipato agli europei di Fiume dove nei 50\u00a0m \u00e8 stato quinto in finale ed ha vinto la medaglia d'oro con la 4\u00d750\u00a0m mista assieme a Mirco Di Tora, Marco Belotti e Filippo Magnini battendo il primato mondiale sia in batteria che nella finale.\nNel 2009 ha partecipato per la seconda volta ai giochi del Mediterraneo a Pescara ripetendo il successo nei 50\u00a0m di Almeria. Poche settimane dopo \u00e8 stato convocato per i mondiali di Roma in cui \u00e8 stato il primo degli esclusi dalla finale dei 50\u00a0m rana. A fine anno agli europei di nuoto in vasca da 25 metri di Istanbul ha stabilito in semifinale dei 50\u00a0m il primato europeo in 26\"14; non si \u00e8 ripetuto per\u00f2 in finale, dove ha ottenuto la medaglia d'argento con il tempo di 26\"24, mentre il vincitore Aleksander Hetland ha segnato 26\"19. L'anno successivo ha partecipato ancora agli europei di Budapest e l\u00ec per la quarta volta in carriera ha sfiorato l'ingresso in finale nei 50\u00a0m. Agli europei in vasca corta ha nuotato in batteria della 4\u00d750\u00a0m mista qualificandola per la finale in cui \u00e8 arrivata medaglia d'argento ma subendo un infortunio che gli ha impedito di continuare la stagione 2010-2011 in vasca corta.\nAttualmente detiene i seguenti record italiani:\n\"Vasca lunga\":\n\"Vasca corta\"\nPalmar\u00e8s.\n\"nota: M = primato mondiale\"\nCampionati italiani.\n27 titoli individuali e 4 in staffette, cos\u00ec ripartiti:\n\"nd = non disputata\"\nIcona gay.\nIl nuotatore nel 2009 \u00e8 divenuto un'icona gay con l'uscita delle immagini della campagna pubblicitaria underwear di Dolce &amp; Gabbana."}
{"id": "1368423", "revid": "2196166", "url": "https://it.wikipedia.org/wiki?curid=1368423", "title": "Fortezza dell'Annunziata", "text": "La Fortezza dell'Annunziata o Ridotta dell'Annunziata fu un'antica fortezza del comune ligure di Ventimiglia, in provincia di Imperia. Assieme alla fortificazione di Castel d'Appio e al Forte San Paolo fa parte degli antichi edifici difensivi eretti a Ventimiglia durante la dominazione genovese e, successivamente, durante il periodo napoleonico.\nStoria.\nLa ridotta fu realizzata nei primi decenni del XIX secolo a seguito del Trattato di Parigi del 1815 convocato dopo la caduta dell'imperatore francese Napoleone Bonaparte. Nel trattato l'Impero austriaco impose che una parte dell'indennit\u00e0 imposta allo stato francese venisse assegnata invece al Regno di Sardegna per fortificare i confini occidentali alpini del Piemonte e della Liguria.\nInoltre l'apertura della nuova strada costiera verso la Francia, l'attuale via Aurelia, voluta da Napoleone dopo le ostilit\u00e0, fece s\u00ec che l'Austria intraprendesse nuove lamentele; si decise pertanto di erigere a Ventimiglia - considerata un luogo strategico - una cittadella fortificata per contrastare e controllare il facile passaggio costiero verso il nord ovest italiano e la pianura padana.\nOriginariamente la struttura era adibita a convento dei Frati Minori Osservanti, con il nome di \"Convento dell'Annunziata\". Nel 1831 il colonnello Malaussena e il tenente colonnello Podest\u00e0 furono incaricati del progetto di trasformazione dell'edificio in un'opera di sbarramento in casamatta; agli studi partecip\u00f2 anche il luogotenente Camillo Benso Conte di Cavour, all'epoca diciottenne. La nuova fortezza fu collegata con una possente cinta muraria e tramite cunicoli sotterranei con il gi\u00e0 preesistente Forte San Paolo del XIII secolo.\nNel luglio del 1883 con decreto reale si ordin\u00f2 la cessazione di ruolo di piazzaforte per Ventimiglia e nel 1884 la Ridotta dell'Annunziata venne disarmata e trasformata in una caserma di fanteria (assumer\u00e0 in seguito la denominazione di \"Caserma Umberto I\"), mentre il Forte San Paolo fu del tutto smantellato. In seguito abbandonata, dopo la seconda guerra mondiale il demanio militare la cedette al Comune di Ventimiglia che a sua volta pass\u00f2 la propriet\u00e0 all'Azienda Autonoma di Soggiorno e Turismo.\nDal 1990 il piano rialzato ospita il Museo civico archeologico Girolamo Rossi."}
{"id": "1368430", "revid": "197789", "url": "https://it.wikipedia.org/wiki?curid=1368430", "title": "Efebi", "text": ""}
{"id": "1368443", "revid": "834", "url": "https://it.wikipedia.org/wiki?curid=1368443", "title": "Fiera avicola", "text": ""}
{"id": "1368448", "revid": "1573940", "url": "https://it.wikipedia.org/wiki?curid=1368448", "title": "Passalidae", "text": "I Passalidi (Passalidae ) sono una famiglia di coleotteri scarabeoidei, diffusa in tutte le regioni tropicali con circa 550 specie.\nMorfologia.\nAdulto.\nI Passalidi presentano una morfologia estremamente uniforme, cos\u00ec che tutte le specie appaiono molto simili tra di loro.\nIl corpo \u00e8 di solito nero lucido, cilindrico, col pronoto solcato longitudinalmente e con le elitre striate. La parte ventrale e, spesso anche quella superiore \u00e8 appiattita.\nLe mandibole sono piccole e spesso un piccolo corno ricurvo \u00e8 presente sulla testa.\nLa loro caratteristica pi\u00f9 saliente sono le antenne, non genicolate, n\u00e9 con scapo allungato, ma in grado di arrotolarsi verso l'interno, caso unico nei coleotteri.\nAlcune specie superano anche i 7\u00a0cm di lunghezza.\nIl dimorfismo sessuale \u00e8 praticamente inesistente,\nLarva.\nLa larva dei Passalidi si discosta da quelle di tutti gli altri scarbeoidei, per non essere di tipo melolontoide (cio\u00e8 a forma di \"C\"), apparendo piuttosto simile a quella dei Tenebrionidi. A differenza di queste, non \u00e8 per\u00f2 pigmentata n\u00e9 sclerificata.\nBiologia.\nAdulto.\nI passalidi vivono spesso in gruppi dentro tronchi marcescenti di latifoglie all'interno dei quali scavano profonde e lunghissime gallerie piene di rosume.\nPossono essere rinvenuti allo stadio di adulto in qualunque stagione dell'anno e a qualunque latitudine. La specie nord americana \"Odontotaenius disjunctus\" (Illiger) pu\u00f2 essere rinvenuto sotto tronchi coperti di neve in pieno inverno. Talora alcuni esemplari mostrano una colorazione rossastra anzich\u00e9 nera, poich\u00e9 si tratta di individui immaturi, che si scuriranno col tempo.\nGli adulti di passalidi mostrano un comportamento sociale, in quanto si tratta dell'unica famiglia di coleotteri che si prende cura della propria prole, nutrendola ed aiutandola a costruire la cella ninfale.\nGli adulti secernono anche un caratteristico odore, molto pregnante e chiaramente distinguibile anche dall'uomo, e sono in grado di emettere fino a 14 suoni differenti attraverso lo sfregamento delle elitre sull'addome e le ali posteriori.\nEntrambe queste caratteristiche permettono una comunicazione sociale unica tra i coleotteri.\nLarva.\nIl primo nutrimento della larva \u00e8 costituito da escrementi di altri individui, in modo da acquisire i microorganismi per la digestione della cellulosa.\nLe larve vivono insieme agli adulti e sono in grado anch'esse di produrre suoni, grattando il terzo paio di zampe su una zona rugosa della coxa del secondo paio.\nTassonomia.\nLa famiglia comprende le seguenti sottofamiglie e trib\u00f9:"}
{"id": "1368459", "revid": "228587", "url": "https://it.wikipedia.org/wiki?curid=1368459", "title": "Contraband", "text": "Contraband (contrabbando in lingua inglese) pu\u00f2 riferirsi a:"}
{"id": "1368460", "revid": "122652396", "url": "https://it.wikipedia.org/wiki?curid=1368460", "title": "Mary Elizabeth Mastrantonio", "text": "\u00c8 stata candidata all'Oscar alla miglior attrice non protagonista per la sua interpretazione nel film \"Il colore dei soldi\" e al Tony Award per il \"revival\" di Broadway di \"Man of La Mancha\".\nBiografia.\nNata e cresciuta a Lombard, nell'Illinois, in una famiglia d'origine italiana, ha conseguito la laurea presso l'Universit\u00e0 dell'Illinois ed \u00e8 sposata dal 1990 con il regista Pat O'Connor, conosciuto sul set di \"Un detective... particolare\". La coppia vive a Londra con i due figli Jack (1992) e Declan (1997).\nMary Elizabeth Mastrantonio ha debuttato sul grande schermo nel 1983 in \"Scarface\" di Brian De Palma, interpretando il ruolo di \"Gina\", la sorella del protagonista Tony Montana, interpretato da Al Pacino. Ha visto crescere la propria reputazione di attrice grazie a \"Il colore dei soldi\", in cui ha recitato al fianco di Paul Newman e Tom Cruise, interpretazione per cui \u00e8 stata candidata sia al Premio Oscar che al Golden Globe. Sempre negli anni ottanta ha interpretato diversi altri ruoli di primo piano in film come \"Slamdance - Il delitto di mezzanotte\" al fianco di Tom Hulce e \"Un detective... particolare\" con Kevin Kline. \u00c8 stata protagonista del fantascientifico \"The Abyss\", di James Cameron e di \"Robin Hood - Principe dei ladri\", nel quale ha interpretato \"Lady Marian\" sostituendo Robin Wright che dovette rinunciare perch\u00e9 incinta. Dal 1992 in avanti il suo unico ruolo cinematografico degno di nota \u00e8 stato quello della comandante di un peschereccio nel film catastrofico \"La tempesta perfetta\" di Wolfgang Petersen (2000). \nIn televisione ha avuto un ruolo ricorrente, anche se non fa parte del cast fisso, nella quarta e quinta stagione della serie \"Senza traccia\". Nel 2010 ha rimpiazzato Eric Bogosian nella nona stagione di \".\"\nRilevante anche la sua attivit\u00e0 teatrale. ha preso parte a numerosi musical di Broadway, tra cui \"West Side Story\", \"Copperfield\", \"La commedia umana\" e la riedizione del 2002 de \"L'uomo della Mancha\" nella quale ha interpretato \"Dulcinea\" al fianco di Brian Stokes Mitchell. \u00c8 comparsa in rappresentazioni organizzate nell'ambito del New York Shakespeare Festival come \"Enrico V\", \"Misura per misura\" e \"La dodicesima notte\". La sua attivit\u00e0 teatrale sulla scena newyorkese le ha fatto vincere un Tony Award e procurato due candidature al Drama Desk Award. \nHa recitato anche in Inghilterra, prendendo parte all'allestimento di \"Grand Hotel\" del teatro indipendente Donmar Warehouse nel West End londinese e in tempi pi\u00f9 recenti a \"A View from the Bridge\" di Arthur Miller al fianco di Ken Stott e Allan Corduner.\nNel 2015 ha fatto parte del cast fisso della serie tv \"Limitless\".\nHa partecipato alla serie televisiva Blindspot interpretando il ruolo di Madeline Burke nelle stagioni 4 e 5.\nDoppiatrici italiane.\nNelle versioni in italiano dei suoi film, Mary Elizabeth Mastrantonio \u00e8 stata doppiata da:"}
{"id": "1368462", "revid": "729019", "url": "https://it.wikipedia.org/wiki?curid=1368462", "title": "Direzione per l'impiego del personale militare dell'Aeronautica", "text": "La Direzione per l'impiego del personale militare dell'Aeronautica (DIPMA), retta da un generale di squadra aerea/divisione aerea, \u00e8 un organo di staff del capo di stato maggiore dell'Aeronautica, \u00e8 nata a seguito dell'emanazione della Legge n\u00b0 25 del 18 febbraio 1997, con cui \u00e8 stata attribuita al capo di s.m.A., come specifica competenza, la piena potest\u00e0/responsabilit\u00e0 dell'impiego del personale militare dell'Aeronautica Militare.\nLa missione della DIPMA \u00e8 di \"provvedere alla programmazione ed alla relativa attuazione dei provvedimenti per l'impiego del personale dell'Aeronautica Militare per tutte le esigenze nazionali, interforze ed internazionali, curando specificatamente tutte le attivit\u00e0 di pianificazione e le relative designazioni alle SS.AA. secondo le normative in vigore (ivi comprese le richieste di decreti di nomina, ove necessari)\".\nOrganigramma e struttura.\nLa direzione \u00e8 organizzata come segue:"}
{"id": "1368464", "revid": "729019", "url": "https://it.wikipedia.org/wiki?curid=1368464", "title": "Stazione di Napoli Garibaldi", "text": "La stazione di Napoli Garibaldi \u00e8 una delle stazioni principali di snodo delle Linee Vesuviane (ex Circumvesuviana) dell'Ente Autonomo Volturno,data la sua centralit\u00e0 svolte un importante ruolo di interscambio con altri vettori, con la stazione di Napoli Centrale, la linea 1 e la linea 2 della metropolitana.\nStoria.\nLa stazione venne inaugurata fra il 1963 e il 1972. Nel corso degli anni la stazione subisce diversi rifacimenti come l'innalzamento delle banchine e l'installazione di scale mobili.\nA partire dal 2006 iniziano importanti lavori di ristrutturazione, che interessano non solo la stazione di Piazza Garibaldi ma tutto il nodo ferroviario insieme alla stazione di Napoli Centrale e della metropolitana. La stazione viene completamente pavimentata, vengono cambiate le scale mobili ed iniziato un lavoro di rifacimento del tunnel pedonale che collega la stazione con quella FS. Provvisoriamente, per ovviare a questa situazione di disagio, viene aperta una nuova uscita che, tramite un lungo corridoio, porta direttamente nella stazione di Napoli Centrale. Vi \u00e8 anche un'altra uscita, che in realt\u00e0 \u00e8 quella principale, in via Ferraris, anche se \u00e8 poco utilizzata.\nLa denominazione di Napoli Garibaldi \u00e8 arrivata soltanto nel 2005, prima infatti la stazione era chiamata Napoli Collegamento Ferrovie dello Stato.\nStrutture e impianti.\nNapoli Garibaldi non ha un vero e proprio fabbricato viaggiatori, ma soltanto due chioschi, posti alle due entrate, dove si trovano le biglietterie.\nLa stazione \u00e8 interrata ed \u00e8 dotata di quattro binari serviti da tre banchine a raso e raggiungibili grazie a due scale mobili poste alle due estremit\u00e0 della stazione.\nMovimento.\nNapoli Garibaldi \u00e8 una delle stazioni pi\u00f9 frequentata dell'intera Campania, sia per il ruolo di interscambio con altri vettori, sia perch\u00e9 vi passano tutte le linee della Circumvesuviana. Tutti i treni in transito effettuano fermata.\nNel piazzale antistante la stazione, oltre numerosi autobus sia urbani, suburbani, extraurbani, regionali, nazionali ed internazionali transitano tram urbani e filobus urbani, suburbani ed extraurbani.\nServizi.\nLa stazione dispone di:"}
{"id": "1368465", "revid": "30274", "url": "https://it.wikipedia.org/wiki?curid=1368465", "title": "Stile (cronologia)", "text": ""}
{"id": "1368470", "revid": "339392", "url": "https://it.wikipedia.org/wiki?curid=1368470", "title": "Anne-Th\u00e9r\u00e8se de Marguenat-de-Courcelles", "text": ""}
{"id": "1368490", "revid": "729019", "url": "https://it.wikipedia.org/wiki?curid=1368490", "title": "Stazione di Torre Annunziata Oplonti", "text": "La stazione di Torre Annunziata Oplonti \u00e8 una stazione ferroviaria di Torre Annunziata, gestita dell'EAV: ricopre la funzione di bivio tra la linea Circumvesuviana Napoli \u2013 Poggiomarino e la diramazione per Sorrento.\nStoria.\nLa stazione di Torre Annunziata Oplonti viene inaugurata nel 1904, insieme alla linea che da Napoli conduceva a Poggiomarino: il primo nome di questa stazione era semplicemente \"Torre Annunziata\". \nNel 1934, quando venne aperta la linea per Castellammare di Stabia ed in seguito prolungata a Sorrento, la stazione si trov\u00f2 a svolgere l'importante funzione di bivio tra le due linee: fu proprio in questo periodo che venne ampliato il fascio binari.\nNel 1948, in conseguenza dei lavori di raddoppio della linea per Napoli, entr\u00f2 in servizio il nuovo fabbricato viaggiatori.\nDurante gli anni settanta vi fu un'altra fase di ammodernamento che port\u00f2 all'innalzamento delle banchine.\nNegli anni novanta sono invece partiti i lavori di rifacimento dei binari con la sostituzione dei ponti sull'Autostrada A3, poco dopo la stazione e il raddoppio dei binari tra Torre Annunziata e Pompei Scavi. In questi anni inoltre viene cambiato il nome in \"Torre Annunziata Oplonti\", nome antico della citt\u00e0, e vista anche la vicinanza con gli scavi le viene dato un secondo nome di \"Villa di Poppea\".\nStrutture e impianti.\nIl fabbricato viaggiatori non presenta alcuna importanza architettonica ed offre alcuni servizi come biglietteria e sala d'attesa.\nAll'interno della stazione si contano 6 binari passanti, tutti muniti di banchina con pensiline in muratura e collegati tramite sottopassaggio. Solamente 5 sono i binari usati per il servizio passeggeri mentre il sesto \u00e8 solitamente utilizzato per il ricovero di alcuni carri di manutenzione.\nLa stazione non dispone di scalo merci ed \u00e8 sede di una sottostazione elettrica.\nMovimento.\nTorre Annunziata Oplonti ha un ottimo traffico viaggiatori in tutte le ore del giorno e vi fermano tutti i treni con destinazioni per Napoli, Sorrento e Poggiomarino.\nAlcuni treni da e per Napoli hanno capolinea proprio in questa stazione.\nServizi.\nLa stazione dispone di:"}
{"id": "1368494", "revid": "125633997", "url": "https://it.wikipedia.org/wiki?curid=1368494", "title": "Stazione di Moregine", "text": "La stazione di Moregine \u00e8 una delle pi\u00f9 recenti stazioni della ex Circumvesuviana ed ubicata sulla linea Torre Annunziata-Sorrento. La stazione si trova all'estrema periferia sud di Pompei, al confine con Castellammare di Stabia, nei pressi del fiume Sarno.\nStoria.\nLa stazione \u00e8 stata inaugurata alla fine degli anni novanta anche se in una zona dove non vi \u00e8 una grande concentrazione abitativa, tanto che risulta essere una delle meno frequentate della linea: l'intenzione della costruzione di questa stazione stava nel fatto di servire una zona ricca di centri commerciali, anche se poi questi si trovano ad una notevole distanza.\nCon il progetto \"Metro Stabia\" ed il raddoppio della linea, la stazione dovr\u00e0 essere completamente riqualificata e diventer\u00e0 la porta d'ingresso agli scavi di Pompei per i turisti che giungono in autobus: infatti \u00e8 prevista la creazione di un parcheggio e di diverse attivit\u00e0 commerciali.\nStrutture e impianti.\nLa stazione dispone di un fabbricato viaggiatori mai entrato in funzione, mentre all'interno si contano 3 binari passanti serviti da banchina e sottopassati anche se solamente uno, il terzo, viene utilizzato in entrambi i sensi.\nNella stazione sono anche presenti ascensori, mai entrati in funzione.\nMovimento.\nIl movimento passeggeri \u00e8 alquanto scarso, fatto soprattutto di pendolari e concentrato nelle ore di punta.\nNella stazione fermano tutti i treni diretti: le destinazioni sono Napoli e Sorrento.\nCollegamenti esterni.\nLe stazioni di Pompei"}
{"id": "1368496", "revid": "92843", "url": "https://it.wikipedia.org/wiki?curid=1368496", "title": "Cerkno", "text": ""}
{"id": "1368498", "revid": "287204", "url": "https://it.wikipedia.org/wiki?curid=1368498", "title": "NGC 4278", "text": "NGC 4278 \u00e8 una galassia ellittica nella costellazione della Chioma di Berenice.\nSi individua con facilit\u00e0, 1,5 gradi a NW della stella ; un telescopio da 120mm di apertura \u00e8 sufficiente per scorgela, mentre con uno strumento appena pi\u00f9 potente si individua anche la piccola galassia NGC 4283. Entrambe hanno forma ellittica, ma la loro distanza reciproca non \u00e8 ben chiara cos\u00ec non si pu\u00f2 affermare con certezza la possibilit\u00e0 di un legame fisico tra le due. NGC 4278, di gran lunga pi\u00f9 grande (almeno apparentemente), dista dalla Via Lattea circa 62 milioni di anni-luce, ed \u00e8 un membro dell'ammasso della Chioma di Berenice."}
{"id": "1368499", "revid": "767487", "url": "https://it.wikipedia.org/wiki?curid=1368499", "title": "Classe Akademik Kurchatov", "text": "Le unit\u00e0 appartenenti alla classe Akademik Kurchatov (progetto 976 secondo la classificazione russa) sono grandi navi per ricerche oceanografiche e meteorologiche costruite in Germania Est, tra il 1966 ed il 1968.\nTecnica ed utilizzo.\nQueste unit\u00e0 sono state costruite in due versioni, che differiscono probabilmente solo per le dotazioni interne.\nLa linea del loro scafo somiglia molto a quella di piccoli incrociatori.\nLa classe, in totale, comprende sette unit\u00e0, tutte nominalmente in servizio.\nDue sono operative presso l'Accademia russa delle scienze, e vengono utilizzate per ricerche oceanografiche. Queste sono:\nQuattro sono in servizio con il servizio idrometeorologico, e vengono utilizzate come navi meteorologiche.\nIl reale \"status\" di queste navi non \u00e8 noto, e sembra che molte non siano in condizioni operative.\nLa settima unit\u00e0, la \"Professor Zubov\", \u00e8 utilizzata in Ucraina per scopi civili.\nCollegamenti esterni.\nLe navi russe civili"}
{"id": "1368509", "revid": "834", "url": "https://it.wikipedia.org/wiki?curid=1368509", "title": "Marcia per la Pace Perugia-Assisi", "text": ""}
{"id": "1368510", "revid": "10652", "url": "https://it.wikipedia.org/wiki?curid=1368510", "title": "Leucoagaricus naucinus", "text": ""}
{"id": "1368522", "revid": "1305772", "url": "https://it.wikipedia.org/wiki?curid=1368522", "title": "Ankh (disambigua)", "text": ""}
{"id": "1368529", "revid": "767487", "url": "https://it.wikipedia.org/wiki?curid=1368529", "title": "Yessongs (film)", "text": "Yessongs (\"Yessongs On Film\" sulla locandina) \u00e8 un film concerto del gruppo di rock progressivo britannico Yes uscito nel 1975.\nIl film.\nIl concerto fu registrato la sera del 15 dicembre 1972 in una delle ultime date del \"tour\" europeo seguito alla pubblicazione dell'album \"Close to the Edge\" uscito nella primavera di quell'anno.\nIl film fu mostrato in anteprima alla stampa inglese nel 1973 in occasione dell'uscita del triplo album omonimo, ma usc\u00ec nelle sale solo nel 1975. Una versione ridotta di \"Yessongs\" fu comunque trasmessa dalla BBC nella primavera del 1973.\nLa prima assoluta fu il 17 marzo 1975 all'Uptown Theater di Milwaukee, negli Stati Uniti e fu distribuito limitatamente nel Regno Unito nell'ottobre dello stesso anno.\nLa particolarit\u00e0 del film, che lo rende unico nel suo genere, \u00e8 che fu realizzato con un rivoluzionario audio quadrifonico, cosa ampiamente pubblicizzata nella locandina. Gli Yes utilizzavano gi\u00e0 sistemi quadrifonici nei loro spettacoli e fu inevitabile la volont\u00e0 di rendere l'effetto anche nel film. La scarsa disponibilit\u00e0 di sale adeguatamente attrezzate non permise al pubblico di apprezzare l'innovazione che rimase per molti una semplice curiosit\u00e0.\nIl brani del film rispecchiano in sostanza la scaletta dei concerti del \"tour\" mondiale del 1972. Rispetto alla scaletta del concerto, nel film furono omesse \"Siberian Khatru\", \"Heart Of The Sunrise\", \"Mood For A Day\" e le prime due parti di \"Starship Trooper\" (\"Life Seeker\" e \"Disillusion\").\nGli unici brani del disco \"Yessongs\" del 1973 registrati al Rainbow di Londra, quindi nella stessa versione del film, sono \"Close To the Edge\" e \"W\u00fcrm\" (la parte finale di \"Starship Trooper\" utilizzata nei titoli di coda). Tutte le altre tracce del triplo disco dal vivo furono registrate durante il \"tour\" estivo negli Stati Uniti (in alcuni casi con Bill Bruford alla batteria, assente nel film poich\u00e9 aveva lasciato la band mesi prima). \"The Clap\", presente nel film, non fu inserita nel disco.\nNonostante il titolo e nonostante la locandina del film, con il celebre disegno di Roger Dean, sia pressoch\u00e9 identica alla copertina dell'album, il disco non \u00e8 da considerarsi la colonna sonora del film, ma solo un disco \"live\" registrato durante la stessa tourn\u00e9e.\nIl film inizia con una suggestiva combinazione di immagini al rallentatore tratte dal concerto con una animazione di immagini di Dean, le celebri \"isole volanti\", tratte dalla copertina di \"Fragile\" e dalle pagine interne dell'album triplo, sulle note di \"I Get Up, I Get Down\", uno dei movimenti di \"Close to the Edge\".\nIl primo brano, \"I've Seen All Good People\", dimostra immediatamente come l'ingresso di Rick Wakeman avesse impreziosito il suono della band inglese. Il mellotron di Wakeman aggiunse alla canzone una profondit\u00e0 che la versione originale in studio (in \"The Yes Album\" del 1971) non aveva. Nella parte iniziale (\"Your Move\"), Steve Howe suon\u00f2 una \"guitarra portugu\u00e9sa\" a 12 corde che aveva ricevuto in regalo dalla sorella. Il finale \"boogie\" \u00e8 uno dei momenti pi\u00f9 trascinanti del concerto, anche in questo caso con una vena rock che manca alla versione originale, con la potente batteria di Alan White e l'organo Hammond di Wakeman che sostengono i velocissimi \"riff\" di Howe.\n\"The Clap\", anch'essa proveniente da \"The Yes Album\" \u00e8 un assolo ragtime di chitarra di Steve Howe pi\u00f9 volte ripreso dal chitarrista nella sua carriera. Nonostante la grande dimostrazione tecnica, il pezzo denota una certa mancanza di \"swing\" nell'esecuzione del chitarrista.\nIn \"And You and I\" Steve Howe riusc\u00ec a suonare una \"lap steel guitar\" e una chitarra elettrica Gibson a due manici (6 e 12 corde). In \"Close to the Edge\", la prima lunga \"suite\" del gruppo, immagini di organismi marini si alternano a quelle del concerto. Anche qui Howe suon\u00f2 due strumenti diversi dimostrando le sue grandi doti tecniche e sceniche.\nIl momento solista di Rick Wakeman \u00e8 uno dei pi\u00f9 celebri momenti del film. Il talentuoso tastierista, immerso nelle sue tastiere, con i suoi lunghi capelli biondi che gli coprivano il viso e il suo mantello di \"paillettes\" che lo facevano sembrare un mago delle fiabe, propose un estratto dal suo disco \"The Six Wives of Henry VIII\" con l'intermezzo di un maestoso \"Hallelujah\" di Handel e di uno scherzoso \"Jingle Bells\" (il concerto si tenne alcuni giorni prima di Natale).\n\"Roundabout\", momento culminante delle loro esibizioni dell'epoca, risente, rispetto alla versione in studio, della mancanza della batteria sincopata di Bill Bruford. Il basso di Chris Squire, la chitarra elettrica di Howe e soprattutto l'assolo di Wakeman con l'organo Hammond resero comunque il pezzo ancor pi\u00f9 scatenato rispetto all'originale di \"Fragile\".\nLa versione di \"Yours Is No Disgrace\", primo bis del concerto, \u00e8 considerata meno efficace di quella presente nell'album dal vivo, soprattutto per la mancanza della parte corale dopo l'assolo di chitarra. Anche qui, comunque, gli Yes dimostrarono di essere cresciuti parecchio dai tempi di \"The Yes Album\". Il pezzo aveva perso la ritmica \"western\" della versione originale e si era trasformato in modo evidente grazie anche al potente \"riff\" iniziale e alla lunga parte semi-improvvisata centrale. In grande evidenza il bassista Chris Squire (con la sua improbabile mantellina) e il chitarrista Steve Howe che mostr\u00f2, nel suo lunghissimo assolo, il suo lato pi\u00f9 rock.\nIl finale del film, come dell'album, \u00e8 il coinvolgente e ipnotico crescendo di \"W\u00fcrm\" con un virtuosistico intervento di Wakeman (non presente nella versione in studio di \"The Yes Album\") e uno scatenato assolo di chitarra di Howe.\nIl video.\n\"Yessongs\" fu pubblicato su videocassetta VHS nel giugno 1984 e su laser disc in Giappone nell'autunno del 1988. La versione su DVD-Video usc\u00ec solo nel dicembre 1997.\nCon la pubblicazione su videocassetta e laser disc (dotati di audio stereo) non fu ovviamente possibile recuperare l'effetto quadrifonico che aveva reso celebre il film negli anni settanta.\nNeppure con la pubblicazione su DVD si pot\u00e9 riavere un effetto multicanale quadrifonico. Il DVD del 1997 fu realizzato con audio solo PCM stereo (Dolby Surround AC-3).\nDa notare che il film originale proiettato nelle sale durava circa 135 minuti, ma nella versione messa in vendita su VHS e successivamente su DVD e BLU-RAY la durata era di soli 72 minuti poi portata ad 84 nella versione BD rimasterizzata per i 40 anni di pubblicazione. Al momento non risulta che esista un video con il film originale completo, si pu\u00f2 sperare che lo possegga ancora qualche collezionista e che prima o poi sia ripubblicato nella sua versione completa originale."}
{"id": "1368530", "revid": "289247", "url": "https://it.wikipedia.org/wiki?curid=1368530", "title": "RFC Liegi", "text": ""}
{"id": "1368532", "revid": "289247", "url": "https://it.wikipedia.org/wiki?curid=1368532", "title": "RFC Li\u00e8geois", "text": ""}
{"id": "1368536", "revid": "85405", "url": "https://it.wikipedia.org/wiki?curid=1368536", "title": "Nenzi", "text": ""}
{"id": "1368537", "revid": "339392", "url": "https://it.wikipedia.org/wiki?curid=1368537", "title": "Anne Lef\u00e8bvre Dacier", "text": ""}
{"id": "1368542", "revid": "643494", "url": "https://it.wikipedia.org/wiki?curid=1368542", "title": "Western revisionista", "text": "Il western revisionista (anche detto anti-western) \u00e8 un sottogenere del genere western sorto alla fine degli anni sessanta e ampiamente diffuso nel decennio successivo.\nStoria.\nAnche grazie alla rivoluzione stilistica imposta dallo spaghetti western proveniente dall'Europa, ma soprattutto a seguito del clima sociale di contestazione e di complessiva revisione degli schemi culturali borghesi instauratosi dopo il 1968, fra la fine degli anni sessanta e l'inizio degli anni settanta il mito della conquista del west viene sottoposto ad una critica spietata, viene riveduto e smontato. \nUna spinta decisiva in tal senso venne anche dal fatto che, in quegli anni, gli Stati Uniti d'America vivevano in modo traumatico la cruenta Guerra del Vietnam, in un clima di crescente contestazione nei confronti del conflitto e dei massacri di civili che via via venivano alla luce. I registi pi\u00f9 radical, quindi, iniziarono a trasferire nei film western evidenti parallelismi con l'attualit\u00e0 storica contemporanea: i massacri di gente indifesa nei villaggi indiani in alcuni western di quel periodo appaiono come chiare metafore della sistematica distruzione dei villaggi vietnamiti ad opera delle truppe statunitensi.\nCaratteristiche generali.\nIn particolare sono i rapporti fra bianchi e indiani d'America ad essere fortemente rivisti secondo una diversa ottica, rispetto al western classico. Questo approccio non beatifica gli indiani contro i bianchi ma, piuttosto, caratterizza questi di una spietata ferocia, e anche le ambientazioni sono rese pi\u00f9 realistiche: i costumi pi\u00f9 sporchi e stracciati, la polvere domina, tanto che si parla di dirty western (western sporco). \nIl revisionismo del western non si limita per\u00f2 a rivedere il rapporto fra indiani del Nord America e bianchi, ma \u00e8 tutto il clima, il tipo di personaggi e di situazioni in generale presentato nei film western ad essere destrutturato e rivisto.\nLe ambientazioni sono pi\u00f9 realistiche, scompare la visione della conquista del West come di una grande epopea, mentre persino gli stessi eroi della storia statunitense, lungamente mitizzati e celebrati nei decenni precedenti, vengono ora rivisti in modo critico, come Buffalo Bill nel film \"Buffalo Bill e gli indiani\", o addirittura sbeffeggiati come ad esempio il Generale Custer nel film \"Piccolo grande uomo\".\nConcetto revisionista.\nCi\u00f2 che viene evidenziato per\u00f2 sono le motivazioni per cui gli indiani attaccano i bianchi. Non si \u00e8 pi\u00f9 schierati dalla parte dei \"bianchi buoni\", perch\u00e9 i buoni cominciano ad essere i pellerossa. Gli assalti alle diligenze sono motivati da precedenti attacchi della cavalleria a villaggi indiani, i rapimenti di cuccioli bianchi, sono giustificati dalla distruzione di intere famiglie di pellerossa, mentre sono le operazioni militari dei bianchi statunitensi contro le trib\u00f9 indiane ad apparire per lo pi\u00f9 ingiustificate e spietate, fino ad arrivare ai casi di vero e proprio genocidio. \nSi assiste perci\u00f2 ad un ridimensionamento dell'odio nei confronti degli indiani d'America, a una riumanizzazione del nemico, e a una pi\u00f9 equilibrata ricostruzione di quanto realmente avvenuto negli USA nel corso del XIX secolo.\nPellicole cinematografiche.\nAlcuni film che trattano questo argomento sono: \nfino ad arrivare al pi\u00f9 moderno:\nVoci correlate.\nWestern"}
{"id": "1368543", "revid": "80339", "url": "https://it.wikipedia.org/wiki?curid=1368543", "title": "Ferrovia Salekhard-Igarka", "text": ""}
{"id": "1368546", "revid": "287204", "url": "https://it.wikipedia.org/wiki?curid=1368546", "title": "NGC 4293", "text": "NGC 4293 \u00e8 una galassia a spirale barrata nella costellazione della Chioma di Berenice.\nSi individua mezzo grado a nord della stella doppia 11 Comae Berenices, nei pressi della ben pi\u00f9 cospicua M85. Dalla Via Lattea appare vista quasi di taglio, ma nonostante ci\u00f2, \u00e8 ancora ben visibile la barra centrale, specialmente con telescopi di grande apertura. Strumenti inferiori ai 200mm infatti evidenziano bene la galassia, ma non consentono di notarne i particolari. Dista dalla Via Lattea circa 62 milioni di anni-luce, ed \u00e8 un membro dell'ammasso della Chioma di Berenice."}
{"id": "1368547", "revid": "17654", "url": "https://it.wikipedia.org/wiki?curid=1368547", "title": "Vinayaka Chaturthi", "text": ""}
{"id": "1368552", "revid": "339392", "url": "https://it.wikipedia.org/wiki?curid=1368552", "title": "Pcd'I", "text": ""}
{"id": "1368554", "revid": "17654", "url": "https://it.wikipedia.org/wiki?curid=1368554", "title": "Vinayaka Chavithi", "text": ""}
{"id": "1368555", "revid": "119842152", "url": "https://it.wikipedia.org/wiki?curid=1368555", "title": "Lago Piatto", "text": "Il lago Piatto \u00e8 un lago di origine glaciale posto a quota 1823 m s.l.m. Nelle sue acque, come in quelle del vicino Lago Nero, si riflette la vetta dell'Alpe Tre Potenze, posto a sud. Il lago \u00e8 raggiungibile percorrendo il Sentiero Italia. A nord ovest del lago piatto, poco distante \u00e8 situato il Passo di Annibale, cos\u00ec chiamato perch\u00e9 il condottiero cartaginese sarebbe passato da questo luogo nella sua epica avanzata verso Roma.\nNelle sue acque vivono tritoni e sanguisughe.\nLa flora \u00e8 caratterizzata da distese di mirtilli, con qualche ginepro e pino mugo. Sono presenti pernici e poiane."}
{"id": "1368562", "revid": "729019", "url": "https://it.wikipedia.org/wiki?curid=1368562", "title": "Welding Procedure Specification", "text": "Una Welding Procedure Specification (\"specifica di procedimento di saldatura\") o WPS \u00e8 una specifica tecnica che definisce le modalit\u00e0 per l'esecuzione di una saldatura, in funzione di varie condizioni operative (materiali da saldare, dimensioni e forma dei pezzi, posizione del giunto, tecnica di saldatura, ecc.); \u00e8 certificabile, e come tale rientra nelle caratteristiche di cui un'azienda che voglia operare \"in qualit\u00e0\" deve dotarsi per rendere visibile ai clienti le proprie procedure."}
{"id": "1368566", "revid": "2184720", "url": "https://it.wikipedia.org/wiki?curid=1368566", "title": "Dialetto leccese", "text": "Il dialetto leccese o salentino centrale \u00e8 una variante del salentino e si differenzia dal salentino settentrionale per la presenza di cambiamenti metafonetici solo parziali. In particolare, si nota il dittongamento in /j\u025b/ e /w\u025b/ per i soli continuatori di \u0114, \u014e seguiti da -/i/, -/u/ (dente-denti vengono resi con \"tente\"-\"tienti\"; buona-buono vengono resi con \"bona\"-\"buenu\"), ma anche qualche esito\nmetafonetico condizionato per i soli continuatori di \u0112 (mese-mesi vengono resi con \"mese\"-\"misi\").\nPur con alcune differenze tra un comune e l'altro, il salentino centrale copre la parte meridionale della provincia di Brindisi e quella centro-settentrionale della provincia di Lecce. A sud della linea Gallipoli - Maglie - Otranto si \u00e8 soliti parlare di variante meridionale del salentino, caratterizzato dall'assenza quasi totale di cambiamenti metafonetici.\nDiffusione geografica.\nDa notare che nei comuni a ridosso della direttrice Gallipoli-Maglie-Otranto (per esempio nell'area grecanica, cos\u00ec come a Galatina e dintorni) il dialetto presenta alcune caratteristiche del Salentino meridionale, dal quale comunque differisce per molteplici aspetti. Altri comuni invece, pur rientrando nella fascia del Salentino centrale (ad esempio Matino, Parabita ed altri), ne restano effettivamente fuori, in quanto linguisticamente molto pi\u00f9 vicini al salentino meridionale. \nSimilmente, nei comuni brindisini a ridosso del confine con la Provincia di Lecce, cos\u00ec come nei comuni della Terra d'Arneo (Nard\u00f2, Copertino, Leverano ed altri) il dialetto si avvicina alla parlata salentina settentrionale, pur discostandosi per alcune caratteristiche (con le dovute differenze fra paese e paese).\nDifferenze dall'italiano standard.\nIl dialetto presenta un sistema a 5 vocali in posizione tonica e 3 gradi di apertura. \u00c8 composto inoltre da una dittongazione metafonetica per -i e -u finali.\nLa \"o\" lunga diventa quasi sempre \"u\" (\"sole\"&gt;\"sule\"), tranne nel Salento occidentale dove pu\u00f2 rimanere \"o\" (\"il sole\" &gt; \"lu sole\").\nLa forma \"uo\" diventa \"ue\" (\"fuoco\"&gt;\"fu\u00e8cu\"), ma talora \u00e8 reso con \"o\" (\"fuocaia\" &gt; \"f\u00f2cara\"), soprattutto nelle zone di Galatina, Martano (\"fuoco\" &gt; \"f\u00f2cu\").\nQueste indicazioni di massima hanno comunque numerose eccezioni. La \"o\" di \"gioco\", ad esempio, viene resa in modo diverso a seconda se si tratta del sostantivo o del verbo: \"io gioco\" &gt; \"iou sta sciocu\"; \"il gioco\" &gt; \"lu \u0161wecu\"; \"giocare\" &gt; \"sciucare\".\nNell'area leccese (e a Lecce in particolare) si nota una tendenza, di derivazione un po' aristocratica, ad \"addolcire\" alcuni suoni. Ad esempio, la \"a\" e la \"e\" sono quasi sempre molto aperte, si tende a sostituire la z (zeta sorda) con la \u1e93 (zeta sonora), la u con la o, la g con la c (per dire zinco si usa talora \"\u1e93ingo\" in luogo di \"zincu\"). Quest'ultimo fenomeno fonetico \u00e8 particolarmente evidente quando si parla in italiano.\nLa \"e\" non accentata (se non \u00e8 in finale di parola) pu\u00f2 essere resa con \"i\", ma sussiste (specialmente a Lecce) la forma con \"e\" (\"picc\u00e0tu\" e \"pecc\u00e0tu\"). Allo stesso modo la \"o\" accentata pu\u00f2 anche essere resa con \"e\": \"n\u00e8sciu\"/\"n\u00f2scia\" per \"nostro\"/\"nostra\", \"i\u00e8u\" o \"i\u00f2u\" per \"io\", \"\u00e8ju/\u00e8gghiu\" o \"\u00f2ju/\u00f2gghiu\" per \"olio\". Il gruppo \"gl\" (suono non esistente nel salentino) viene reso a Lecce e dintorni (ma anche a Nard\u00f2) con \"ggh\", mentre altrove diventa \"j\": \"\u00f2ju\" o \"ogghiu\" per \"io voglio\", \"Majanu\" o \"Magghianu\" per il centro abitato di \"Magliano\".\nDa notare anche la traduzione della particella pronominale \"ci\": la parola \"liberaci\" viene resa nell'area leccese con \"liberanne\" o \"liberande\", ma gi\u00e0 a Carmiano, Novoli si preferisce \"liberandi\", mentre nei paesi del basso brindisino (Cellino San Marco, San Pietro Vernotico) \"liberanci\" e nel brindisino di Brindisi \"libirindi\" o libirinni\".\nInvece la particella pronominale \"vi\" viene resa a Lecce con \"bu\" (\"spustatibu\" per \"spostatevi\"), mentre nel Salento centro-meridionale si usa \"ve\" (\"spustative\").\nAltre differenze territoriali.\nIl dialetto parlato esclusivamente a Lecce, prevede una trasformazione di genere dei nomi maschili di cosa terminanti in \"e\": per esempio abbiamo \"\"la Comune\" o \"la salame\"\", in luogo di \"il Comune\", \"il salame\".\nIl dialetto leccese parlato nell'area nord-occidentale della provincia (Guagnano, Salice Salentino, Veglie...) e nell'area neretina presenta delle affinit\u00e0 che lo avvicinano al dialetto brindisino. \u00c8 il caso degli articoli determinativi i/gli/le, resi nell'unica forma \"\"li\" (\"li p\u00e8ttule\"\", al posto del leccese standard \"le pittule\"). Altra caratteristica riguarda gli aggettivi possessivi \"mio, tuo, suo\", resi in \"mia, tua, sua\", invariati in genere e numero proprio come a Brindisi. Fenomeno particolare \u00e8 la resa del pronome personale \"tu\" in \"tune\" (similmente a Brindisi) a Copertino e Leverano, cos\u00ec come \"lei/ella\" diventa \"\"e\u1e0d\u1e0da\" a Nard\u00f2; mentre sempre a Nard\u00f2, ma anche a Galatone e dintorni i pronomi \"me\" e \"te\" vengono resi in \"\"m\u00e8ve\" e \"t\u00e8ve\"\".\nIl leccese parlato in alcuni paesi dell'area bilingue della Grec\u00eca Salentina, tra cui Martano, Corigliano d'Otranto, Cutrofiano, Castrignano de' Greci, Soleto, Zollino e in altre localit\u00e0 come Aradeo, \u00e8 caratterizzato dall'uso frequente del passato remoto anche per azioni appena compiute, a differenza degli altri paesi del Salento, dove, anche per influenza dell'italiano, si usa pi\u00f9 spesso il passato prossimo. Tale particolarit\u00e0 deriva dal greco che, come nell'inglese e nello spagnolo moderni, usa il passato remoto (aoristo) per le azioni compiute e concluse nel passato, anche recente, e che quindi non hanno conseguenze nel presente. Ad esempio, la frase \"oggi \u00e8 andato al mare\" - che nel salentino di Lecce diventa \"osce \u00e8/ha sci\u00f9tu a mmare\" - viene reso in queste zone \"osci sc\u00ecu a mmare\", ossia \u201coggi and\u00f2 al mare\u201d (confronta il griko \"S\u00ecmmeri p\u00ecrte sti tt\u00e0lassa\" e il greco moderno \"\u03a3\u03ae\u03bc\u03b5\u03c1\u03b1 \u03c0\u03ae\u03b3\u03b5 \u03c3\u03c4\u03b7 \u03b8\u03ac\u03bb\u03b1\u03c3\u03c3\u03b1 / s\u00ecmera pighe sti th\u00e0lassa\").\nSempre in questa fascia di comuni, ma anche a Galatina, il dialetto inizia ad assumere caratteristiche pi\u00f9 tipiche del Salento meridionale: un esempio \u00e8 l'inversione fra pronome e verbo fraseologico in frasi come \"perch\u00e9 mi stai guardando?\" (rese in \"perc\u00e8 sta me uardi?\", a differenza del leccese standard \"perc\u00e8 me sta uardi?\"). Ultima caratteristica \u00e8 l'utilizzo pi\u00f9 frequente di parole tipiche del Salento meridionale: \"sopra\" diventa \"\"susu\" in luogo di \"subbra/sobbra\"\", \"nessuno\" e \"da nessuna parte\" diventano rispettivamente \"\"\u010diuve\u1e0d\u1e0di\" e \"ave\u1e0d\u1e0di\"\". A Cursi e dintorni, la parola \"altro\" viene resa in \"au\u1e0d\u1e0du\", proprio come nella zona a sud di Maglie.\nVerbi.\nIl presente e il passato continuato in leccese si forma con la terza persona dell'indicativo presente del verbo stare + indicativo presente/perfetto del verbo: \nNon esiste la forma futura, che viene sostituito dal presente progressivo in caso di azione programmata nel futuro (\"cr\u00e0i sta bau fore\", domani sto andando in campagna), da un costrutto col verbo avere in caso di azione necessaria (\"cr\u00e0i aggiu scire fore\", domani devo andare in campagna), dal presente indicativo negli altri casi (\"crai au fore\", domani vado in campagna).\nLe desinenze dei verbi subiscono delle leggere variazioni da un paese all'altro: \"f\u00e0cenu e d\u00eccenu\" a Lecce e negli immediati dintorni, \"f\u00e0cene e d\u00eccene\" in paesi come Carmiano o Novoli, \"fannu/f\u00e0cune e d\u00eccune\" nella zona di Caprarica di Lecce.\nVerbo Avere (dialetto di Lecce).\nIl verbo \"avere\" \u00e8 difettivo e nei tempi presente e imperfetto dell'indicativo viene usato solo nella funzione di ausiliare. Negli altri casi viene sostituito dal verbo \"tenere\"."}
{"id": "1368567", "revid": "287204", "url": "https://it.wikipedia.org/wiki?curid=1368567", "title": "Stephane Grappelli", "text": ""}
{"id": "1368571", "revid": "7969", "url": "https://it.wikipedia.org/wiki?curid=1368571", "title": "The Color of Money", "text": ""}
{"id": "1368573", "revid": "7969", "url": "https://it.wikipedia.org/wiki?curid=1368573", "title": "The January Man", "text": ""}
{"id": "1368574", "revid": "287204", "url": "https://it.wikipedia.org/wiki?curid=1368574", "title": "Lepiota aspera", "text": "\"Lepiota aspera\" (Pers.) Qu\u00e9l., \"Enchir. fung.\" (Paris): 5 (1886).\nLa Lepiota aspera \u00e8 un fungo basidiomicete appartenente alla famiglia Agaricaceae che si distingue da altre specie del genere per le caratteristiche squame marrone presenti sul cappello e facilmente asportabili.\nDescrizione della specie.\nCappello.\n5\u201315\u00a0cm di diametro, convesso, campanulato, poi appianato, carnoso\nLamelle.\nMolto fitte, libere, biforcate al gambo, di colore bianco.\nGambo.\nCilindrico, corto, bulboso alla base, prima pieno, poi cavo, bianco nella parte superiore, dall'anello verso la base gi\u00f9 \u00e8 ricoperto da squame brunastre come nel cappello.\nAnello.\nAmpio, bianco, ornato nella parte inferiore da squame brunastre\nSpore.\n5-8 x 3-4\u00a0\u00b5m, ellissoidali, guttulate, bianche in massa\nCarne.\nMolle, bianca.\nHabitat.\nFruttifica, solitario o in piccoli gruppi, in boschi di conifere o misti e in giardini.\nCommestibilit\u00e0.\nTossico.\nEtimologia.\nDal latino \"asper\" = ruvido.\nSpecie simili.\nPu\u00f2 essere confusa con:"}
{"id": "1368575", "revid": "922800", "url": "https://it.wikipedia.org/wiki?curid=1368575", "title": "Campionato tedesco di calcio 1894", "text": "Il campionato tedesco di calcio fu disputato nel 1894 ma assegnato solo nel 2007 al Viktoria Berlino. All'epoca dei fatti il titolo (ancora non ufficiale) veniva assegnato alla vincitrice di una finale cui accedevano squadre che, dopo aver superato una fase regionale, superavano dei turni ad eliminazione diretta.\nL'antefatto.\nIn quell'anno le due squadre a guadagnarsi l'accesso alla finale furono l'Hanau, club della regione dell'Assia, e il Viktoria di Berlino.\nL'Hanau per\u00f2, non pot\u00e9 andare nella capitale a giocare la partita di ritorno, dato che non aveva fondi sufficienti per sostenere le spese che avrebbe comportato la trasferta. Si decise quindi di assegnare il titolo a tavolino al Viktoria.\nBen 113 anni dopo, il 21 luglio 2007, sollecitati anche dalla Bundesliga, i due club disputarono la finale di andata, finita 3-0 per i berlinesi: una settimana dopo, il 28 luglio, si gioc\u00f2 anche la partita di ritorno che, pi\u00f9 di un secolo prima, non si pot\u00e9 giocare. Alla fine il Viktoria legittim\u00f2 il risultato dell'andata, pareggiando 1-1 e vincendo cos\u00ec il titolo.\nCuriosit\u00e0.\nPer giocare la finale di ritorno sopracitata sono stati utilizzati palloni di cuoio molto simili a quelli in uso nel XIX secolo."}
{"id": "1368578", "revid": "78131", "url": "https://it.wikipedia.org/wiki?curid=1368578", "title": "NES", "text": ""}
{"id": "1368579", "revid": "599013", "url": "https://it.wikipedia.org/wiki?curid=1368579", "title": "Abas\u00eca", "text": ""}
{"id": "1368582", "revid": "54253", "url": "https://it.wikipedia.org/wiki?curid=1368582", "title": "Massaggio Breuss", "text": "Il massaggio Breuss alla colonna vertebrale \u00e8 una \"disciplina bionaturale\" ideata dal guaritore e naturopata austriaco Rudolf Breuss (1899-1990), inventore anche di una cosiddetta \u00abdieta depurativa anti-cancro\u00bb. Non esistono allo stato attuale indagini medico-scientifiche che ne dimostrino l'efficacia clinica.\nTeoria.\nParte dal presupposto che non esistono dischi intervertebrali consumati, ma solo \"dischi degenerati\" e che una rigenerazione sia possibile: durante uno sforzo fisico, o pi\u00f9 comunemente durante le normali attivit\u00e0 diurne i dischi intervertebrali vengono compressi, perdendo liquidi. Con esercizi di scarico vertebrale, o semplicemente dormendo o riposando in posizione sdraiata le vertebre si allontanano leggermente tra di loro, favorendo un riassorbimento dei liquidi da parte dei dischi.\nIl massaggio Breuss consiste in diverse manovre di rilassamento e distensione della muscolatura intervertebrale che favorirebbero questo processo naturale. Si utilizza preferibilmente come prodotto per il massaggio l'olio di iperico (a cui vengono attribuite propriet\u00e0 sedative e antinfiammatorie), ma anche altri oli possono essere utilizzati.\nEsiste poi un fase pi\u00f9 sottile del massaggio che prevede l'utilizzo di un foglio di carta seta (carta velina) da stendere lungo la schiena (abbondantemente unta) del ricevente, mantenendo le mani dell'operatore a contatto, di volta in volta lungo l'intera colonna. I sostenitori del metodo avanzano due spiegazioni per questa manovra: una di tipo \"energetico\", una di tipo biochimico.\nDal punto di vista biochimico, la carta creerebbe un ambiente caldo umido con la cute del ricevente: il calore viene in parte dal corpo del ricevente, in parte dalle mani appoggiate dell'operatore, mentre sotto la carta l'olio contribuisce a creare un microclima umido. In sostanza si forma un piccolo \u201ceffetto serra\u201d lungo la schiena del ricevente che, riscaldandosi e idratandosi, rilascerebbe le tensioni muscolari e di conseguenza il dolore.\nIl massaggio Breuss pu\u00f2 essere effettuato da solo, o viene proposto come complemento ad un trattamento di metodo Dorn.\nObiezioni scientifiche.\nCome tutte le discipline bionaturali, il massaggio Breuss non costituisce un sostituto delle terapie mediche ufficiali, della fisioterapia, della chiropratica, o dell'osteopatia. I movimenti imparati non costituiscono da soli una terapia, n\u00e9 consentono di emettere diagnosi. Per disturbi o malattie intercorrenti occorre comunque sempre rivolgersi ad un medico specialista.\nNon esistono allo stato attuale indagini medico scientifiche che ne dimostrino l'efficacia.\nAmbito di applicazione.\nEssendo essenzialmente un metodo atto a promuovere il benessere, viene applicato come trattamento di wellness in ambito fisiologico e non pu\u00f2 quindi essere applicato in contesto di patologia."}
{"id": "1368584", "revid": "10652", "url": "https://it.wikipedia.org/wiki?curid=1368584", "title": "Lepiota friesii", "text": ""}
{"id": "1368586", "revid": "10652", "url": "https://it.wikipedia.org/wiki?curid=1368586", "title": "Lepiota acutesquamosa", "text": ""}
{"id": "1368590", "revid": "10652", "url": "https://it.wikipedia.org/wiki?curid=1368590", "title": "Echinoderma friesii", "text": ""}
{"id": "1368591", "revid": "1514393", "url": "https://it.wikipedia.org/wiki?curid=1368591", "title": "Padri e figli (miniserie)", "text": ""}
{"id": "1368592", "revid": "10652", "url": "https://it.wikipedia.org/wiki?curid=1368592", "title": "Echinoderma asperum", "text": ""}
{"id": "1368594", "revid": "767487", "url": "https://it.wikipedia.org/wiki?curid=1368594", "title": "Gerry Conway (musicista)", "text": "Conway ha lavorato anche negli album d'esordio di cantanti quali Sandy Denny e Shelagh McDonald oltre ad aver fatto parte per 6 anni della band di Cat Stevens.\nAttualmente \u00e8 membro dei Fairport Convention dal 1999 e, occasionalmente, anche dei Pentangle."}
{"id": "1368595", "revid": "10652", "url": "https://it.wikipedia.org/wiki?curid=1368595", "title": "Amplariella aspera", "text": ""}
{"id": "1368599", "revid": "767487", "url": "https://it.wikipedia.org/wiki?curid=1368599", "title": "Marmarth", "text": "Marmarth \u00e8 un centro abitato (\"city\") degli Stati Uniti d'America, situato nella Contea di Slope, nello Stato del Dakota del Nord. Nel censimento del 2000 la popolazione era di 140 abitanti. La citt\u00e0 \u00e8 stata fondata nel 1907.\nGeografia fisica.\nSecondo i rilevamenti dell'United States Census Bureau, la localit\u00e0 di Marmarth si estende su una superficie di 6,60\u00a0km\u00b2, tutti occupati da terre.\nPopolazione.\nSecondo il censimento del 2000, a Marmarth vivevano 140 persone, ed erano presenti 35 gruppi familiari. La densit\u00e0 di popolazione era di 21 ab./km\u00b2. Nel territorio comunale si trovavano 101 unit\u00e0 edificate. Per quanto riguarda la composizione etnica degli abitanti, il 99,29% era bianco e lo 0,71% apparteneva a due o pi\u00f9 razze. La popolazione di ogni razza ispanica corrispondeva allo 0,71% degli abitanti.\nPer quanto riguarda la suddivisione della popolazione in fasce d'et\u00e0, il 19,3% era al di sotto dei 18, il 5,0% fra i 18 e i 24, il 30,7% fra i 25 e i 44, il 26,4% fra i 45 e i 64, mentre infine il 18,6% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 109,0 maschi."}
{"id": "1368604", "revid": "174925", "url": "https://it.wikipedia.org/wiki?curid=1368604", "title": "Metabolismo cellulare", "text": ""}
{"id": "1368605", "revid": "116325512", "url": "https://it.wikipedia.org/wiki?curid=1368605", "title": "Open MPI", "text": "Open MPI \u00e8 una implementazione di MPI, un protocollo di comunicazione utilizzato nelle applicazioni per sistemi a memoria distribuita per il calcolo parallelo. \u00c8 un progetto che combina tecnologie e risorse di diversi altri progetti (FT-MPI, LA-MPI, LAM/MPI, and PACX-MPI) con lo scopo di costruire la miglior libreria Message Passing Interface (MPI) disponibile. Open MPI implementa interamente lo standard MPI-2."}
{"id": "1368610", "revid": "287204", "url": "https://it.wikipedia.org/wiki?curid=1368610", "title": "NGC 4314", "text": "NGC 4314 \u00e8 una galassia a spirale barrata nella costellazione della Chioma di Berenice.\nSi individua 1,5 gradi a nord-ovest della stella ; un telescopio da 120mm di apertura \u00e8 gi\u00e0 sufficiente per individuarla, e vi appare come un oggetto luminoso allungato in senso NW-SE, con un rigonfiamento al centro. Con strumenti maggiori non si evidenziano ulteriori particolari, anche perch\u00e9 i suoi bracci sono molto deboli, e l'unica parte ben visibile resta dunque la barra centrale. Dista dalla Via Lattea circa 100 milioni di anni-luce."}
{"id": "1368612", "revid": "125472592", "url": "https://it.wikipedia.org/wiki?curid=1368612", "title": "Raffaella Rea", "text": "Biografia.\nNata a Napoli, dopo la maturit\u00e0 liceale si trasferisce nel 2000 a Roma per frequentare l'Accademia nazionale d'arte drammatica, dove si diploma nel 2003.\nLavora in teatro, cinema e soprattutto in televisione, salendo alla ribalta con la serie tv \"Raccontami\" (2006), regia di Tiziana Aristarco e Riccardo Donna, e la miniserie tv \"Graffio di tigre\" (2007), regia di Alfredo Peyretti, in cui \u00e8 protagonista, con il ruolo di \"Rosa\", insieme a Sergio Assisi e Gabriella Pession.\nA queste fiction tv fanno seguito, tra le altre: \"Il commissario De Luca\", regia di Antonio Frazzi, \"Raccontami - Capitolo II\", \"Le ali\", regia di Andrea Porporati, film tv dedicato alla storia di Gianfranco Paglia, capitano della Folgore, in missione in Somalia che nel 1993, durante un'imboscata, ha perso l'uso della gambe, e \"Pane e libert\u00e0\", regia di Alberto Negrin, miniserie dedicata al sindacalista Giuseppe Di Vittorio.\nI suoi primi lungometraggi sono: \"L'amore ritrovato\" (2004), regia di Carlo Mazzacurati, e \"Tris di donne e abiti nuziali\" (2009), regia di Vincenzo Terracciano."}
{"id": "1368616", "revid": "44638", "url": "https://it.wikipedia.org/wiki?curid=1368616", "title": "Campionato austriaco maschile di pallacanestro", "text": ""}
{"id": "1368617", "revid": "1086846", "url": "https://it.wikipedia.org/wiki?curid=1368617", "title": "Societ\u00e0 Sportiva Lazio 1953-1954", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1953-1954.\nStagione.\nLa Lazio nel campionato di Serie A 1953-1954 si classific\u00f2 all'undicesimo posto con 29 punti.\nOrganigramma societario.\nArea direttiva\nArea tecnica"}
{"id": "1368624", "revid": "228587", "url": "https://it.wikipedia.org/wiki?curid=1368624", "title": "Antonio Le\u00f3n Ortega", "text": " \n Di scuola madrilena, svilupp\u00f2 uno stile personale nella scultura sacra andalusa del XX secolo.\nBiografia.\nAntonio Le\u00f3n Ortega nasce nella provincia di Huelva il 7 dicembre 1907. Poco pi\u00f9 che bambino dimostra una profonda passione e una naturale predisposizione per la scultura, realizzando le prime opere da autodidatta. Anni dopo, quando le mostra a Mariano Benlliure, il maestro le elogia come opere di uno scultore maturo.\nLe\u00f3n Ortega studia a Madrid dal 1927 al 1934, frequentando i corsi di scultura e il professorato di disegno della Scuola di Belle Arti di San Fernando. Fra i suoi maestri si ricordano Mariano Benlliure, Jos\u00e9 Capuz, Manuel Benedito e Juan Adsuara, con cui lavorer\u00e0 lungo una fase della sua produzione. In questi anni assimila anche la scultura sacra castigliana, che studia a Valladolid prendendo a modello le opere di Gregorio Fern\u00e1ndez.\nDal 1938 Le\u00f3n Ortega lavora a Huelva nella sua prima bottega calle San Crist\u00f3bal, che divide con il pittore Pedro G\u00f3mez. Questo laboratori diventa di fatto prima una semplice scuola d'arte, poi un vero e proprio ateneo umanistico frequentato da quasi tutti gli intellettuali che vivono o soggiornano a Huelva: poeti, medici, scrittori e giornalisti. La bottega diviene nota con il nome di Accademia di San Crist\u00f3bal.\nNel frattempo Le\u00f3n Ortega studia la scultura sacra sivigliana attraverso l'altro suo maggior punto di riferimento, Juan Mart\u00ednez Monta\u00f1\u00e9s. Nel 1964 trasloca in una nuova bottega in calle Medico Lu\u00eds Buend\u00eda, dove rester\u00e0 fino al 1985, allorch\u00e9 la malattia lo sottrae completamente al lavoro.\nLa mattina del 9 gennaio 1991, muore nella sua casa di Huelva. Viene esposto e vegliato nella Scuola d'Arte Le\u00f3n Ortega.\nProduzione.\nIn cinquant'anni di intensa attivit\u00e0, Antonio Le\u00f3n Ortega ha realizzato oltre quattrocento opere, di piccole e grandi dimensioni, lavorando il legno, la creta, la pietra, il bronzo e altri materiali. Le opere religiose sono sviluppate da un bozzetto iniziale in argilla e vengono poi scolpite direttamente nel legno con martello e scalpello, alla maniera tradizionale della scultura sacra spagnola appresa da Capuz e Adsuara nel periodo madrileno.\nLe\u00f3n Ortega ha realizzato gran parte delle immagini sacre della Settimana Santa di Huelva, di Ayamonte e di molti altri paesi delle province di Huelva e Badajoz. Ha poi creato opere a carattere religioso e civile custodite a Siviglia, Cadice, Malaga, C\u00e1ceres, Salamanca, Madrid, in Belgio e negli Stati Uniti d'America; e molte altre di piccolo formato possedute da collezionisti privati in Spagna e in America.\nNel periodo madrileno quella di Le\u00f3n Ortega \u00e8 una scultura modernista, propria degli anni venti; esempi ne sono, fra gli altri, il \"Ritratto di Luna\" conservato al Museo Manuel Bendito e il \"Ritratto di Trinidad Navarro\" custodito ad Ayamonte.\nLe\u00f3n Ortega d\u00e0 vita a una delle sculture pi\u00f9 serie, rigorose e personali del Novecento spagnolo, e a uno stile originale facilmente riconoscibile. Scultore puro prima che d'arte sacra, realizza le sue opere migliori con i gruppi scultorei e i crocifissi. La \"Deposizione di Huelva\" \u00e8 la sua opera maestra: in essa, egli riesce a coniugare la forza espressiva di Berruguete alla dolcezza andalusa del suo stile. Il \"Cristo del Sangue\" \u00e8 un'opera di rara eleganza e bellezza nella scultura sacra spagnola. Realizza anche un gran numero di Madonne, dai volti carichi di contenuto dolore, preferendo la figura intera alla \"talla de candelero\". La massima espressione di questo filone creativo si rinviene nella \"Madonna dell'Amore di Huelva\".\nRisaltano inoltre particolarmente nella produzione di Le\u00f3n Ortega il \"Cristo Giacente\", il \"Cristo del Perdono\", l\"'Angelo della Preghiera nell'Orto\", il \"Cristo sull'Asinello\", il \"Ges\u00f9 delle Tre Cadute\", il \"Cristo della Vittoria\", il \"Cristo della Chiesa della Concezione\", il \"San Cristoforo\", la \"Madonna delle Angosce\" e la \"Madonna degli Angeli\" di Huelva; la \"Passione\", il \"Cristo Giacente delle Angosce\", il \"Cristo Prigioniero\", il \"Cristo delle Acque\" e la \"Madonna della Pace\" di Ayamonte; il \"Nazareno di Beas\"; il \"Nazareno di Moguer\".\nParallelamente alla scultura, Le\u00f3n Ortega si dedica anche all'insegnamento, impartendo lezioni di disegno e modellatura nella sua bottega, nel seminario diocesano e in quello che \u00e8 il primo germe dell'odierna Scuola d'Arte Le\u00f3n Ortega.\nCome scultore si vota di preferenza all'arte sacra, non solo perch\u00e9 questa specialit\u00e0 lo attrae da sempre, ma anche perch\u00e9 si sente fortemente motivato dalle sue intime e salde convinzioni religiose che, unite alla sensibilit\u00e0 sociale, lo collocano nell'area del Cristianesimo pi\u00f9 umanamente coinvolto. Le sue prime opere religiose hanno un sapore barocco, ma in seguito modella uno stile personalissimo tramite la depurazione del classicismo iniziale verso forme sempre pi\u00f9 alleggerite del tratto e della decorazione. Fugge volutamente dal barocchismo, cercando una fusione tra gli stili castigliani e andalusi, che per lui significa pervenire all'essenza della scultura con il minimo materiale espressivo possibile.\nNell'ultimo lustro (lavora fin quasi agli ottant'anni) la sua produzione perde parte della potenza scultorea che la caratterizza. Realizza infatti in questo periodo opere di minor formato che richiedono uno sforzo fisico inferiore, l'ultima delle quali (il busto di madame Cazenave), pure, \u00e8 un'opera maestra fine ed essenziale.\nEssendo un virtuoso della modellatura e della scultura in legno, le sue immagini si caratterizzano per forza, bellezza e dolcezza."}
{"id": "1368630", "revid": "1100311", "url": "https://it.wikipedia.org/wiki?curid=1368630", "title": "Carl Valeri", "text": "Caratteristiche tecniche.\nMediano di interdizione, dotato di corsa e abile nel recuperare palloni.\nCarriera.\nClub.\nInizi.\nFiglio di Walter Valeri, allenatore della National Soccer League, cresce calcisticamente nell'Australian Institute of Sport. Nel 2002 viene notato dall'Inter, che lo inserisce nel proprio settore giovanile, con cui resta due anni.\nIl 31 agosto 2004 passa in prestito alla , in Serie C1.\nEsordisce tra i professionisti e con i biancoazzurri il 26 settembre nella vittoria interna contro il (1-0), sostituendo Alessio Pirri al 17' della ripresa. Chiude la stagione con 25 presenze.\nGrosseto.\nIl 4 agosto 2005 passa in compartecipazione al , in Serie C1.\nEsordisce con i toscani il 28 agosto contro la Pistoiese, giocando titolare. Il 4 dicembre 2005 segna - contro il Gela - la prima rete tra i professionisti. Chiude la stagione 32 presenze e 1 rete.\nIl 20 giugno 2006 viene rinnovata la compartecipazione tra le due societ\u00e0.\nIl 13 maggio 2007 il Grosseto si impone - grazie ad una sua rete - 1-0 allo Stadio Euganeo contro il Padova, ottenendo la sua prima storica promozione in Serie B. Il 24 maggio 2007 - grazie alla vittoria sul per 1-0 - vince la Supercoppa di Lega di Serie C1. Al termine della stagione la compropriet\u00e0 \u00e8 risolta a favore del Grosseto.\nEsordisce in Serie B il 25 agosto 2007 contro il .\nSassuolo.\nIl 30 dicembre 2009 passa in compropriet\u00e0 al Sassuolo. Esordisce con i neroverdi il 30 gennaio 2010 in Sassuolo-Salernitana (3-2), subentrando a 7' dal termine al posto di Emiliano Salvetti. Chiude la stagione con 15 presenze. Il 25 giugno la compropriet\u00e0 viene risolta a favore del Sassuolo.\nSegna la sua prima rete con i neroverdi il 28 gennaio 2012 contro il Verona (vittoria per 2-0). Il 2 luglio 2012 prolunga il suo contratto fino al 2014.\nIl 18 maggio 2013 conquista - all'ultima giornata di campionato - la promozione in Serie A. Nel corso della stagione \u00e8 stato impiegato solo in 5 occasioni, di cui due in Coppa Italia, a causa di un infortunio alla caviglia rimediato in nazionale contro la Corea del Sud.\nTernana.\nIl 22 gennaio 2014 firma un contratto di sei mesi, valido fino al termine della stagione, con la , in Serie B. Esordisce con gli umbri il 25 gennaio, alla prima partita utile, nell'incontro 1-2 contro il Carpi, sostituendo Mirko Antenucci nei minuti finali.\nTermina la stagione con 8 presenze, rimanendo senza contratto.\nIl ritorno in Australia.\nIl 4 giugno 2014 si accorda a parametro zero con il Melbourne Victory, firmando un contratto triennale. Il 17 maggio 2015 la squadra ottiene - in virt\u00f9 del successo per 3-0 sul Sydney - la vittoria del titolo.\nNazionale.\nHa giocato in tutte le rappresentative giovanili australiane, Under-17, Under-20, Under-23. \u00c8 stato capitano dell'Under-17 al Campionato mondiale di calcio Under-20 2001 e ha disputato con l'Under-23 i Giochi della XXVIII Olimpiade ad Atene nel 2004.\nDopo essere stato riserva in una gara di qualificazione alla Asian Cup contro il Bahrain, ha ricevuto la seconda convocazione nella Nazionale maggiore nel marzo del 2007, come sostituto dell'infortunato Vincenzo Grella. Il 24 marzo 2007 ha esordito nell'amichevole contro la Cina, che l'Australia vinse 2-0, diventando il 501\u00ba giocatore a vestire la maglia dei \"Socceroos\". Ha fatto poi il suo debutto casalingo in un'amichevole contro l'.\nL'11 maggio viene convocato da Pim Verbeek per prendere parte ai Mondiali 2010, ottenendo tre apparizioni.\nConvocato per la Coppa d'Asia 2011, realizza il suo primo gol con la maglia dei \"Socceroos\" nella semifinale vinta contro l'Uzbekistan (6-0). Scende in campo nella finale persa contro il Giappone, ottenendo la medaglia d'argento. Chiude la manifestazione con 5 presenze e una rete.\nStatistiche.\nPresenze e reti nei club.\n\"Statistiche aggiornate al 5 maggio 2018.\""}
{"id": "1368633", "revid": "290948", "url": "https://it.wikipedia.org/wiki?curid=1368633", "title": "Resistenza caratteristica", "text": "Si intende come resistenza caratteristica di un materiale strutturale un valore di resistenza valutato su base statistica, a partire da prove meccaniche su campioni estratti da una data popolazione. \nPer i materiali da costruzione la resistenza caratteristica \u00e8 il quantile di ordine k della relativa distribuzione, cio\u00e8 quel valore che \u00e8 superato con probabilit\u00e0 pari a (1-k). \nCorrentemente si adotta per k il valore 0,05; dunque la resistenza caratteristica \u00e8 il quantile 5% della popolazione, valore che dovrebbe essere superato nel 95% dei casi dai valori effettivi ottenuti nelle prove."}
{"id": "1368634", "revid": "767487", "url": "https://it.wikipedia.org/wiki?curid=1368634", "title": "3 A.M. - Omicidi nella notte", "text": "3 A.M. - Omicidi nella notte \u00e8 un film del 2001, diretto da Lee Davis e prodotto da Spike Lee.\nTrama.\nMizra, un immigrato bosniaco, Hershey, un anziano afroamericano e Salgado, una ribelle portoricana lavorano come taxisti per la compagnia di Box. Le loro vite saranno sconvolte in poche ore di una notte che vede un killer di tassisti uccidere la sua undicesima vittima."}
{"id": "1368636", "revid": "94647", "url": "https://it.wikipedia.org/wiki?curid=1368636", "title": "Forestierismo", "text": ""}
{"id": "1368645", "revid": "125962028", "url": "https://it.wikipedia.org/wiki?curid=1368645", "title": "Maurizio Costanzo Show", "text": "Il Maurizio Costanzo Show, noto anche come Costanzo Show, \u00e8 il talk show pi\u00f9 longevo della televisione italiana (4465 puntate dal 1982 al 2009 e dal 2015); \u00e8 ideato e condotto da Maurizio Costanzo.\nDopo esser partito in prima serata su Rete 4, \u00e8 quasi sempre andato in seconda serata su Canale 5, tranne in puntate speciali. Nella stagione 2005-2006 \u00e8 andato in onda su Canale 5 Plus. Col suo ritorno nel 2015 su Rete 4 \u00e8 andato in onda in prima serata, per poi ritornare in seconda serata dal 2017 su Canale 5 nella giornata di mercoled\u00ec.\nAltri speciali sono andati in onda su Mediaset Extra e Iris.\nIl programma.\nIl programma andava storicamente in onda dal Teatro Parioli di Roma e, per un breve periodo, in alternanza settimanale dal Teatro Manzoni di Milano. A partire dal 2015, \u00e8 andato dapprima in onda dal Teatro 7 degli Stabilimenti De Paolis in Roma, poi dal Teatro 5 degli Studi Voxson in Roma e, dal 2019 dai Lumina Studios. \u00c8 stato ideato da Alberto Silvestri e da Maurizio Costanzo e condotto da quest'ultimo. Hanno collaborato al programma anche Luisella Testa e Marina Nocella come redattrici e i giornalisti Mimosa Martini e Fabio Tamburini. L'accompagnamento musicale \u00e8 stato affidato per molti anni a Franco Bracardi, sostituito poi, dopo un periodo di convivenza sullo stesso palco, da Demo Morselli e dalla sua \"band\". Dal 2008 il maestro Pino Perris ha ricoperto il ruolo che fu di Bracardi. Dal 2015 l'orchestra \u00e8 la \"Zago Boogie Band\" diretta da Massimo \"Zago\" Zagonari con Max Tempia al pianoforte, nel ruolo che era di Franco Bracardi. Il pianoforte \u00e8 lo storico strumento bianco usato nelle ultime edizione dal maestro Bracardi.\nIl programma \u00e8 un talk show, in cui i vari ospiti discutevano del tema della puntata, e ha visto passare sul proprio palcoscenico i personaggi pi\u00f9 importanti dello spettacolo, della cultura e della politica italiana, premi Nobel, musicisti, scrittori, gente comune. Molta risonanza hanno avuto le campagne contro la mafia, le denunce nei confronti delle condizioni disagiate dei malati mentali, campagne ambientaliste e a favore dell'organizzazione non governativa Emergency.\nGrazie al \"Costanzo Show\" hanno trovato o accresciuto la celebrit\u00e0 tantissimi personaggi, tra i quali Francesco Baccini, Lello Arena, Enrico Brignano, Gioele Dix, Giobbe Covatta, Enzo Iacchetti, Dario Vergassola, Stefano Nosei, David Riondino, Claudio Bisio, Daniele Luttazzi, Alessandro Bergonzoni, Gianni Fantoni, Nik Novecento, Marco Carena, Valerio Mastandrea, Ricky Memphis, Walter Nudo, Platinette, Giampiero Mughini, Vittorio Sgarbi, Joe Schittino, Willy Pasini, Afef Jnifen, Pierluigi Diaco, Dario Bandiera, Massimo Bagnato e altri.\nDella trasmissione sono realizzate spesso delle puntate \"Uno contro tutti\", in cui un ospite che divide l'opinione pubblica risponde alle domande di una ventina di giornalisti e opinionisti seduti nelle prime file del teatro. Alcuni protagonisti sono stati: Carmelo Bene, Aldo Busi, Ambra Angiolini, Pietro Taricone, Alba Parietti, Fabrizio Corona, Simona Ventura e Valeria Marini.\nL'inizio su Rete 4 (1982-1985).\nIl \"Maurizio Costanzo Show\" inizia il 14 settembre 1982 dal Teatro Parioli di Roma su Rete 4 dell'allora gestione Arnoldo Mondadori Editore nella prima serata del marted\u00ec fino al 22 febbraio 1983, dal 3 marzo al 28 aprile in quella del gioved\u00ec, dal 26 settembre 1983 al 2 luglio 1984 in quella del luned\u00ec e dal 10 ottobre 1984 all'8 gennaio 1986 in quella del mercoled\u00ec. Ospiti della prima puntata sono, tra gli altri, l'avvocato Nino Marazzita, Paolo Villaggio, Paola Borboni, Federica Moro e Eva Robin's. In queste prime edizioni, in onda una volta alla settimana sempre in prima serata su Rete 4, il salotto \u00e8 spesso itinerante e si sposta in vari teatri tra cui il Sistina di Roma.\nLa sigla della trasmissione, \"Se Penso A Te\" (1982), scritta da Franco Bracardi e da Gianni Boncompagni, dapprima nella versione eseguita da Paolo Ormi e la sua Orchestra, verr\u00e0 poi registrata al pianoforte nel pi\u00f9 noto arrangiamento di Bracardi (1985).\nIl successo nella seconda serata di Canale 5 (1986-2005).\nDal 24 gennaio 1986 il programma trasloca su Canale 5, dove \u00e8 in onda nella seconda serata dell'ammiraglia Mediaset prima ogni venerd\u00ec fino al 26 giugno 1987, poi dal 21 settembre 1987 al 25 giugno 2004 dal luned\u00ec al venerd\u00ec, dove diventa un appuntamento fisso per milioni di telespettatori italiani. Inoltre lo spettacolo viene replicato il giorno seguente la mattina.\nIl 26 settembre 1991 Costanzo propone in prima serata uno speciale della sua trasmissione dedicato alla morte di Libero Grassi, imprenditore assassinato dalla mafia un mese prima, con ospiti in studio Giovanni Falcone, Rita dalla Chiesa, Francesco Di Maggio e Alfredo Galasso; a Costanzo si alterna Michele Santoro con \"Samarcanda\" su Rai 3, in onda dal Teatro Biondo di Palermo, da dove diede la parola ad un allora giovanissimo e sconosciuto Salvatore Cuffaro che intervenne in difesa dell'allora Ministro Calogero Mannino: la serata totalizz\u00f2 quasi dieci milioni di telespettatori.\nIl 19 dicembre 2001 una puntata speciale in prima serata su Canale 5 celebra i 20 anni della trasmissione. Partecipano allo speciale molti personaggi dello spettacolo come Fiorello, Gigi Proietti, Massimo Dapporto e Luciana Littizzetto; vari politici, come l'allora Presidente del Consiglio Silvio Berlusconi, Bertinotti, Letta, Rutelli e Veltroni; giornalisti \"rivali\" come Vespa, Mentana, Fede e Lerner; Fabio Capello, Franco Sensi e la squadra della Roma. In diretta fu letto anche un telegramma del Presidente della Repubblica Carlo Azeglio Ciampi: \u00abLa sua trasmissione ha contribuito a stimolare il confronto e il dialogo\u00bb.\nIl 16 luglio 2002 il \"Costanzo Show\" viene trasmesso in prima serata con una puntata speciale dedicata al \"Caso di Cogne\" con ospiti Carlo Taormina e Annamaria Franzoni, che annuncia di aspettare un figlio.\nDal 20 settembre 2004 il \"Maurizio Costanzo Show\" inizia la stagione con sole tre sere a settimana, ed ognuna detta o \"Parlando\" o \"Raccontando\" o \"Comicando\"; alla fine del 2004 per\u00f2 Costanzo decide di chiudere il programma, poich\u00e9 trasmesso sempre pi\u00f9 a tarda notte per il protrarsi dei programmi pi\u00f9 lunghi di prima serata, facendo concludere il talk il 14 gennaio 2005.\nSul digitale terrestre (2005-2006).\nNella stagione 2005-2006, rifiutando una proposta di Sky, Costanzo riprende il suo spettacolo sul digitale terrestre Mediaset su Canale 5 Plus, senza la presenza del pubblico e portando avanti soprattutto battaglie ambientaliste.\nIl ritorno su Canale 5 e la chiusura (2007-2009).\nDall'11 gennaio 2007 il talk-show torna su Canale 5, tutti i gioved\u00ec in seconda serata e, dal 14 aprile 2007, anche al sabato. Nella stagione televisiva 2007-2008, il \"Maurizio Costanzo Show\" va in onda tutti i marted\u00ec e gioved\u00ec in seconda serata fino al 13 dicembre e, a partire dal 14 gennaio 2008, il luned\u00ec e il gioved\u00ec.\nDal 30 settembre 2008 torna ancora una volta in onda, tutti i marted\u00ec e i gioved\u00ec. Dal 12 ottobre dello stesso anno il programma si sposta dalla collocazione del gioved\u00ec a quella della domenica, sostituendo il programma \"Terra!\", che a sua volta passa al gioved\u00ec.\nDall'11 ottobre al 9 dicembre 2009 vanno il mercoled\u00ec e la domenica le ultime diciotto puntate del programma, chiamato per l'occasione \"Maurizio Costanzo Show 25 anni\", che in questa nuova edizione, in cui sono ripercorsi i 25 anni di storia della trasmissione, vede la partecipazione fissa di Alfonso Signorini.\nLo spettacolo si conclude il 9 dicembre 2009, con gli ospiti pi\u00f9 rappresentativi della storia del programma: Raffaele Morelli, Afef, Katia Ricciarelli, Andrea Camilleri, Gino Strada e Enzo Iacchetti.\nIl ritorno (2015-oggi).\nNel febbraio del 2015 viene annunciato il ritorno del programma su Rete 4 con quattro puntate speciali, a partire dal 12 aprile 2015; il programma non verr\u00e0 trasmesso da un teatro, ma da uno studio televisivo (pi\u00f9 precisamente dagli ex stabilimenti \"De Paolis\" in Via Tiburtina, 521 a Roma, oggi chiamati \"Studios\"), mantenendo la formula di base ed il pubblico in studio, ospitando anche un gruppo musicale. Nel 2016 la trasmissione torna anche in versione \"Uno contro tutti\".\nIl 6 aprile 2017 viene annunciato tramite diversi promo le nuove puntate del \"Maurizio Costanzo Show\" in onda dal 20 aprile 2017 in seconda serata su Canale 5 (che aveva proposto la trasmissione per pi\u00f9 di 20 anni). Lo show cambia nuovamente sede, dagli studi De Paolis (ora \u201cStudios\u201d) agli studi di produzione Voxson, sempre in Roma. Il 9 novembre 2017 parte l'edizione autunnale dello show, in onda ogni Gioved\u00ec in seconda serata su Canale 5 e che vede tra gli ospiti la presenza fissa del comico Andrea Pucci (che sar\u00e0 presente, ma non in tutte le puntate, anche nelle edizioni successive).\nDal 28 marzo torna in seconda serata il talk show su Canale 5. Il salotto mediatico che fa convivere volti noti e meno noti, personaggi della politica, dello spettacolo, temi d\u2019attualit\u00e0 e temi leggeri.\nTra gli ospiti fissi del programma troviamo Rudy Zerbi.\nNella stagione televisiva 2019-2020, torna in onda con sei puntate nell'autunno 2019, il mercoled\u00ec sera in seconda serata. La prima e l'ultima di queste puntate vengono eccezionalmente trasmesse il marted\u00ec. Il 3 dicembre, in occasione della sua ultima puntata nel 2019, Costanzo ha annunciato che lo show sarebbe ricominciato nella primavera 2020, con un'intervista faccia a faccia con un esponente politico, presente in ogni puntata, l'edizione, tuttavia, a causa della pandemia di COVID-19 e del decreto che ha vietato la presenza del pubblico in studio, \u00e8 stata annullata. Nella stagione televisiva 2020-2021, torna in onda il 27 ottobre sempre in seconda serata su Canale 5 e lo show torna ad essere trasmesso dagli studi De Paolis in Roma.\nTorna poi il 24 marzo 2021 con Tommaso Zorzi (ospite fisso del programma), Rosalinda Cannav\u00f2, Maria Teresa Ruta, Giorgia Meloni e tanti altri ospiti.\nIl 31 marzo 2021 torna con la seconda puntata della trentanovesima edizione, conversando e mettendo al centro del talk i fantastici anni del programma Buona Domenica, con tutti i protagonisti: Paola Barale, Massimo Lopez, Enrico Papi, Claudio Lippi, Orietta Berti, Platinette, Demo Morselli, Rossella Brescia, Laura Freddi e il regista Roberto Cenci.\nQuesta puntata \u00e8 nota anche per l'intervista alla sindaca di Roma, Virginia Raggi, vista la riapertura del teatro pi\u00f9 antico del paese, il Teatro Valle, prossimo ad una ristrutturazione e riapertura con il nome dedicato all'attrice Franca Valeri.\nSpin-off.\n\"Conversando\" (2006-2007).\nA fine settembre 2006, da una costola del \"Maurizio Costanzo Show\", nasce \"Conversando\", il nuovo talk show, condotto sempre dallo stesso Costanzo, che intervista i vari ospiti presenti. La trasmissione, in onda su Canale 5 dalle 18:50 alle 20:00 la domenica in diretta dal Teatro 4 degli Studi Elios di Roma, chiude la programmazione domenicale pomeridiana iniziata con \"Buona Domenica\".\nVa in onda dal 24 settembre 2006 al 7 gennaio 2007, cos\u00ec come un altro programma di Costanzo, \"Buon pomeriggio\", che viene anch'esso sospeso anticipatamente (ma nel mese di aprile) per consentire di preparare al meglio una nuova edizione del \"Maurizio Costanzo Show\".\nIn questo programma Costanzo invita personaggi dello spettacolo e dello sport per raccontarsi, e parlare di attualit\u00e0 e progetti futuri. Tra gli ospiti, Enrico Papi, Amadeus, Vittorio Sgarbi e il cast della fiction Mediaset \"I Cesaroni\". A partire dal 14 gennaio 2007, ad occupare la fascia che era di \"Conversando\", arriva Gerry Scotti con \"Chi vuol essere milionario?\", che da quel momento in poi va in onda anche la domenica.\n\"Maurizio Costanzo Show - La storia\" (2014).\nIl programma torna in onda nel 2014 attraverso le repliche delle migliori puntate su Mediaset Extra. La trasmissione, intitolata \"Maurizio Costanzo Show - La storia\", prevede una introduzione di ciascuna puntata da parte dello stesso Costanzo e va in onda, a partire dal 9 maggio 2014, il venerd\u00ec e la domenica in seconda serata. Dal 7 luglio 2014 va in onda anche su Canale 5 prima il luned\u00ec ed in seguito la domenica. Segue quindi lo spostamento della puntata domenicale al sabato su Mediaset Extra.\n\"Maurizio Costanzo Show - 35 anni\" (2017-2018).\nDal 10 dicembre 2017 al 1\u00ba gennaio 2018, ogni domenica alle 14 e ogni luned\u00ec in seconda serata Mediaset Extra ripropone alcune puntate storiche dello spettacolo, introdotte dallo stesso conduttore, per celebrare i 35 anni del programma.\nPuntate speciali.\n\"Maurizio Costanzo Show - 10 anni di Iris\" (2017).\nIl 30 novembre 2017 va in onda una puntata speciale in prima serata, eccezionalmente su Iris, per celebrare i 10 anni del canale con ospiti Sandra Milo, Barbara Bouchet, Eleonora Giorgi, Barbara De Rossi, Giuliana De Sio, Piero Villaggio (figlio di Paolo Villaggio) e Gina Lollobrigida.\n\"Maurizio Costanzo Show - Allegria!\" (2019).\nIl 5 settembre 2019 va in onda su Canale 5 una puntata speciale in prima serata dedicata a Mike Bongiorno e al decennale della sua scomparsa.\nQuesta puntata viene eccezionalmente condotta da Gerry Scotti, sempre con la partecipazione di Costanzo. Ospiti in studio sono stati Pippo Baudo, Sabina Ciuffini, Antonella Elia, Paola Barale, Massimo Lopez, Giuliana Longari, Gigliola Cinquetti, Valeria Marini, Piero Chiambretti, Simona Ventura, Vittorio Sgarbi, Walter Veltroni, Pio &amp; Amedeo e Nicol\u00f2 Bongiorno.\nControversie.\nLa puntata del 5 novembre 1991 \u00e8 dedicata al risorgente fenomeno europeo del neonazismo: durante la trasmissione viene dato spazio a tre neonazisti che vengono applauditi dal pubblico in sala, mentre solamente il filosofo francese Bernard-Henri L\u00e9vy ne contesta la presenza e il modo in cui vengono presentati. L'episodio viene ripreso e analizzato nel libro \"Adenoidi\" di Daniele Luttazzi.\nEsportazione del format.\nIl format del \"Maurizio Costanzo Show\" fu trasposto in Spagna da Telecinco, l'omologo iberico di Canale 5, che ne produsse una versione locale intitolata \"\u00bfHablando se entiende la gente?\", condotta da Jose Luis Coll ed andata in onda dal 1990 al 1993; tale trasmissione, ambientata anch'essa in un vero teatro, utilizzava la stessa sigla storica della controparte italiana; in seguito sempre su Telecinco ne fu prodotta anche una versione rivolta ai bambini, intitolata \"\u00bfHablando se entiende la basca?\", presentata da Jes\u00fas V\u00e1squez."}
{"id": "1368646", "revid": "767487", "url": "https://it.wikipedia.org/wiki?curid=1368646", "title": "La terza fossa", "text": "La terza fossa \u00e8 un thriller statunitense del 1969 diretto da Lee H. Katzin, ed interpretato da Geraldine Page e Ruth Gordon.\nTrama.\nLa matura signora Claire Marrable, una neo vedova apparentemente garbata e inoffensiva, \u00e8 in realt\u00e0 una perfida e spietata assassina che uccide le sue governanti, che sceglie appositamente senza figli n\u00e9 parenti prossimi, e le seppellisce nel suo giardino dopo averle derubate. Ad indagare sulle sue azioni criminose ci penser\u00e0 Alice Dimmock, la precedente padrona dell'ultima vittima della vedova Marrable, Mrs. Tinsley. Quando Alice, dopo essersi fatta assumere in casa della vedova sotto le mentite spoglie di una nuova ed adeguata governante, comprende la realt\u00e0 dell'orrore di cui era stata vittima Mrs. Tinsley e grazie anche all'aiuto del nipote della vedova, Mike, la accuser\u00e0 apertamente, rischiando cos\u00ec la vita.\nProduzione.\nProdotto da Robert Aldrich e diretto da Lee H. Katzin (che sostitu\u00ec Bernard Girard) il film si ispira al romanzo giallo della scrittrice Ursula Curtiss \"The forbidden garden\", apparso nel 1962 e pubblicato anche in Italia dalla Arnoldo Mondadori Editore con il titolo \"I fantasmi della signora Marrable\". La pellicola \u00e8 stata progettata e girata sulla scia del grande successo di \"Che fine ha fatto Baby Jane?\" interpretato proprio nel 1962 da Bette Davis e Joan Crawford e diretto dallo stesso Robert Aldrich, riproducendo la medesima tensione tra due energiche figure femminili interpretate da note attrici nel pieno della maturit\u00e0 artistica (in tal caso Geraldine Page e Ruth Gordon) e l'accento da \"grand guignol\" che aveva suscitato molto scalpore nella celebre pellicola di Aldrich."}
{"id": "1368649", "revid": "599013", "url": "https://it.wikipedia.org/wiki?curid=1368649", "title": "Wps", "text": ""}
{"id": "1368652", "revid": "182193", "url": "https://it.wikipedia.org/wiki?curid=1368652", "title": "Stadio comunale di Cornaredo", "text": "Lo stadio comunale di Cornaredo \u00e8 un impianto polisportivo della citt\u00e0 svizzera di Lugano, in Canton Ticino.\nCostruito entro il 1951, fin dall'inaugurazione ospita le partite casalinghe delle due principali squadre calcistiche cittadine, il Lugano e il Rapid Lugano; dal 2016 ospita anche la squadra di football americano dei Lugano Rebels, che usufruisce di uno dei campi accessori.\nIn termini di capienza \u00e8 la maggiore arena scoperta della Svizzera italiana.\nStoria.\nAl principio degli anni cinquanta del '900 la dismissione dell'arena polisportiva Campo Marzio, sita nel quartiere di Castagnola-Cassarate (fino ad allora adottata come terreno di casa del ), rese necessaria l'edificazione di un nuovo stadio a servizio delle societ\u00e0 sportive luganesi.\nL'impianto venne costruito nel quartiere di Molino Nuovo e completato entro il 1951: la partita inaugurale fu un'amichevole tra il Lugano e il Chiasso, vinta dai bianconeri per 7-0.\nIl 25 novembre dello stesso anno anche la nazionale Svizzera vi disput\u00f2 per la prima volta una partita, affrontando in amichevole l'Italia: davanti a 32\u00a0500 spettatori, la sfida si risolse sull'1-1.\nLa struttura era inizialmente composta da un'unica tribuna stabile: tutt'intorno al campo si sviluppava un terrapieno erboso, anch'esso adibito all'accesso degli spettatori. Non essendoci un limite preciso alla capienza dell'impianto l'afflusso di pubblico poteva essere cospicuo: a titolo d'esempio, durante il Mondiali di calcio Svizzera 1954, 35\u00a0000 persone si assieparono attorno al prato per assistere all'incontro ufficiale Italia-Belgio.\nLo stadio venne poi dotato di \"curve\" in calcestruzzo alle spalle delle porte e infine, negli anni 1980, la costruzione della tribuna \"Monte Br\u00e8\", opposta alla principale, stabilizz\u00f2 la capienza massima a circa 16 000 spettatori.\nSul finire degli anni novanta, considerati i buoni risultati sportivi ottenuti dal Lugano (che era riuscito pi\u00f9 volte a qualificarsi alle coppe europee) e alla luce del fatto che in quel tempo varie citt\u00e0 elvetiche si stavano dotando di stadi pi\u00f9 moderni in vista del Campionato europeo di calcio 2008, le autorit\u00e0 cittadine luganesi e la dirigenza societaria iniziarono a discutere la possibilit\u00e0 di ampliare, rimodernare o addirittura ricostruire completamente lo stadio, che ormai palesava crescenti limiti e obsolescenze strutturali. Nel 2003 il fallimento del Lugano, obbligato a ripartire dalle leghe regionali, fece tuttavia risolvere le intenzioni in un nulla di fatto.\nDella costruzione di uno stadio nuovo si riparl\u00f2 nel 2007, allorch\u00e9 l'Associazione Svizzera di Football rese noto che qualora il Lugano fosse tornato in prima serie, Cornaredo non avrebbe ottenuto l'omologazione per ospitare incontri di Super League, in quanto non ottemperante alle normative strutturali vigenti (peraltro contestate dai club minori) sullo standard degli stadi elvetici. Il municipio di Lugano corse ai ripari nel 2008 con alcuni interventi urgenti di adeguamento strutturale.\nQuesti ultimi migliorarono la situazione, tanto che nella stagione 2008-2009 il Bellinzona (impossibilitato ad utilizzare il proprio piccolo e vetusto stadio casalingo) opt\u00f2 per disputare a Cornaredo le prime due partite casalinghe di Coppa UEFA 2008-2009. L'agibilit\u00e0 venne concessa previa apertura al pubblico delle sole tribune coperte, mentre le gradinate e le curve vennero chiuse. Superati i preliminari, i granata scelsero tuttavia di proseguire il torneo affittando il pi\u00f9 moderno e capiente St. Jakob-Park di Basilea.\nNel 2015, a seguito della promozione del Lugano in Super League, lo stadio venne ancora rimaneggiato onde conformarlo nuovamente alle normative di sicurezza e garantirgli l'agibilit\u00e0 per le partite della prima lega svizzera. Nello specifico la capienza della tribuna centrale (ove le panche in legno sono state sostituite da seggiolini di plastica) \u00e8 stata ridotta a circa 900 posti (previa chiusura delle ali laterali prive di copertura e implementazione di nuove postazioni per giornalisti e radiotelecronisti). La capienza del settore ospiti e della curva dei tifosi interni \u00e8 stata rispettivamente bloccata a circa 800 e 1600 spettatori. Non \u00e8 invece variata la capienza della tribuna Monte Br\u00e8, pari a 2700 posti. L'impianto cos\u00ec riattato pu\u00f2 pertanto ospitare un massimo di 6500 spettatori.\nLa carenza e l'obsolescenza infrastrutturale di Cornaredo tornarono d'attualit\u00e0 nel 2017, allorch\u00e9 (complice l'assenza di seggiolini in curva e gradinata) il Lugano non pot\u00e9 giocarvi le proprie gare interne di Europa League. Avendo infatti giudicato troppo oneroso l'intervento di adeguamento richiesto dalla UEFA, il club bianconero prefer\u00ec affittare la Swissporarena di Lucerna.\nStruttura.\nLo stadio \u00e8 inserito all'interno del centro polisportivo di Cornaredo, comprendente anche una palestra, uno skatepark, due campi da calcio in sintetico e tre in erba e un campo in sintetico per l'hockey su prato.\nL'impianto presenta una struttura a pianta ellittica: il campo da calcio (in erba naturale, che misura 105x68 m) \u00e8 separato dagli spalti dalla pista di atletica leggera. Il pubblico prende posto in quattro settori indipendenti:\nL'illuminazione del terreno di gioco \u00e8 garantita da quattro torri faro angolari.\nProgetto di ricostruzione.\nIl 12 marzo 2013 la citt\u00e0 di Lugano lanci\u00f2 un concorso di progetti per il rinnovamento del polo sportivo di Cornaredo: la giuria scelse infine il progetto denominato \"Sigillo\", presentato dagli architetti Giraudi, Radczuweit, Cruz e Ortiz, che prevede la costruzione di un nuovo moderno stadio da 10\u00a0000 posti, completamente coperto e dotato di un ampio autosilo, a latere del vecchio impianto (che verrebbe preservato, ma privato degli spalti); attorno ad esso sorgerebbero anche un nuovo palazzetto dello sport e immobili ad uso residenziale ed amministrativo. Nel marzo 2015 il municipio di Lugano ha avviato le pratiche per l'inizio dei lavori; nel 2021 un referendum popolare tra i cittadini ha dato il via libera alla realizzazione del progetto, frattanto denominato \"Polo sportivo e degli eventi\" (PSE) e inclusivo della riqualificazione del centro sportivo al Maglio, ubicato poco pi\u00f9 a nord, nel Piano della Stampa, sulle rive del Cassarate."}
{"id": "1368657", "revid": "109483712", "url": "https://it.wikipedia.org/wiki?curid=1368657", "title": "Jean-Antoine Roucher", "text": "Biografia.\nCrebbe in una famiglia di artigiani borghesi di Montpellier, amatore della letteratura. Viene molto presto iniziato agli autori classici greci e latini da suo padre. (vedere \"la d\u00e9dicace des Mois\").\nDopo gli studi al piccolo seminario della sua citt\u00e0 natale, egli \u00e8 chiamato a Versailles da suo zio, l'abate Gros de Besplas, Cerimoniere di Monsieur, fratello del re. il suo poema scritto in occasione del matrimonio del delfino e di Marie Antoinette, \"La France et l'Autriche au temple de l'hymen\", riscontra un certo successo e gli permette di ottenere grazie a Turgot la carica di Ricevitore delle tasse sul sale, che lui fece esercitare a suo fratello Roucher d'Aubanel al fine di consacrarsi alla poesia.\nAcquista anche una forte rinomazione con il suo monumentale poema pastorale in dodici cantici, \"Les Mois\" (1779), seguito da lunghe e interessanti note. Egli fece parte dei due o tre poeti francesi che rimettono in causa la rigidit\u00e0 dell'alessandrino classico, prendendosi delle libert\u00e0 con l'emistico per dargli leggerezza.\nSi oppone duramente a La Harpe e rifiuta i compromessi che la critica gli propone per farlo entrare all'Accademia francese, qualcosa che La Harpe non gli perdoner\u00e0 mai. Turgot e lui resteranno per lungo tempo in relazione ritrovandosi regolarmente per commentare gli avvenimenti politici dell'epoca. Egli pubblica ed edita \"La collection universelle des m\u00e9moires particuliers relatifs \u00e0 l'histoire de France\" (Parigi, 1790).\nFrequenta assiduamente i salotti di Julie de Lespinasse e di Anne-Catherine Helv\u00e9tius a Auteuil. E qui si affeziona a sua figlia Eulalie. In quel salotto si lega in amicizia con Benjamin Franklin. Studia assiduamente l'inglese.\nMassone, fu membro della loggia parigina \"Les Neuf S\u0153urs\" del Grande Oriente di Francia.\nDurante la Rivoluzione, dopo un certo periodo di entusiasmo per le nuove idee, una certa ammirazione per Voltaire e l'amicizia con Jean-Jacques Rousseau (egli fu il primo a pubblicare le quattro \"Lettere a M. de Malesherbes\"), prende viva coscienza degli abusi che la rivoluzione porta in s\u00e9 stessa e redige degli articoli contro i rivoluzionari. La sua inimicizia per Robespierre a cui egli rinfaccia i suoi eccessi, gli vale d'essere arrestato durante il periodo del Terrore. Viene imprigionato a Sainte-P\u00e9lagie e poi a Saint-Lazare, dove ha per compagni di cattivit\u00e0 Andr\u00e9-Marie Ch\u00e9nier e Hubert Robert, che lo rappresenta una dozzina di volte (di cui un disegno commovente con suo figlio Pierre-Ang\u00e9lique, detto \u00c9mile, \u00ab l'Archange \u00bb, dietro le sbarre della prigione in compagnia di Aim\u00e9e de Coigny, duchessa di Fleury). Andr\u00e9 Ch\u00e9nier e Jean Antoine Roucher sono vittime della cospirazione delle prigioni. Trasferiti alla Conciergerie, sono giudicato per \u00ab Complotto monarchico \u00bb, condannati a morte e ghigliottinati il 25 luglio 1794). Nel carretto che li porta entrambi alla ghigliottina, essi si scambiano dei versi intitolati d'\"Andromaque\": \u00ab Oui, puisque je perds un ami si fid\u00e8le... \u00bb (da \"La derni\u00e8re charrette\"). Viene sepolto al cimitero di Picpus."}
{"id": "1368660", "revid": "474175", "url": "https://it.wikipedia.org/wiki?curid=1368660", "title": "Massacro di Ascq", "text": "Il massacro di Ascq \u00e8 un eccidio compiuto per rappresaglia dalle truppe naziste della 12\u00aa SS-Panzerdivision \"Hitlerjugend\", ai danni dei cittadini dell'antico villaggio di Ascq, oggi Villeneuve d'Ascq, nella notte tra il 1\u00ba e il 2 aprile 1944. Le vittime accertate di tale atto criminale, ideato e diretto dal tenente Walter Hauck, furono 86 uomini e ragazzi di et\u00e0 compresa tra i 15 e i 75 anni.\nL'azione dei maquis.\nAlle 22:45 del 1\u00ba aprile, a causa di un attentato dei \"maquis\", un treno proveniente da Tournai e diretto a Lilla venne bloccato nei pressi della stazione ferroviaria di Ascq. Il convoglio notturno trasportava un battaglione delle 12\u00aa Divisione corazzata delle SS, diretta in Normandia a rinforzare le difese tedesche. Pur non avendo provocato perdite tra i militari tedeschi, l'azione dei partigiani francesi poneva il reparto corazzato in una situazione di grave pericolo. Dalle prime ore del giorno, infatti, i mezzi corazzati posizionati sui vagoni sarebbero stati facilmente individuabili dai piloti dei cacciabombardieri alleati.\nIl massacro.\nIn attesa dei genieri che potessero riparare i danni, il tenente Hauck prese la decisione di perquisire il villaggio e di rastrellare tutti gli abitanti maschi dai 17 ai 50 anni. La sua intenzione era di farsi svelare l'identit\u00e0 dei partigiani, a suo giudizio ancora presenti in paese e protetti dalla popolazione.\nDi fronte alla reticenza degli arrestati, Hauck ordin\u00f2 di fucilarli a piccoli gruppi, intimando ai \"maquis\" di consegnarsi spontaneamente, oppure di perire insieme a tutti gli altri.\nLa gendarmeria francese di Lannoy, avvertita dell'accaduto non intervenne e il piccolo distaccamento della Wehrmacht presente ad Ascq, impossibilitato a intervenire e a comunicare telefonicamente, mand\u00f2 un portaordini al comando tedesco di Lilla, per metterlo al corrente della situazione.\nAlle ore 01:15 a.m. del 2 aprile, quando erano state ormai trucidate 86 persone, la strage venne fermata dal coraggioso intervento del tenente Fricke, inviato sul posto con un reparto della Feldgendarmerie, dopo un acceso alterco tra i due ufficiali tedeschi.\nAl termine del conflitto, Walter Hauck fu catturato con altri otto partecipanti all'eccidio, processato da una corte marziale francese e condannato a morte. La pena venne poi convertita in ergastolo e, nel 1957, Hauck fu graziato e liberato. Nel 1969, il governo cecoslovacco chiese l'estradizione di Hauck quale responsabile del massacro di Leskovice, avvenuto il 5 e 6 maggio 1945 nel distretto di Pelh\u0159imov. La domanda venne rigettata dal tribunale di Stoccarda ed \u00e8 stata rinnovata nel 2005 dal governo ceco, dopo il rinvenimento di nuove prove a carico."}
{"id": "1368661", "revid": "729019", "url": "https://it.wikipedia.org/wiki?curid=1368661", "title": "NOAEL", "text": "Il NOAEL \u00e8 un acronimo che deriva dall'inglese \"No Observed Adverse Effect Level\" (traducibile in italiano come \"dose senza effetto avverso osservabile\").\nIl NOAEL \u00e8 un parametro utilizzato in tossicologia e, basato su osservazioni, esperimenti o test, esprime la dose massima di uno xenobiotico che pu\u00f2 essere somministrato senza che possano essere apprezzati effetti tossici.\nPu\u00f2 cos\u00ec essere usato nei procedimenti per stabilire la relazione dose-risposta, ed \u00e8 un passaggio fondamentale nelle metodiche della valutazione del rischio.\nSi esprime in mg/kg p.c./die (milligrammi per ogni chilogrammo di peso corporeo al giorno) ed \u00e8 un parametro utile per calcolare la DGA."}
{"id": "1368663", "revid": "254401", "url": "https://it.wikipedia.org/wiki?curid=1368663", "title": "Pollina (concime)", "text": "La pollina \u00e8 un concime organico ottenuto dal riciclaggio per trattamento industriale delle deiezioni degli allevamenti avicoli. Per le sue caratteristiche chimiche, funzionalmente si colloca in una posizione intermedia fra i fertilizzanti organici e i concimi chimici.\nComposizione.\nA differenza dei liquami degli allevamenti zootecnici, la pollina fresca \u00e8 un materiale con umidit\u00e0 molto pi\u00f9 bassa, pari al 30-40% nei broiler e il 65-70% nelle ovaiole contro un valore orientativo del 90% nei liquami bovini e suini. Il tenore in elementi nutritivi, riferito alla sostanza secca, si colloca a met\u00e0 strada fra la composizione media del liquame bovino e di quello suino. In media \u00e8 presente una quantit\u00e0 (in percentuale sul tal quale) del 3% in azoto, del 2% in anidride fosforica e del 1,5% in ossido di potassio, ma tali valori possono variare in funzione delle caratteristiche dell'allevamento (tipo di animale, alimentazione, uso di lettimi). \nL'aspetto differenziale di maggiore importanza \u00e8 il tipo di azoto presente nella pollina: circa il 50% dell'azoto \u00e8 infatti sotto forma di sali dell'acido urico e il 10% sotto forma di sali dell'ammoniaca (azoto ammoniacale). La percentuale di azoto organico \u00e8 dunque molto pi\u00f9 bassa di quella che si riscontra nei fertilizzanti organici ordinari.\nAspetti agronomici.\nL'uso diretto della pollina in campo pu\u00f2 avere effetti fitotossici, ma soprattutto si presenta problematico per l'incremento di salinit\u00e0 nel suolo subito dopo una somministrazione. L'elevato tenore in azoto di tipo minerale (ureico e ammoniacale) fa s\u00ec che questo materiale organico abbia pi\u00f9 le prerogative di un concime che di un ammendante. Infatti la pollina \u00e8 soggetta ad una veloce mineralizzazione che, in caso di cospicue somministrazioni, incrementa la concentrazione della soluzione circolante e, di conseguenza, la salinit\u00e0 del terreno.\nL'uso della pollina in campo agronomico differisce quindi marcatamente da quello degli altri fertilizzanti organici e s'inquadra nelle seguenti linee generali:\nLa somministrazione di basse dosi \u00e8 una condizione necessaria per evitare pericolosi aumenti della salinit\u00e0. Per i concimi a medio rapporto carbonio/azoto, come il letame o il sovescio di leguminose, non ci sono limiti tecnici se non sotto l'aspetto economico od operativo e possono essere somministrati anche diverse centinaia di quintali ad ettaro (q/ha). Il basso rapporto carbonio/azoto dei liquami consiglia il mantenimento delle dosi entro un massimo 50 q/ha di sostanza secca frazionate in pi\u00f9 somministrazioni, per evitare accumuli di salinit\u00e0 e inquinamento delle falde. Per la pollina questi valori si riducono a 10-20 q/ha di sostanza secca , pari a 18-24 q di pollina essiccata.\nLa somministrazione a breve distanza dalla semina si fonda sul fatto che la pollina ha dinamiche, nel terreno, abbastanza vicine a quelle dell'urea: \u00e8 infatti mineralizzata in tempi relativamente brevi, perci\u00f2 la somministrazione in epoche precedenti predispone una considerevole parte dell'azoto alle perdite per lisciviazione. Va tuttavia precisato che eventuali distribuzioni non uniformi accentuano il rischio della salinit\u00e0 perci\u00f2 in condizioni di difficile controllo si pu\u00f2 ricorrere alla distribuzione in corrispondenza dell'aratura.\nTrattamento industriale.\nIl trattamento industriale della pollina \u00e8 necessario per abbattere l'umidit\u00e0 e trasformare il prodotto in un formulato di facile manipolazione. L'essiccazione si attua per riscaldamento rapido ad alta temperatura o lento a bassa temperatura, allo scopo di portare l'umidit\u00e0 a valori dell'ordine del 10-15%. \nCon sentenza 1230/2013 il CdS ha stabilito che la pre-essiccazione della pollina mediante ventilazione forzata \u00e8 un trattamento che non eccede la normale pratica industriale, e che quindi tale prassi rende possibile l'applicazione dell'articolo 184-bis del D.Lgs. 152/2006 e s.m.i. consentendo l'attribuzione della qualifica di sottoprodotto a tale materiale.\nLa pollina viene trattata per compostaggio in grandi impianti chiusi per evitare l'emissione di cattivi odori. La maturazione della pollina per via biologica richiede dai 6 agli 8 mesi.\nLa pollina viene inoltre confezionata in pellet in modo da facilitarne la distribuzione in campo: questo formulato pu\u00f2 infatti essere utilizzato per la distribuzione con gli ordinari spandiconcimi centrifughi."}
{"id": "1368669", "revid": "110157", "url": "https://it.wikipedia.org/wiki?curid=1368669", "title": "George Dickel", "text": "George Dickel \u00e8 un produttore di whisky (Tennessee whiskey) di Cascade Hollow, presso Tullahoma nel Tennessee. La propriet\u00e0 del marchio appartiene alla multinazionale Diageo.\nProdotti.\nLe distillerie George Dickel producono vari tipi di whisky:\nIl Tennessee whisky George Dickel porta la dicitura whisky invece di whiskey poich\u00e9 lo stesso Dickel riteneva che la qualit\u00e0 del suo prodotto fosse paragonabile ai migliori Scotch whisky. La distilleria fa parte dell'American Whiskey Trail.\nStoria.\nIl primo Tennessee whisky di Cascade Hollow venne prodotto nel 1877. George Dickel, dopo averlo venduto come dettagliante, si interess\u00f2 nel 1884 alla distilleria stessa e ne comper\u00f2 i diritti di imbottigliamento e vendita. Dickel mor\u00ec nel 1894 ed il whisky, in suo onore, ne eredit\u00f2 il nome. Il proibizionismo nello stato del Tennessee costrinse nel 1910 la distilleria a spostarsi nel Kentucky; l'avvento del proibizionismo nazionale ne caus\u00f2 infine la chiusura nel 1911. Nel 1937 la Schenley Distilling Co. acquis\u00ec la propriet\u00e0 del marchio George Dickel mentre nel 1958 la distilleria torn\u00f2 nella sede di Cascade Hollow. Nonostante la produzione fosse ritornata nel Tennessee, la Schenely chiuse le linee di imbottigliamento del Tennessee a favore di quelle di Louisville nel Kentucky con il risultato che il prodotto doveva essere trasportato da uno stato all'altro tra produzione ed imbottigliamento.\nL'eccezionale incremento di produzione negli anni novanta caus\u00f2 un eccesso rispetto alla domanda cos\u00ec che la distilleria venne chiusa e riaperta solo nel 2003 sotto la supervisione del maestro distillatore John Lunn."}
{"id": "1368675", "revid": "186518", "url": "https://it.wikipedia.org/wiki?curid=1368675", "title": "Mito di Pandora", "text": ""}
{"id": "1368677", "revid": "175558", "url": "https://it.wikipedia.org/wiki?curid=1368677", "title": "Long-caina-aldeide deidrogenasi", "text": ""}
{"id": "1368683", "revid": "124123", "url": "https://it.wikipedia.org/wiki?curid=1368683", "title": "Alessandra Cappa", "text": " Specializzata nei 50 e 100\u00a0m dorso, ha vinto una medaglia di bronzo ai Campionati europei di Madrid 2004. In carriera vanta ben 41 titoli italiani assoluti e la partecipazione ai Giochi olimpici di Atene nel 2004.\nCarriera.\nHa esordito molto bene nel 1998 sia a livello nazionale vincendo i suoi primi cinque titoli italiani, che con la squadra azzurra; con quella giovanile agli europei di Anversa, dove ha vinto la medaglia di bronzo nei 100\u00a0m dorso, per poi fare l'esordio a dicembre in quella assoluta agli europei in vasca corta di Sheffield. Nei campionati italiani del 1999 ha vinto in tutto otto titoli tra dorso, farfalla e staffette, mentre ha avuto meno successo nelle gare internazionali: al debutto agli europei di Istanbul non ha nuotato in nessuna finale.\n\u00c8 tornata nella nazionale agli europei in vasca corta del 2000 a Valencia dove \u00e8 riuscita ad entrare nelle finali dei 50 e 100 metri dorso e in quella della staffetta 4 \u00d7 100\u00a0m mista. Nel 2001 ha partecipato ai mondiali di Fukuoka e agli europei in vasca da 25 metri di Anversa, arrivando in questi ultimi alla finale dei 100\u00a0m dorso. Nel luglio 2002 \u00e8 stata convocata agli europei di Berlino arrivando ancora in finale in tre gare, 50 e 100\u00a0m dorso e 4 \u00d7 100\u00a0m mista.\nIn questi anni e sino al ritiro si \u00e8 dimostrata la miglior dorsista italiana nei 50 e 100 metri, vincendo complessivamente 32 volte il titolo italiano in sette anni di carriera. Ha partecipato anche ai mondiali del 2003 di Barcellona e ha concluso la carriera nel 2004 ottenendo i suoi migliori risultati all'estero: agli europei di Madrid ha vinto la medaglia di bronzo nei 50\u00a0m dorso, \u00e8 arrivata quinta nei 100\u00a0m e quarta con Chiara Boggiatto, Francesca Segat e Federica Pellegrini nella staffetta 4 \u00d7 100\u00a0m mista. Ha nuotato con la nazionale per l'ultima volta partecipando ai Giochi olimpici di Atene.\nPalmar\u00e8s.\nCampionati italiani.\n37 titoli individuali e 4 in staffette, cos\u00ec ripartiti:\n\"nd = non disputata\""}
{"id": "1368685", "revid": "118914144", "url": "https://it.wikipedia.org/wiki?curid=1368685", "title": "Alois H\u00f6fler", "text": "Vita.\nH\u00f6fler fu studente di Ludwig Boltzmann e Franz Brentano a Vienna e di Alexius Meinong a Graz e ottenne il dottorato con uno scritto su \"Einige Gesetze der Unvertr\u00e4glichkeit zwischen Urteilen\" (\"Alcune leggi sull'incompatibilit\u00e0 tra giudizi\").&lt;br&gt;Insegn\u00f2 dapprima al ginnasio \"Theresianum\" e dal 1894 all'Universit\u00e0 di Vienna, dopo aver conseguito l'abilitazione con lo scritto \"Psychische Arbeit\" (\"Lavoro psichico\"). Assieme a Brentano, fond\u00f2 la \"Societ\u00e0 Filosofica\" all'Universit\u00e0 di Vienna, di cui fu ripetutamente direttore, organizzando dibattiti sulla logica, l'epistemologia e la fondazione delle scienze. Questo, assieme all'interesse per Bernard Bolzano, gli valse di essere nominato nel manifesto del Circolo di Vienna.\nTenne fitta corrispondenza e collabor\u00f2 intensivamente con molteplici autori di spicco, tra cui il suo maestro e amico Meinong, Ernst Mach e Felix Klein.\nTra i suoi studenti vi furono, al \"Theresianum\", i fisici Friedrich Hasen\u00f6hrl e Marian von Smoluchowski e, all'universit\u00e0 di Vienna, Walter Schmied-Kowarzik (dal 1904 al 1908).\nPensiero e influenza.\nTramite Boltzmann (studente di Robert Zimmermann) e Meinong, H\u00f6fler venne inizialmente a contatto con la filosofia di Bolzano. Nella Scuola di Brentano fu tra i primi a tentare di conciliare le posizioni di Brentano e Bolzano nella sua \"Logik\", che influenz\u00f2 sia Edmund Husserl che Kazimierz Twardowski nello sviluppo delle loro posizioni. Quest'opera fu al centro della polemica e rispettivo allontanamento tra Brentano e Meinong.\nInoltre, il suo concetto di \"lavoro psichico\" fu fondamentale per la serie di articoli di Benno Kerry \"\u00dcber Anschauung und ihre psychische Verarbeitung\".\nCome direttore e principale animatore della \"Societ\u00e0 Filosofica\" viennese, ebbe una grande influenza nel propagare un pensiero filosofico-scientifico ad un pubblico piuttosto vasto (regolarmente circa 200 partecipanti)."}
{"id": "1368686", "revid": "547034", "url": "https://it.wikipedia.org/wiki?curid=1368686", "title": "Terriccio", "text": "Il terriccio \u00e8 un terreno ricco di sostanze nutritive (generalmente sostanze vegetali decomposte) proveniente dai boschi, dalla campagna o dal compostaggio della frazione organica dei rifiuti solidi, che mescolato con altre sostanze viene usato come substrato fertile o concime per piante da vaso, giardinaggio e nelle serre.\nOrigine.\nIl terriccio deriva da 'terra' intendendo con ci\u00f2 il suolo in cui vegetano le piante, la sua composizione deriva sostanzialmente (espressa in modo molto grossolano) da tre parti componenti:\n\u00c8 evidente che ognuna di queste parti pu\u00f2 a sua volta essere distinta in altre suddivisioni consideranti l'origine, la natura chimica e fisica; ma anche le distinzioni, in realt\u00e0 alquanto rigide, possono confluire le une nelle altre.\nLa parte vegetale pu\u00f2 divenire nutriente nell'argilla, l'argilla pu\u00f2 essere grossolana ed essere una sorta di sabbia, e cos\u00ec via.\nOgnuna delle parti, combinata con le altre, crea nel suolo precise condizioni fisiche di umidit\u00e0, ritenuta o rilascio di acqua e di nutrienti organici e inorganici, condizioni di acidit\u00e0 o alcalinit\u00e0 del suolo (pH).\nTerriccio naturale.\nSul pianeta si sono realizzate infinite variet\u00e0 di terriccio, cos\u00ec come si sono evolute le piante adattate a queste variet\u00e0.\nSi sono quindi evolute piante adatte a terricci acidi o alcalini, compatti o drenanti, ricchi di nutrienti o poveri, ritenenti i liquidi o aridi.\nAi nutrienti principali (Azoto, Fosforo e Potassio), si debbono aggiungere i mesoelementi che svolgono importanti funzioni fisiche, chimiche o catalitiche, ancora sono importantissimi i microelementi utili in quantit\u00e0 veramente minime ma che sono fondamentali per sopravvivenza delle piante.\nLa popolazione batterica e micetica oltre che produrre importantissime trasformazioni chimiche a rendere gradualmente disponibili i nutrienti, inducono la condizione di \"suolo soffice\" che \u00e8 una impagabile caratteristica dei suoli naturali ben equilibrati e con buona concimazione organica.\nTerriccio di coltivazione.\nNel giardinaggio il terriccio che \u00e8 utilizzato proviene dalla composizione di tutti gli elementi, a produrre, un suolo chimicamente e fisicamente adatto a specifiche piante.\nE quindi importante conoscere le esigenze delle piante per adottare le condizioni adeguate alla crescita.\nLa preparazione \u00e8 importante soprattutto in fase di semina, quando le condizioni di ritenuta dei liquidi, (conservazione dell'umidit\u00e0) ed altri elementi non trascurabili, come la disponibilit\u00e0 di nutrienti, e la morbidezza del suolo, sono rilevanti per la emersione degli steli, e per le prime fasi di vita delle piantine.\nIn particolare la parte vegetale \u00e8 importante, e faceva capo in passato alla preparazione di miscele ottenute da residui vegetali, (eccellente era l'uso dei residui vegetali con lo stallatico maturo).\nLa uniformit\u00e0 del prodotto e soprattutto la disponibilit\u00e0 proveniente dalla grande distribuzione ha incrementato nel recente passato, per tale utilizzo, l'uso della torba.\nL'uso della torba \u00e8 interessante per gli usi di semina, (per le piante che la accettano, la torba \u00e8 notevolmente acida), per alcune azioni nella limitazione delle infezioni e per la conservazione della umidit\u00e0.\nA pianta adulta spesso tali condizioni non sono spesso cos\u00ec necessarie, e quindi cessa la necessit\u00e0 di usare torba, e possono essere usati come ammendanti componenti pi\u00f9 economici.\nL'enorme aumento nell'uso della torba ha creato problemi di ecosostenibilit\u00e0, dato il graduale esaurimento delle torbiere, per ovviare a tale problema occorre pianificare una gestione equilibrata tra la coltivazione delle torbiere ed il loro ripristino naturale.\nIl terriccio si trova commercialmente in diverse forme: c'\u00e8 il terriccio universale (medio), quello per piante acidofile, basofile, senza argilla, ecc., o per particolare contenuto di \"'humus\" come quello di lombrico."}
{"id": "1368687", "revid": "1372005", "url": "https://it.wikipedia.org/wiki?curid=1368687", "title": "Ernst K\u0159enek", "text": "Pubblic\u00f2 numerosi saggi tra cui \"Music here and now\" (1939), un saggio su Johannes Ockeghem (1953) e \"Horizons Circled: Reflections on my Music\" (1974). \nBiografia.\nNacque a Vienna, e comp\u00ec i suoi studi prima nella citt\u00e0 natale e poi a Berlino, dove fu allievo di Franz Schreker; in Germania lavor\u00f2 come direttore d'orchestra nei teatri d'opera. Durante la Prima guerra mondiale, Krenek fu arruolato nell'esercito, ma rimase di stanza a Vienna, il che gli consent\u00ec di proseguire gli studi. Nel 1922 incontr\u00f2 Alma Mahler, moglie di Gustav Mahler, e sua figlia Anna, che gli richiesero di completare la decima sinfonia del maestro scomparso. Egli accett\u00f2, lavorando sul primo e sul terzo movimento. Due anni pi\u00f9 tardi spos\u00f2 Anna, da cui si separ\u00f2 nemmeno un anno dopo le nozze.\nMessa al bando la sua opera dal Partito Nazista come esempio di \"arte degenerata\", nel 1938 part\u00ec per gli Stati Uniti d'America. Qui insegn\u00f2 in diverse universit\u00e0, come la Hamline University nel Minnesota (1942-1947). Divenne cittadino americano nel 1945. Tra i suoi allievi si annoverano George Perle e Robert Erickson.\nMor\u00ec a Palm Springs, in California.\nStile.\nErnst Krenek adoper\u00f2 nel corso della sua carriera diversi stili compositivi; part\u00ec dal tardo-romanticismo in cui forte si sente l'influenza del maestro, Franz Schreker; abbracci\u00f2 poi l'atonalit\u00e0 e durante un soggiorno a Parigi entr\u00f2 a contatto con Igor' F\u00ebdorovi\u010d Stravinskij e Les Six, che lo portarono verso il neoclassicismo. La sua celebre opera \"Johnny spielt auf\" (1926) informa del suo interesse per il jazz e fu un successo duraturo in Europa. Un nuovo ritorno al neoromanticismo, nel segno di Franz Schubert, si avverte nella stesura del \"Reisebuch aus den \u00f6sterreichischen Alpen\" (Diario delle Alpi Austriache), un ciclo di lied, prima di passare alla tecnica dodecafonica. L'opera Karl V (1931-33) \u00e8 interamente dodecafonica, cos\u00ec come la maggior parte delle composizioni successive. Fu autore anche di musica elettronica ed aleatoria."}
{"id": "1368688", "revid": "110157", "url": "https://it.wikipedia.org/wiki?curid=1368688", "title": "Weirton", "text": "Weirton \u00e8 una citt\u00e0 degli Stati Uniti d'America, situata nello Stato della Virginia Occidentale. Una parte \u00e8 situata nella contea di Hancock, l'altra \u00e8 nella contea di Brooke.\nLa popolazione era di abitanti nel censimento del 2000 ( nella contea di Hancock, nella contea di Brooke)."}
{"id": "1368690", "revid": "46291", "url": "https://it.wikipedia.org/wiki?curid=1368690", "title": "Echinacea purpurea", "text": "Echinacea purpurea \u00e8 una pianta appartenente alla famiglia delle Asteraceae.\nDistribuzione e habitat.\nLa specie \u00e8 nativa del Nord America. Il suo areale va dalla Virginia all'Ohio e al Michigan, spingendosi a sud sino alla Georgia e la Louisiana.\nUsi.\nLa specie \u00e8 nota per le sue propriet\u00e0 medicinali: \u00e8 usata nella preparazione di farmaci che rafforzano il sistema immunitario."}
{"id": "1368699", "revid": "1543377", "url": "https://it.wikipedia.org/wiki?curid=1368699", "title": "Marktbreit (accampamento romano)", "text": "Il campo militare romano di Marktbreit si trova nella regione tedesca della Baviera lungo il fiume Meno. Costituisce uno dei pi\u00f9 importanti siti costruiti dall'Esercito romano dell'epoca di Augusto, nell'ambito del progetto di occupazione della Germania e della sua trasformazione in provincia romana.\nIl complesso \u00e8 poco distante dal fiume Meno sulla sua riva meridionale ad una distanzia di circa 140\u00a0km da Mogontiacum e 170\u00a0km da Augusta Vindelicorum.\nStoria.\nDalle campagne di Tiberio a quelle di Germanico (5-16).\nGli studiosi moderni ritengono che il sito servisse per lanciare l'offensiva contro i Marcomanni di Maroboduo nel 6 sotto il legato Gaio Senzio Saturnino, ma potrebbe essere stato fondato gi\u00e0 all'epoca dal governatore della nuova provincia di Germania, Lucio Domizio Enobarbo (console 16 a.C.), nel 3-1 a.C., o forse prima nel 5 a.C. sotto un governatore \"ignotus\".\nLa fine del suo utilizzo fu, quasi certamente, la disfatta di Teutoburgo, dove tre legioni romane ed il suo comandante, Publio Quintilio Varo, furono annientate nel 9 d.C.\nIl campo potrebbe essere stato utilizzato anche nel corso delle campagne di Germanico del 15-16.\nGli scavi archeologici.\nIl primo ritrovamento archeologico della zona risale al 1985, grazie ai nuovi metodi archeologici seguiti con la ricerca aerea da parte del Dr. Otto Braasch. I primi sondaggi sul campo hanno rivelato un terrapieno alto circa 2,8 metri ed una palizzata lungo il perimetro di un campo a forma irregolare, che racchiudeva un'area di 37 ettari circa (750 x 500 m).\nGli scavi successivi, dal 1986 al 1992, hanno rivelato il sito dell'alloggio il comandante (\"Praetorium\") ed il centro amministrativo della fortezza (i \"Principia\") oltre ad un portone d'ingresso sul lato nord-est.\nQuesto campo faceva parte dell'insieme di altri accampamenti ausiliari e legionari presenti in Germania come: Haltern, Holsterhausen, Oberaden, Beckinghausen, Anreppen e R\u00f6dgen."}
{"id": "1368702", "revid": "638792", "url": "https://it.wikipedia.org/wiki?curid=1368702", "title": "Pok\u00e9mon Diamante e Perla (serie animata)", "text": ""}
{"id": "1368703", "revid": "3115", "url": "https://it.wikipedia.org/wiki?curid=1368703", "title": "Casali (Mentana)", "text": "Casali \u00e8 una frazione del comune di Mentana, in provincia di Roma, sita all'incrocio di via Nomentana con via delle Molette.\nStoria.\nLa localit\u00e0 corrisponde al sito archeologico dell'antica \"Nomentum\", in et\u00e0 medievale feudo dei Crescenzi.\nNell'epoca feudale Casali era un insieme di casali anonimi (da cui prende il nome la cittadina). Uno di questi (Vigna Santucci) ospit\u00f2 nel XIX secolo il quartier generale delle truppe franco-papali nella battaglia di Mentana.\nNel XX secolo, specialmente dopo gli anni cinquanta, incomincia l'espansione urbanistica di Casali con la costruzione di edifici civili e di una chiesa parrocchiale.\nNel 2002, in seguito al distacco del comune di Fonte Nuova dai comuni di Mentana e di Guidonia, parti delle zone abitate limitrofe a Casali si sono trovate nel nuovo costituendo comune.\nNel 2006 \u00e8 stata inaugurata la tangenziale Casali-Mentana (Carabinieri-via Moscatelli) nota come via Madonna di Fatima o chiamato dai ragazzi \"Lo Stradone\".\nSociet\u00e0.\nTradizioni e folclore.\nIl mercato si svolge ogni gioved\u00ec mattina nella piazza antistante la chiesa.\nIl 26 maggio si svolge la festa della Madonna degli Angeli."}
{"id": "1368705", "revid": "110157", "url": "https://it.wikipedia.org/wiki?curid=1368705", "title": "Live! (The Police)", "text": "Live! \u00e8 un doppio CD live dei Police, pubblicato nel 1995.\nIl primo disco documenta quasi per intero un concerto del 27 novembre 1979, subito dopo l'uscita di Reggatta De Blanc;\nil secondo \u00e8 tratto da due concerti del \"Synchronicity tour\", rispettivamente del 2 e 3 novembre 1983.\nTracce.\nTutte le canzoni scritte da Sting tranne dove riportato.\nDisc One - Orpheum WBCN / Boston Broadcast\nDisc Two - Atlanta / Synchronicity Concert"}
{"id": "1368711", "revid": "767487", "url": "https://it.wikipedia.org/wiki?curid=1368711", "title": "Classe Mirnyy", "text": "Le unit\u00e0 appartenenti alla classe Mirnyy (progetto 833 secondo la classificazione russa) sono navi progettate per svolgere operazioni di intelligence.\nEntrate in servizio negli anni sessanta, oggi sono state radiate.\nLa classificazione russa per queste navi \u00e8 SSV (Sudno Suyazyy), ovvero vascello per comunicazioni.\nTecnica ed utilizzo.\nLa costruzione di queste navi \u00e8 avvenuta presso il cantiere di Mykola\u00efv, oggi in Ucraina. Si tratta del risultato di una conversione di unit\u00e0 gi\u00e0 esistenti. Infatti, l'ingresso in servizio risale al 1956-1963, ma la trasformazione per scopi militari \u00e8 avvenuta nel biennio 1962-1964.\nLa dotazione elettronica di bordo era piuttosto diversa tra le varie unit\u00e0. Infatti, se tutte e quattro le navi costruite avevano radar Don-2 per la navigazione, solo alcune montavano anche il radar da ricerca aerea Spin Trough.\nTutte le unit\u00e0 classe Mirnyy oggi sono state radiate.\nCollegamenti esterni.\nNavi russe su russianwarrior.com"}
{"id": "1368720", "revid": "228587", "url": "https://it.wikipedia.org/wiki?curid=1368720", "title": "American Whiskey Trail", "text": "L'American Whiskey Trail \u00e8 un'iniziativa culturale e turistica del Distilled Spirits Council in cooperazione con la storica \"Mount Vernon plantation\". \nSi occupa di turismo educativo nella storia e cultura delle distillerie degli Stati Uniti\nStoria.\nIl Whiskey ed altri distillati come ad esempio il rum hanno avuto un importante ruolo sia nelle colonie americane che negli attuali Stati Uniti d'America. Sin dal 1657 era operativa a Boston una distilleria di rum il cui successo fece dell'industria della distillazione la pi\u00f9 prospera della colonia del New England.Quando l'embargo imposto dagli inglesi proib\u00ec l'importazione di zucchero e melassa, la produzione di rum croll\u00f2 drasticamente tanto da dover trovare un sostituto a questo distillato: la risposta fu trovata nel whisky.Anche dopo la rivoluzione, il whisky rimase un'ottima via per esaurire il surplus dei granaglie generato dall'espansione della \"corn belt\" nel Kentucky ed Ohio. Una tassa imposta sul whisky, sfoci\u00f2 nel 1794 nella Ribellione del Whisky (Whiskey Rebellion) stroncata dai soldati agli ordini del presidente George Washington. Alla fine della sua carriera presidenziale, Washington divent\u00f2 probabilmente il pi\u00f9 grande distillatore degli Stati Uniti Dal 1810, ci sono almeno 2.000 distillerie che producono oltre 2.000.000 di galloni di whisky.\nIl percorso.\nL'American Whiskey Trail consiste in un percorso attraverso siti storici e distillerie in attivit\u00e0 aperte al pubblico:\nDistillerie in attivit\u00e0 aperte al pubblico:\nSono inoltre incluse due distillerie di rum:\nI siti che compongono il percorso possono essere visitati in qualsiasi ordine."}
{"id": "1368721", "revid": "287204", "url": "https://it.wikipedia.org/wiki?curid=1368721", "title": "Governatorato di Quneitra", "text": "Il governatorato di Quneitra () \u00e8 uno dei quattordici governatorati della Siria. Posto nella parte meridionale del paese al confine con Giordania, Israele e Libano, \u00e8 il meno popolato dello stato con circa 37 000 abitanti. La capitale storica \u00e8 stata la citt\u00e0 fantasma di Quneitra, ma dal 1986 la citt\u00e0 di Madinat al-Baath \u00e8 \"de facto\" il centro amministrativo del governatorato.\nCirca 1 176 km\u00b2 del governatorato sono stati occupati da Israele durante la guerra del Kippur e sono amministrati dal distretto Settentrionale.\nStoria.\nTeatro di scontro tra Israeliani e Siriani durante la guerra dei sei giorni, la regione fu occupata da Israele. Dopo il ritiro israeliano dalla zona, le alture del Golan, che prima facevano parte della regione, rimasero in mano israeliana, mentre il restante territorio venne lasciato alla Siria. Citt\u00e0 principale che d\u00e0 il nome a questo governatorato \u00e8 proprio la citt\u00e0 di Quneitra, che attualmente si trova all'interno della fascia di sicurezza dell'ONU, tra il confine israeliano sulle Alture del Golan e il confine siriano di questa provincia."}
{"id": "1368723", "revid": "149485", "url": "https://it.wikipedia.org/wiki?curid=1368723", "title": "Paola Cavallino", "text": "Carriera.\n\u00c8 una specialista della farfalla, e in particolare dei 200 metri, distanza su cui ha vinto un argento ai Campionati europei di Madrid 2004 e si \u00e8 classificata al settimo posto alle Olimpiadi di Atene (miglior risultato di sempre di una farfallista italiana alle Olimpiadi, fino al quinto posto ottenuto nei 100 farfalla da Ilaria Bianchi a Londra 2012), unica italiana oltre a Federica Pellegrini a conquistare una finale individuale nel nuoto in quella edizione dei Giochi.\nDopo aver iniziato il percorso agonistico nei Nuotatori Rivarolesi, \u00e8 passata al Multedo 1930 e quindi all'Andrea Doria.\nDopo le Olimpiadi di Atene ha interrotto l'attivit\u00e0 agonistica per maternit\u00e0, per poi ritornare alle competizioni.\nIl suo miglior tempo nella sua specialit\u00e0, i 200 farfalla, \u00e8 di 2.09.24, tempo ottenuto al Trofeo Sette Colli di Roma nel 2008, che le ha permesso di partecipare alle Olimpiadi di Pechino, dove ha tuttavia conseguito un tempo maggiore. Ha dichiarato di voler terminare la propria carriera con la partecipazione ai campionati mondiali di nuoto 2009 a Roma, ma non \u00e8 stata selezionata.\nHa inoltre partecipato a gare in acque libere, con alcuni risultati di rilievo (cinque successi nel miglio marino di Sturla).\nPalmar\u00e8s.\nCampionati italiani.\n13 titoli individuali, cos\u00ec ripartiti:"}
{"id": "1368724", "revid": "18379", "url": "https://it.wikipedia.org/wiki?curid=1368724", "title": "Qunaytra", "text": ""}
{"id": "1368732", "revid": "1632387", "url": "https://it.wikipedia.org/wiki?curid=1368732", "title": "Easy Action (gruppo musicale)", "text": "Gli Easy Action sono un gruppo musicale sleaze glam formato in Svezia nel 1983.\nNella band militarono personaggi in seguito noti per aver fatto parte di band di successo. Mentre il frontman Zinny J. Zan entrer\u00e0 nei Kingpin, poi noti come Shotgun Messiah, il chitarrista solista Kee Marcello far\u00e0 strada con gli Europe sostituendo John Norum.\nStoria.\nL'ex chitarrista del progetto \"Kee &amp; Alex\" Kee Marcello (Kjell L\u00f6vbom), form\u00f2 gli Easy Action nel 1983 assieme all'ex bassista dei \"Kee &amp; Alex\" Peo \"Tyrone\" Thyr\u00e9n a Stoccolma. La formazione iniziale della band comprendeva Marcello, Tyrone, il cantante Zinny J. Zan (Bo Stagman), l'ex-chitarrista dei Road Rats Danny Wilde (Dan Segerstedt) ed il batterista Freddie Von Gerber. Il quintetto cominci\u00f2 a registrare il primo album. Poco dopo Danny Wilde abbandon\u00f2 la band, e venne registrata un'altra versione del disco con il nuovo chitarrista Chris Lynn (Christoffer Lind).\nL'album di debutto, \"Easy Action\", venne pubblicato nel 1984 e venne ben accolto in Europa tra i sostenitori del glam rock e sleaze rock, specialmente grazie alla popolarit\u00e0 del singolo \"\"We Go Rockin\"'\", che divenne una hit in Svezia. Ma la band venne nuovamente costretta a cambiare formazione a causa della dipartita del cantante Zinny, che fonder\u00e0 i Dream Police. Anche Tyrone abbandon\u00f2 gli Easy Action per raggiungere la band Sha-Boom e successivamente entrer\u00e0 a far parte della band B.I.G.\nGli Easy Action decisero di riallestire una nuova formazione aggiungendo l'ex-cantante degli Horizont Tommy Nilsson ed il chitarrista Nalle P\u00e5hlsson per poi realizzare il secondo disco \"That Makes One\" indirizzandosi su strade AOR.\nKee Marcello partecip\u00f2 al progetto benefico \"Swedish Metal Aid\", nel quale era presente anche Joey Tempest degli Europe, nella canzone \"Give a Helpin' Hand\". Marcello registr\u00f2 anche l'assolo di chitarra nel brano. Questa fu la prima volta che Marcello e Tempest collaborarono. Poco dopo gli Europe, dopo aver allontanato il chitarrista John Norum, insistettero per far entrare nella band proprio Marcello. Egli inizialmente rifiut\u00f2 l'invito, ma in breve i membri riuscirono a convincerlo. Kee Marcello opt\u00f2 quindi per raggiungere i ben noti Europe, e gli Easy Action si sciolsero di conseguenza nello stesso 1986.\nDopo lo scioglimento.\nZinny J. Zan e Kee Marcello fecero causa ai Poison, accusandoli di aver copiato il brano \"\"I Want Action\" dal loro \"We Go Rockin\u2019\"\". Infine essi vinsero la causa. In una recente intervista Zinny J.Zan afferm\u00f2:\nJ. Zan entr\u00f2 nei Kingpin, poi noti con il nome di Shotgun Messiah, una volta spostati negli Stati Uniti. Successivamente militer\u00e0 in band come Grand Slam e Zan Clan. Il singer pubblic\u00f2 anche l'album solista \"City Boy Blues\" nel 2000, che vedeva la partecipazione di Kee Marcello. L'ex-singer Tommy Nilsson intraprender\u00e0 una carriera solista di successo sulle trade del AOR, conquistando il primo posto nelle classifiche svedesi con il brano \"Allt Som Jag K\u00e4nner\" in duetto con Tone Norum, sorella del celebre ex chitarrista degli Europe, John Norum. Marcello suoner\u00e0 per diversi anni con gli Europe. Pi\u00f9 tardi il chitarrista riprese i contatti con l'ex batterista degli Easy Action Freddie Von Gerber, formando i Red Fun nei primi anni 90.\nCon sorpresa gli Easy Action annunciarono una nuova reunion in occasione di un concerto con gli Hanoi Rocks ed i Nocturnal Rites. La formazione era composta da Kee Marcello, Zinny J. Zan e Per-Olof \"Tyrone\" Thyr\u00e9n. Tuttavia, pochi giorni dopo l'annuncio, lo show venne cancellato. Nel tardo 2005 Marcello e Tyrone, accompagnati da Martin Borjesson alle tastiere e Johan Junstrand alla batteria, annunciarono la nuova band \"The Glitter Twins\".\nReunion.\nNel 2007 gli Easy Action si riformano ufficialmente, con Zinny J. Zan, Kee Marcello, Simon Roxx alla chitarra, \"Grizzly\" H\u00f6glund alla batteria e Michael Grimm al basso. Nel 2008 pubblicano una versione riproposta del brano \"\"We Go Rocking\", lo stesso brano che era stato plagiato dai Poison con la loro \"I Want Action\"\"."}
{"id": "1368738", "revid": "977364", "url": "https://it.wikipedia.org/wiki?curid=1368738", "title": "Quneitra", "text": "Quneitra (, anche conosciuta come Al Qunaytirah, Qunaitira, Qanaytra o Kuneitra) \u00e8 una citt\u00e0 fantasma situata nella Siria meridionale, nel Governatorato di Quneitra, all'interno della fascia di sicurezza ONU che divide Siria e Israele. \nIl 10 giugno 1967, l'ultimo giorno della Guerra dei Sei Giorni , Quneitra pass\u00f2 sotto il controllo israeliano. Fu brevemente riconquistata dalla Siria durante la Guerra del Kippur del 1973, ma Israele ha riacquistato il controllo nella sua successiva controffensiva. \nLa citt\u00e0 fu quasi completamente distrutta prima del ritiro israeliano nel giugno 1974. \nLa Siria si era rifiutata di ricostruire la citt\u00e0 e ha attivamente scoraggiato il reinsediamento nella zona. Israele \u00e8 stato criticato dalle Nazioni Unite per la distruzione della citt\u00e0, mentre Israele ha anche criticato la Siria per non aver pi\u00f9 ricostruito Quneitra. \nDurante la guerra civile siriana, Quneitra divenne un punto di scontro tra le forze ribelli e l'esercito arabo siriano. \nNel 2004, la sua popolazione era stimata in 153 persone, con circa 4.000 in pi\u00f9 nelle aree circostanti della citt\u00e0 precedente."}
{"id": "1368739", "revid": "119271367", "url": "https://it.wikipedia.org/wiki?curid=1368739", "title": "Florencio S\u00e1nchez", "text": "Nacque in Uruguay, dopo si trasfer\u00ec in Argentina per la sua attivit\u00e0 giornalistica e vi trascorse quasi interamente la sua breve e povera vita.\nCol suo vigoroso istinto drammatico, con un vivo senso della sintesi d'azione e di parola, con una tecnica un po' rudimentale, ma sicura e piena di effetto, S\u00e0nchez impost\u00f2 robuste vicende su problemi morali e sociali. \nAnche se non di rado l'impostazione a tesi contribuisce a serrarli in una rigidit\u00e0 piuttosto meccanica, molto spesso un'autentica emozione vivifica i contrasti drammatici delle sue teorie.\nS\u00e1nchez \u00e8 considerato il vero iniziatore del teatro moderno argentino e, in generale, di quello dell'America meridionale.\nFu membro della Massoneria."}
{"id": "1368741", "revid": "339392", "url": "https://it.wikipedia.org/wiki?curid=1368741", "title": "Qanaytra (citt\u00e0)", "text": ""}
{"id": "1368750", "revid": "123861902", "url": "https://it.wikipedia.org/wiki?curid=1368750", "title": "Jill Sterkel", "text": "Specializzata nello stile libero, ha vinto due medaglie d'oro ed altrettante di bronzo alle Olimpiadi, in varie edizioni.\n\u00c8 una dei Membri dell'International Swimming Hall of Fame."}
{"id": "1368753", "revid": "1305772", "url": "https://it.wikipedia.org/wiki?curid=1368753", "title": "Maintenance, Repair and Overhaul", "text": "Maintenance, Repair and Overhaul o, pi\u00f9 semplicemente, MRO, \u00e8 l'industria che si occupa della manutenzione degli aeromobili. Questa industria assicura la affidabilit\u00e0 e la sicurezza delle flotte aeree."}
{"id": "1368756", "revid": "1442080", "url": "https://it.wikipedia.org/wiki?curid=1368756", "title": "Numero di Woodall", "text": "In matematica si chiamano numeri di Woodall e si indicano con formula_1 i numeri naturali di forma\nLa sequenza.\nFurono studiati per la prima volta da Allan J. C. Cunningham e H. J. Woodall, due matematici inglesi, nel 1917, grazie alle osservazioni di James Cullen sui numeri di Cullen, similmente definiti. I primi numeri di Woodall sono:\n(sequenza A003216 dell'OEIS).\nI primi di Woodall.\nI numeri di Woodall che sono anche primi vengono chiamati numeri primi di Woodall. I primi valori di formula_10 che rendono primi i numeri di Woodall sono formula_11 (sequenza A002234 dell'OEIS). La sequenza dei numeri primi di Woodall \u00e8 invece\n(sequenza A050918 dell'OEIS).\nPropriet\u00e0.\nI numeri di Woodall hanno diverse propriet\u00e0 di divisibilit\u00e0. Ad esempio, se formula_17 \u00e8 un numero primo, allora divide\nse il simbolo di Jacobi formula_19 \u00e8 formula_20\ne divide\nse il simbolo di Jacobi formula_19 \u00e8 formula_23\nEsiste anche una congettura che sostiene vi siano infiniti numeri primi di Woodall. A gennaio 2019 il pi\u00f9 grande conosciuto \u00e8 generato da formula_24 ed \u00e8 un numero di 5122515 cifre scoperto da Diego Bertolotti nell'ambito del progetto di calcolo distribuito PrimeGrid.\nNumero di Woodall generalizzato.\nUn numero di forma\n\u00e8 chiamato numero di Woodall generalizzato."}
{"id": "1368759", "revid": "231215", "url": "https://it.wikipedia.org/wiki?curid=1368759", "title": "Coop Lombardia", "text": "Coop Lombardia \u00e8 una delle 7 grandi cooperative di consumatori del sistema Coop, e come tale aderisce all'ANCC della Lega Nazionale delle Cooperative e Mutue e al consorzio cooperativo Coop Italia.\nInsieme alle grandi cooperative Coop Liguria e Nova Coop aderisce al Distretto Nord-Ovest.\nCoop Lombardia controlla la societ\u00e0 Marketing Trend S.p.A. che gestisce i negozi di fai da te ad insegna Brico Io in Italia.\nStoria.\nDa Muggi\u00f2 a Coop Lombardia.\nIl primo nucleo dell'attuale Coop Lombardia \u00e8 stata la Cooperativa di Consumo con forno di Muggi\u00f2, nata nel 1926. Questa cooperativa resistette al fascismo e alla guerra, e apr\u00ec nel 1958 un primo negozio a libero servizio e nel 1969 un supermercato. In Lombardia la rete cooperativa era ancora molto polverizzata (c'erano ancora 433 cooperative con 970 punti vendita) cosicch\u00e9 nel 1969 il presidente Primo Casati propose ai soci un progetto di fusione con altre cooperative, che si realizz\u00f2 nel 1970 incorporando le cooperative di Nova Milanese, Cesate e Limbiate e cambiando la ragione sociale in Unicoop Lombardia. L'Associazione Lombarda delle Cooperative di Consumo affid\u00f2 a questa nuova compagine il compito di accorpare le cooperative lombarde e di ammodernare la rete di vendita. Due anni dopo la sede venne spostata a Bollate. Nel 1973 si arriv\u00f2 a 46 punti vendita e 18.000 soci ma Unicoop Lombardia rimaneva ancora un'azienda di piccole dimensioni, con capacit\u00e0 manageriali non adatte a una grande azienda, che non permetteva cos\u00ec uno sviluppo significativo. Primo Casati si dimise e subentr\u00f2 Fernando Avunti, proveniente da \"La Proletaria\" (ora Unicoop Tirreno) e dal consorzio provinciale delle cooperative di consumatori di Livorno. Nel 1974 si procedette alla fusione con l'Unione Cooperativa Comasca e con la Coop Unione di Milano. Questa fusione permise lo sbarco nel capoluogo, e qui venne spostata la sede.\nNel 1975 venne creato il primo piano di sviluppo e ristrutturazione della rete di vendita, con il progetto di aprire alcuni moderni supermercati, alcuni successivamente aperti a Como e a Opera, e l'anno successivo venne inaugurato il nuovo magazzino logistico a Pieve Emanuele. Tuttavia la cooperativa, come anche Coop Liguria, Coop Piemonte e Coop Romagna Marche risent\u00ec della crisi economica petrolifera, con effetti molto pesanti tanto da chiedere aiuto al movimento nazionale. Venne cos\u00ec impostato con Coop Italia un programma di salvataggio con la chiusura di alcuni negozi, la vendita di alcuni immobili alle cooperative edificatrici e la riduzione dei costi. Venne per\u00f2 il problema di creare un nuovo gruppo dirigente: Avunti, convinto di aver fatto tutto il possibile, si dimise e torn\u00f2 in Toscana. Coop Italia infatti non invi\u00f2 nuove personalit\u00e0, e molti dirigenti lasciavano l'azienda andando a lavorare alla concorrenza. Per una parte del movimento cooperativo inoltre Unicoop Lombardia era in una situazione tale che andava avviata alla liquidazione. Divent\u00f2 cos\u00ec presidente Ambrogio Vaghi, che non si rassegn\u00f2 alla situazione: avvi\u00f2 la ricostruzione di un gruppo dirigente, anche con l'assunzione di quadri dall'esterno, venne instaurato un gruppo di lavoro di Coop Italia, diretto da Giovanni Consorte che produsse una dettagliata analisi, e cos\u00ec riuscirono a ottenere un miliardo di lire dal movimento e inizi\u00f2 un processo di ristrutturazione con riqualificazione della rete (tra cui due nuovi supermercati a Milano e a Lodi) che si complet\u00f2 nel 1982.\nL'anno successivo avvenne una svolta: venne incorporata la Unione Cooperative di Consumo di Cremona (UCCC), una cooperativa nata nel 1945 che razionalizz\u00f2 e modernizz\u00f2 la rete della provincia, e che successivamente incorpor\u00f2 la Unione Cooperative di Brescia arrivando a 15 punti vendita e 20.000 soci. Oltre all'UCCC venne incorporato il magazzino consortile di Pieve Emanuele, e la ragione sociale cambi\u00f2 da Unicoop Lombardia a Coop Lombardia.\nDal 1984 ad oggi.\nLa nuova cooperativa aveva 43 punti vendita, quasi 50.000 soci e 1.200 dipendenti. Nel 1984 viene eletto nuovo presidente Antonio Bertolini, che compresa l'evoluzione del mercato della distribuzione in corso in quegli anni, diede avvio ad un'ulteriore ristrutturazione della societ\u00e0 ponendo le basi per l'apertura di nuovi Ipermercati.\nSuperata ormai definitivamente la crisi, ci fu un forte sviluppo: nel 1988 al Gallaratese (un quartiere popolare molto popoloso di Milano) apr\u00ec il Centro Commerciale Bonola, progettato nel 1978, che al suo interno ospitava il primo ipermercato ad insegna \"Ipercoop\" d'Italia.\nLo sviluppo prosegu\u00ec notevolmente soprattutto in provincia di Milano, e negli anni Novanta e Duemila avvennero diverse aperture puntando soprattutto sui superstore e sugli ipermercati. Per il canale ipermercati vennero aperti a Milano citt\u00e0 altre due strutture (nel 1991 nel quartiere di Baggio e nel 2001 in Piazza Lodi), e quattro aperture avvennero in provincia: il centro \"Metropoli\" di Novate Milanese (1999), il centro \"Acquario\" di Vignate (2002), il \"Centro Sarca\" di Sesto San Giovanni (2003) e quello di Peschiera Borromeo nel 2011.\nCon il canale iper si aprirono quattro centri commerciali anche fuori dalla provincia di Milano: nel 1993 il centro commerciale \"Mirabello\" a Cant\u00f9 (CO), nel 1994 il centro commerciale \"Gran Rond\u00f2\" di Crema (CR), nel 2005 il centro comnmerciale \"Il Ducale\" di Vigevano (PV) e il \"CremonaPo\" di Cremona nel 2006.\nParallelamente molti negozi di piccole dimensioni sono stati sostituiti da moderni superstore (vedi Novate Milanese nel 1985, Sesto San Giovanni nel 1990, Muggi\u00f2 nel 1996 e Opera nel 2000).\nNel 1999 Coop Lombardia incorpora la Coop Unione con sede a Busto Arsizio, che ha portato in dote i suoi punti vendita, rafforzando notevolmente la presenza nel Varesotto dove Coop Lombardia possedeva solo un punto vendita a Gallarate.\nCoop Lombardia ha avuto una notevole crescita: se nel 1991 i soci erano appena 138.700 con 36 supermercati e 2 Ipercoop, e le vendite erano pari a circa 352,95 milioni di euro, quindici anni dopo si arriv\u00f2 a ben 764.151 soci, con 41 supermercati e 10 Ipercoop, e con 941,37 milioni di euro di vendite.\nLe aree di presenza sono concentrate soprattutto nell'hinterland milanese, con una presenza importante (in termini di quote di mercato) anche nelle province di Cremona e Brescia e insediamenti nelle province di Como, Varese, Lodi, Pavia e Bergamo.\nInoltre agli inizi del terzo millennio si stabil\u00ec un accordo con altre cooperative, ovvero Coop Liguria, Coop Consumatori Nordest e Coop Adriatica, per aprire ipermercati in Sicilia: nel 2004 venne costituita la societ\u00e0 Ipercoop Sicilia S.p.A. con sede a Palermo, e nel maggio del 2007 apr\u00ec il primo dei 7 Ipercoop previsti, a Ragusa, seguito nel marzo 2008 da quello di Milazzo, a maggio 2009 da quello di Gravina di Catania e a novembre 2009 dal primo Ipercoop di Palermo e a novembre 2010 dal secondo Ipercoop del capoluogo siciliano. Il 1\u00ba ottobre 2014, in seguito alla fusione tra IperCoop Sicilia S.p.a. e SuperCoop Sicilia S.r.l, Coop Lombardia e Coop Liguria cedono le loro quote della neonata Coop Sicilia alle due Coop rimanenti Coop Adriatica e Coop Consumatori Nordest e lasciano l'azienda.\nDa luglio 2007 Coop Lombardia ha adottato ufficialmente l'insegna InCoop e il nuovo layout di Coop Italia per le piccole strutture, cominciando con l'avvenuta ristrutturazione del negozio di Arcore.\nIl 6 marzo 2008 ha aperto il nuovo superstore di Varese, dimostrando l'interesse della Cooperativa di svilupparsi maggiormente anche fuori dalle province storiche pi\u00f9 radicate.\nIl 18 novembre 2009 ha aperto il nuovo superstore \"ecologico\" di Desio, aumentando cos\u00ec notevolemente la presenza di Coop nella Provincia di Monza e della Brianza.\nIl 21 marzo 2012 ha aperto il superstore di Bergamo, che ha permesso lo sbarco della cooperativa nella provincia orobica. Esattamente un anno dopo, il 21 marzo 2013, raddoppia la presenza nella provincia bergamasca aprendo un supermercato a Trescore Balneario.\nIl 16 e il 17 settembre 2013 vengono definitivamente convertiti in Ipercoop i due punti vendita ad insegna IperPellicano (Gruppo Lombardini) di Treviglio e di Mapello, decretando di fatto l'ingresso del formato iper anche nella provincia di Bergamo.\nIl 24 settembre 2016 viene aperto un nuovo Ipercoop, questa volta all'interno del centro commerciale Eln\u00f2s Ikea di Roncadelle (BS) che ha chiuso nel 2018 per essere sostituito dal nuovo Ipercoop di Brescia all'interno del centro commerciale \"Nuovo Flaminia\".\nIl 1\u00ba novembre 2020 Coop Lombardia incorpora Coop Vicinato Lombardia con 33 negozi, 45.000 soci, 400 dipendenti e un fatturato di 70 milioni di euro nel 2019.\n\u00c8 in corso di valutazione una possibile fusione di Coop Lombardia con Coop Liguria e Nova Coop, per creare una grande cooperativa di consumatori del Distretto nord-ovest; come gi\u00e0 avvenuto nel Distretto Adriatico con la creazione il 1\u00ba gennaio 2016 di Coop Alleanza 3.0 dalla fusione di Coop Adriatica, Coop Consumatori Nordest e Coop Estense.\nI soci.\nAl 31 dicembre 2020 i soci erano 765.650.\nI soci sono organizzati in 38 Comitati Soci di zona e 4 Centri socio culturali territoriali.\nI soci prestatori, ovvero titolari di libretto di prestito sociale erano 99.641.\nCoop Lombardia ha effettuato il 63,43% delle vendite ai suoi soci.\nDal 2004 Coop Lombardia ha una sua edizione della rivista \"Consumatori\" (utilizzata, con edizioni locali, anche dalle altre grandi Coop del distretto Adriatico e del Nord-Ovest), che viene distribuita ai soci gratuitamente nei punti vendita e tramite versione PDF su Internet. In precedenza (dal 1982 al 2003) Coop Lombardia distribuiva una sua rivista, chiamata \"Quale Consumo\".\nInoltre c'\u00e8 un'altra rivista, \"Noi Coop\" che \u00e8 riservata ai dipendenti.\nLa rete di vendita.\nNell'anno 2020 Coop Lombardia conta 92 punti vendita, divisi tra ipermercati (14), superstore (18), supermercati (23) e negozi di vicinato (37).\nQuesto \u00e8 il dettaglio della rete di vendita al 31/12/2020:\nCome si pu\u00f2 notare Coop Lombardia opera in un'area limitata della Regione, tuttavia in provincia di Mantova e a Montichiari (BS) \u00e8 presente Coop Consumatori Nordest e a Tradate, Luino (VA) e Castano Primo (MI) \u00e8 presente Nova Coop. In regione sono inoltre presenti una trentina di piccole cooperative.\nLa rete di aree di servizio per carburanti a marchio \"Enercoop\" conta sei impianti situati a Busto Garolfo, Cant\u00f9, Crema, Mapello, Opera e Treviglio."}
{"id": "1368762", "revid": "124123", "url": "https://it.wikipedia.org/wiki?curid=1368762", "title": "Julie McDonald", "text": "Specializzata nello stile libero, ha vinto la medaglia di bronzo negli 800\u00a0m sl ai Giochi olimpici di Seoul 1988 con il tempo di 8'22\"93 tuttora primato nazionale australiano sulla distanza."}
{"id": "1368764", "revid": "124884915", "url": "https://it.wikipedia.org/wiki?curid=1368764", "title": "Milano Serravalle-Milano Tangenziali", "text": "La Milano Serravalle-Milano Tangenziali S.p.A. \u00e8 una azienda italiana che opera nel settore della gestione in concessione di tratti autostradali.\nHa sede ad Assago ed \u00e8 concessionaria fino al 2028 della A7 da Milano a Serravalle Scrivia, della cintura di tre tangenziali del capoluogo lombardo (Ovest, Est, Nord), della Tangenziale di Pavia e del raccordo che congiunge questa con l'A7. La rete infrastrutturale da essa gestita copre oltre 180 chilometri di autostrada.\nStoria.\n\u00c8 stata fondata il 28 luglio 1951 con il nome di SpA per l'Autostrada Serravalle-Milano-Ponte Chiasso, dai seguenti enti pubblici: Province, Comuni e Camera di Commercio di Milano, Genova, Pavia e Como e dal Consorzio Autonomo del porto di Genova (oggi Autorit\u00e0 Portuale di Genova). L'intento degli enti promotori, negli anni 50/60, era quello di collegare Genova alla Svizzera (Ponte Chiasso). Il 25 giugno del 1960 \u00e8 stata aperta al traffico l'A7 (nel tratto compreso tra Milano e Serravalle Scrivia). Successivamente ha cambiato ragione sociale in Milano Mare-Milano Tangenziali, mettendo in risalto i due assi autostradali componenti l'attuale rete in esercizio: l'asse che collega Milano a Serravalle Scrivia e l'anello delle tangenziali milanesi. Dal 2005 ha assunto l'attuale denominazione.\nPassaggi azionari e relativi prezzi.\nFra il 2002 e il 2004 il gruppo Gavio tent\u00f2 la scalata alla societ\u00e0, secondo un'inchiesta del Corriere della Sera, grazie all'appoggio della giunta provinciale guidata da Ombretta Colli, salvo poi vendere le quote acquistate quando la guida della provincia pass\u00f2 a Filippo Penati, alla guida della coalizione elettorale avversa alla prima. Il 9 maggio 2005 la Provincia di Milano acquis\u00ec dal Porto di Genova l'1,2% delle azioni al prezzo di 4,85 euro per azione.\nIl 29 luglio 2005 la Provincia di Milano acquis\u00ec un ulteriore 15% di azioni dal gruppo piemontese al prezzo di 8,831 euro per azione., tale acquisizione \u00e8 stata criticata dall'allora sindaco di Milano, Gabriele Albertini che la giudicava eccessivamente onerosa e non strategica (stante l'esistenza di un patto di sindacato fra comune e provincia). In seguito alle denunce di Albertini il Comune di Milano ottenne un indennizzo e relative spese legali per violato patto di Sindacato.. Nel 2010 la corte dei conti ha censurato l'acquisizione, al 2013, a seguito delle denunce presentate da Albertini, il caso \u00e8 oggetto di indagini da parte della stessa Corte.\nIl 26 novembre 2012 un'asta per l'alienazione delle azioni possedute da A.S.A.M. S.p.A., dal Comune di Milano, dalla Provincia di Como, dal Comune di Como, dalla Camera di Commercio Industria Artigianato e Agricoltura di Como, dalla Provincia di Pavia, dal Comune di Pavia e dalla Camera di Commercio Industria Artigianato e Agricoltura non ha raccolto alcuna offerta. Oggetto d'asta era l'82,12% del capitale sociale con una base d'asta di 4,45 euro per azione.\nTratte autostradali gestite.\nIl totale gestito \u00e8 di 184,3 km.\nPrincipali azionisti.\nLe azioni dell'azienda sono cos\u00ec ripartite :"}
{"id": "1368768", "revid": "61051", "url": "https://it.wikipedia.org/wiki?curid=1368768", "title": "Danaus plexippus", "text": "La monarca (Danaus plexippus ()) \u00e8 una farfalla della famiglia Nymphalidae, nativa dell'America. \u00c8 probabilmente la farfalla pi\u00f9 conosciuta di tutto il Nord America. La Monarca \u00e8 l'\u201cinsetto nazionale\u201d degli stati dell'Alabama, Idaho, Illinois e Texas, e la \u201cfarfalla nazionale\u201d del Minnesota, Vermont e Virginia Occidentale. Nel 1989 \u00e8 stata nominata \"insetto nazionale\" degli Stati Uniti d'America.\nDescrizione.\nAdulto.\nHa una vivace livrea arancione con nervature costali dai contorni neri e due serie di macchie bianche lungo il bordo delle ali. L'apertura alare varia dai 7,5 ai 10\u00a0cm.\nLarva.\nIl bruco \u00e8 a strisce nere, gialle e bianche.\nBiologia.\nAlimentazione.\nLe larve si sviluppano su piante del genere \"Asclepias\" e su altre Asclepiadaceae. Lo sviluppo, dall'uovo all'adulto, si completa in circa 30 giorni.\nIl numero delle generazioni annue varia a seconda delle condizioni climatiche.\nMigrazioni e strategie difensive.\nHa una notevole resistenza al volo il che le consente di compiere lunghe migrazioni.\nEccezionalmente un individuo di questa specie ha volato per 2112\u00a0km in 46 giorni. Questo favorisce la dispersione della specie, che occasionalmente \u00e8 stata rinvenuta anche in zone molto lontane dall'areale originario.\nLe popolazioni del Nord America compiono invece migrazioni periodiche tra le regioni pi\u00f9 settentrionali, dove \u00e8 presente solo nella stagione estiva, e le zone di svernamento , orientandosi con uno speciale senso chiamato \"magnetoricezione\". \nIn autunno le farfalle volano verso sud, formando gruppi di migliaia di individui. Quelle degli Stati Uniti occidentali raggiungono alcune zone montuose della California tra San Francisco e Los Angeles, dove trascorrono l'inverno in uno stato di semi-ibernazione aggrappate a decine di migliaia ai tronchi e ai rami degli alberi. Quelle del Canada meridionale e degli Stati Uniti centrali e orientali raggiungono una piccola valle situata in Messico a 3000\u00a0m s.l.m. di altitudine, dove durante l'inverno si concentrano oltre 14 milioni di farfalle in un ettaro e mezzo di superficie. Nella primavera successiva, dopo gli accoppiamenti, gli individui di entrambi i sessi iniziano il viaggio di ritorno, durante il quale alcune femmine si fermano a deporre le uova; in alcuni casi \u00e8 la generazione successiva a completare il viaggio ricolonizzando le regioni pi\u00f9 settentrionali. Le migrazioni a Nord verso il Canada, avvengono in 3 generazioni, il ritorno in Messico avviene invece in un'unica generazione: questo \u00e8 un raro caso di migrazione in pi\u00f9 generazioni.\nSia le larve che gli adulti presentano vivaci colorazioni aposematiche, che li difendono dai predatori vertebrati, avvertendoli della presenza di sostanze tossiche (cardenolidi) che li rendono inappetibili. Queste sostanze vengono assimilate durante lo sviluppo larvale dalle specie di \"Asclepias\" di cui il bruco si nutre.\nDistribuzione e habitat.\n\u00c8 distribuita in quasi tutta l'America, dal Canada meridionale al Rio delle Amazzoni. A partire dal diciannovesimo secolo \u00e8 stata trovata anche in Indonesia, in Nuova Zelanda e in Australia, dove \u00e8 conosciuta come farfalla migratrice. In Europa \u00e8 residente nelle isole Canarie e a Madera, mentre nelle Azzorre, in Portogallo e in Spagna compaiono occasionalmente individui migranti.\nTassonomia.\nSecondo la revisione di Smith \"et al.\" (2005) si distinguono due sottospecie:"}
{"id": "1368773", "revid": "767487", "url": "https://it.wikipedia.org/wiki?curid=1368773", "title": "New Jersey Drive", "text": "New Jersey Drive \u00e8 un film del 1995 diretto da Nick Gomez, prodotto da Spike Lee."}
{"id": "1368775", "revid": "205250", "url": "https://it.wikipedia.org/wiki?curid=1368775", "title": "Rafael S\u00e1nchez Ferlosio", "text": "Noto al pubblico principalmente per i romanzi \"El Jarama\" (1956) e \"Imprese e vagabondaggi di Alfanhu\u00ec\" (1951), Ferlosio si contraddistingue nel quadro spagnolo contemporaneo per la sua vasta e diversificata attivit\u00e0. Durante la sua carriera ha vinto numerosi premi, tra cui il Premio Cervantes nel 2004 e il Premio Nacional de las Letras Espa\u00f1olas nel 2009. \nBiografia.\nVita.\nFiglio del politico e scrittore Rafael S\u00e1nchez Mazas e dell'italiana Liliana Ferlosio, Rafael S\u00e1nchez Ferlosio nasce a Roma nel dicembre del 1927, nella citt\u00e0 in cui il padre lavorava come corrispondente e cronista per il quotidiano spagnolo ABC. Rafael ha altri tre fratelli, due dei quali diventeranno, come lui, personaggi noti: uno \u00e8 il filosofo e matematico Miguel S\u00e1nchez-Mazas Ferlosio, e l'altro il poeta e cantautore Chicho S\u00e1nchez Ferlosio.\nDurante la guerra civile spagnola Rafael rimane in Italia con la famiglia, per poi trasferirsi in Spagna e studiare presso il collegio gesuita di San Jos\u00e9 di Villafranca de los Barros, con l'intenzione di iscriversi alla scuola di architettura. Poco dopo, per\u00f2, abbandona questo campo di studi per seguire Filologia e Semiotica presso la facolt\u00e0 di Filosofia dell'Universit\u00e0 Complutense di Madrid, dove consegue il dottorato. \nDurante il periodo universitario entra in contatto con un gruppo di giovani scrittori, uniti dall'amicizia e dall'interesse per l'attualit\u00e0, che si affermeranno nel panorama letterario spagnolo nella seconda met\u00e0 del '900. Si tratta della cosiddetta generazione del '50, di cui fanno parte, fra gli altri, Ignacio Aldecoa, Jes\u00fas Fern\u00e1ndez Santos e Carmen Mart\u00edn Gaite.\nDopo essersi separato dalla scrittrice Carmen Mart\u00edn Gaite, con la quale ha una figlia, Marta, deceduta nel 1982, si sposa con Demetria Chamorro.\nCarriera.\nRafael S\u00e1nchez Ferlosio inizia la sua carriera letteraria a cavallo tra gli anni Quaranta e gli Cinquanta, pubblicando diversi racconti in riviste spagnole del tempo. Coadiuvato dai suoi amici universitari Ignacio Adelcoa e Alfonso Sastre, diventa direttore della \"Revista Espa\u00f1ola\" fondata nel 1953. Nonostante questa esperienza non abbia avuto lunga vita, molti autori in quel momento poco noti ebbero modo di farsi conoscere attraverso la rivista; lo stesso S\u00e1nchez Ferlosio vi pubblic\u00f2 due testi e la traduzione di \"Tot\u00f2, il buono\" di Cesare Zavattini. In questi stessi anni si avvicina al mondo del cinema studiando, anche se per poco tempo, alla Scuola di Cinematografia.\nNel 1951 inaugura definitivamente la sua carriera pubblicando il racconto \"Imprese e vagabondaggi di Alfanhu\u00ec,\" ma solo con il romanzo \"El Jarama\" riuscir\u00e0 a raggiungere fama e riconoscimento a livello internazionale, vincendo il Premio Nadal nel 1955 e il Premio de la Cr\u00edtica nel 1957.\nCon la pubblicazione di questo romanzo inizia un lungo percorso di ricerca sulla grammatica che durer\u00e0 circa quindici anni. Durante questa fase della sua carriera Ferlosio mette momentaneamente da parte la scrittura di romanzi e intraprende l'attivit\u00e0 di saggista e giornalista pubblicando numerosi articoli su giornali e riviste. \u00c8 molto apprezzato e conosciuto dal pubblico come scrittore, mentre la sua attivit\u00e0 di saggista \u00e8 ancora poco studiata. \nNoto per essere uno scrittore scontroso e stravagante, Sanchez Ferlosio cita tra gli autori che pi\u00f9 lo hanno influenzato Karl B\u00fchler, Max Weber, T. W. Adorno e Kafka. \u00c8 inoltre conosciuto per la sua visione critica dei temi sociali, uno su tutti il tema dei conflitti armati, contro il quale si \u00e8 schierato pubblicamente in occasione della guerra del Golfo e delle guerre in Iraq.\nProduzione letteraria.\nRomanzi.\n\"Imprese e vagabondaggi di Alfanhu\u00ed\" (1951).\nS\u00e1nchez Ferlosio pubblica nel 1951 il suo primo romanzo \"Imprese e vagabondaggi di Alfanhu\u00ed:\" si tratta del primo scritto nel panorama della narrativa spagnola del XX secolo che apre le porte al cosiddetto \"oggettivismo puro\".\nIl libro, pubblicato durante gli anni pi\u00f9 difficili del franchismo, narra i curiosi esperimenti e il vagabondare spensierato del bambino Alfanhu\u00ec per le terre della Castiglia: nel corso delle sue tappe il protagonista si arricchisce culturalmente incontrando numerosi personaggi, reali e immaginari. La narrazione \u00e8 un misto di fiaba, avventura e narrativa di fantascienza. L'autore riprende con quest'opera le antiche tradizioni del romanzo picaresco, unendole alle suggestioni del surrealismo, o realismo magico. Abbandonando i canoni del neorealismo, si svincola completamente dai caratteri delle correnti letterarie del post-guerra. Quest'opera ottenne uno scarso successo, anche a causa del contesto culturale durante il quale venne pubblicata: la generazione di cui fa parte Ferlosio stava vivendo in primo piano la turbolenta situazione sociale e politica della Spagna, e questo romanzo non seguiva i canoni sostenuti dal franchismo.\n\"El Jarama\" (1956).\nIl secondo romanzo di Sanchez Ferlosio narra l'avventura di un gruppo di undici amici in una domenica estiva. La narrazione \u00e8 in terza persona e si svolge nell'arco di sedici ore sulle rive del fiume Jarama, da cui il titolo. Durante la giornata, trascorsa dal gruppo di amici in compagnia sulle sponde del fiume, riposando e chiacchierando, avviene un incidente improvviso: l'affogamento di una ragazza nel fiume. La descrizione della sua tragica scomparsa avviene attraverso una triste poesia, incentrata sul valore dell'amicizia. Si tratta di una storia priva di azione fino al momento dell'incidente; il cambiamento del tono della narrazione imprime al racconto un'impronta realistica. L'opera consolida Ferlosio tra i grandi nomi della letteratura contemporanea e lo proietta negli ambienti letterari della seconda met\u00e0 del Novecento.\nSaggi, articoli e altro.\nNel 1974 Sanchez Ferlosio inizia la sua attivit\u00e0 di saggista con \"Las semanas del jard\u00edn\", una riflessione critica sulle tecniche narrative. Dieci anni dopo, nel 1986, pubblica le raccolte di articoli \"La homil\u00eda del rat\u00f3n\" e \"Mientras no cambien los dioses, nada habr\u00e1 cambiado\" e \"Campo de Marte\". Successivamente scrive alcune raccolte di saggi, tra cui \"Ensayos y art\u00edculos\" (1992) e \"Vendr\u00e1n m\u00e1s a\u00f1os malos y nos har\u00e1n m\u00e1s ciegos\" (1993), con i quali ottiene il Premio Nacional de Ensayo e il Premio Ciutat de Barcelona nel 1994. \nNegli anni successivi presenta una serie di rivisitazioni di saggi e articoli scritti tra il 1956 e il 2004, tra i quali \"El alma y la verg\u00fcenza\" (2000), \"La hija de la guerra y la madre de la patria\" (2001) e \"Non olet\" (2003). \nNel corso della sua carriera sperimenta anche la scrittura giornalistica, collaborando con riviste come \"El Urogallo\", \"Claves de Raz\u00f3n Pr\u00e1ctica\", \"Cuadernos Hispanoamericanos\" e \"Revista de Occidente\" e con agenzie di informazione come Arriba, ABC, El Pa\u00eds e Diario 16. Queste esperienze gli procurano ulteriori riconoscimenti, come il premio Francisco Cerecedo della Asociaci\u00f3n de Periodistas Europeos nel 1983, il Premio Mariano de Cavia nel 2002 e il Premio Francisco Vald\u00e9s nel 2003.\nNel 2007 pubblica i saggi \"Sobre la guerra\" (2007), \"God &amp; Gun\" e \"Apuntes de polemolog\u00eda\" (2008), nei quali riflette sulla violenza, sulla guerra e sulla religione.\nUna delle caratteristiche principali di Rafael S\u00e1nchez Ferlosio \u00e8 la sua ecletticit\u00e0: scrittore poliedrico e complesso, \u00e8 in grado di passare da un registro realista ad uno fantastico; la sua produzione comprende anche poesie e racconti (\"Y el coraz\u00f3n, caliente, 1961;\" \"Dientes, p\u00f3lvora, febrero,\" 1961), testi di narrativa per bambini (\"El hu\u00e9sped de las nieves,\" 1982; \"El escudo de Jotan,\" 1989). Nel 2005 pubblica la raccolta di racconti \"El Geco.\"\nConvinzioni.\nLo scrittore afferma di essere radicalmente laico; egli ritiene che la religione abbia influenzato eccessivamente il corso della storia. La sua scrittura \u00e8 rivolta alla dimensione pubblica e mira a criticare i pregiudizi imposti della societ\u00e0 sulle masse. Tra i bersagli polemici pi\u00f9 frequenti dei suoi saggi e articoli si incontrano il culto del progresso al quale, secondo l'autore, sarebbero assoggettate le vite delle persone, la smania di autoaffermazione e di egemonia delle autorit\u00e0 statali, e l'uso della forza e delle armi come legittimazione del potere sui pi\u00f9 deboli.\nRiconoscimenti.\nNel corso della sua carriera letteraria S\u00e1nchez Ferlosio ha ottenuto numerosi premi: "}
{"id": "1368780", "revid": "599013", "url": "https://it.wikipedia.org/wiki?curid=1368780", "title": "Cornelia Sirch", "text": "Specializzata nel dorso e nei misti, ha vinto due medaglie di bronzo alle Olimpiadi di Seoul 1988, nei 100\u00a0m e 200\u00a0m dorso.\nHa vinto un oro alle olimpiadi nella staffetta mista alle olimpiadi del 1988. "}
{"id": "1368783", "revid": "339392", "url": "https://it.wikipedia.org/wiki?curid=1368783", "title": "F\u00e9d\u00e9ration Internationale de Rugby Amateur", "text": ""}
{"id": "1368784", "revid": "339392", "url": "https://it.wikipedia.org/wiki?curid=1368784", "title": "FIRA", "text": ""}
{"id": "1368785", "revid": "31886", "url": "https://it.wikipedia.org/wiki?curid=1368785", "title": "Rush (Aly &amp; AJ)", "text": "Rush \u00e8 il primo singolo di Aly &amp; AJ pubblicato nel 2005 da Hollywood Records, estratto dal loro primo album \"Into the Rush\".\nIl disco.\nIl singolo \u00e8 stato pubblicato nel febbraio del 2006 per promuovere il film Disney \"Twitches\" su Radio Disney nell'Ottobre 2005 e successivamente.\n\"Rush\" \u00e8 una canzone pop suonata in chiave D minore. La canzone \u00e8 presente nella colonna sonora del gioco Bratz Rock Angelz.\nVideo Musicale.\nCi sono due versioni differenti del video. La prima versione, pubblicata solamente dalla Disney, include scene del primo concerto di Aly &amp; AJ e scene dal film Twitches. Il video \u00e8 stato diretto dal regista vincitore di premi award Marc Webb .\nLa seconda versione \u00e8 stata mandata in onda per la prima volta il 15 febbraio 2006. Rappresenta i viaggi delle sorelle americane. Loro vanno anche in spiaggia, in un campo estivo e da un bazar. Partono suonando le loro chitarre e guadagnano dei soldi e successivamente li usano per comprare un registratore e dei microfoni. Il video si conclude con la scena in cui le sorelle vanno via dalla spiaggia.\nAccoglienza.\n\"Rush\" \u00e8 il primo singolo di Aly &amp; AJ ed ebbe un successo commerciale negli States. Inizialmente quando fu pubblicato, entr\u00f2 subito nella Billboard's Pop 100 e nella Hot Digital Songs. Il febbraio successivo, quando fu pubblicato, entr\u00f2 nella Billboard Hot 100, posizionandosi alla numero 59 e stando in chart per un totale di 11 settimane. Il video musicale si posizion\u00f2 alla numero 6 a TRL America."}
{"id": "1368789", "revid": "767487", "url": "https://it.wikipedia.org/wiki?curid=1368789", "title": "Tales from the Hood", "text": "Tales from the Hood \u00e8 un film del 1995, diretto da Rusty Cundieff, prodotto da Spike Lee."}
{"id": "1368802", "revid": "117452111", "url": "https://it.wikipedia.org/wiki?curid=1368802", "title": "Niesky", "text": "Niesky (in sorbo Niska) \u00e8 una citt\u00e0 tedesca situata nel \"Land\" della Sassonia. Fa parte del circondario di G\u00f6rlitz. Fino al 1\u00ba agosto 2008 era il capoluogo dell'ex circondario della Bassa Slesia-Alta Lusazia.\nNiesky si fregia del titolo di \"Grande citt\u00e0 circondariale\" (\"Gro\u00dfe Kreisstadt\")."}
{"id": "1368803", "revid": "767487", "url": "https://it.wikipedia.org/wiki?curid=1368803", "title": "The Best Man", "text": "The Best Man \u00e8 un film del 1999, diretto da Malcolm D. Lee e prodotto da Spike Lee.\nTrama.\nHarper Steward \u00e8 uno scrittore afroamericano che ha raggiunto il successo grazie a un libro in cui svela i segreti pi\u00f9 intimi dei suoi migliori amici: Jordan, una giornalista presa dalla carriera, Quentin , un playboy disilluso e Julian, un ragazzo timido succube della propria fidanzata. Il matrimonio tra Lance e Mia scatener\u00e0 ricordi e far\u00e0 emergere scottanti verit\u00e0 riguardanti il gruppo di amici."}
{"id": "1368804", "revid": "166579", "url": "https://it.wikipedia.org/wiki?curid=1368804", "title": "Le Roste", "text": "L'area delle Roste, lungo il fiume Merse e visibile dalla strada che collega Massa Marittima con Siena, raccoglie i resti delle lavorazioni del rame a partire dalla fine del XIX, inizi del XX secolo, avvenute con il metodo Conedera. Il minerale di rame, estratto nella vicina Miniera Merse distante circa 2\u00a0km e l\u00ec lavato e frantumato, veniva trasportato su vagoni mediante una ferrovia decauville. Qui veniva accatastato in cumuli e arrostito all'aperto. L'acqua passata sui cumuli si arricchiva di solfati di rame e ferro (lisciviazione), e successivamente immessa nei forni da cementazione per un processo elettrochimico rilasciava il rame puro.\nNel 1890 la miniera delle Merse entr\u00f2 nel novero delle miniere pi\u00f9 produttive di calcopirite associata in diverse proporzioni alla pirite ed inclusa in una ganga quarzosa. Furono trovate delle ricche zone o colonne di calcopirite principalmente sotto al fiume Merse, da dove veniva estratta una discreta quantit\u00e0 di minerale di rame al 12%. La maggior parte era per\u00f2 minerale con un tenore dal 2% al 6% ed in media con il 3% di rame. \nPer poter sfruttare il minerale a basso tenore di rame fu progettato un nuovo impianto metallurgico dei minerali poveri attraverso un processo brevettato da Raimondo Conedera.\nMetodo Conedera.\nLa calcopirite frantumata viene arrostita in grandi cumuli o cataste all'aria aperta (Roste), quindi lisciviati. dalle acque di lisciviazione si estrae il rame per mezzo del ferro attraverso il metodo di cementazione. I residui della lisciviazione ricchi in calcopirite non arrostita o incompletamente solfatizzata, oppure in solfuro di rame, vengono inviati alla laveria dove si elimina gran parte del quarzo. Il risultato sono granelli ricchi al 13-14% di rame.\nLa specialit\u00e0 del sistema di cementazione consisteva nell'inserire sulla superficie del bagno, contenente una giusta quantit\u00e0 di ghisa convenientemente disposta, uno strato di sbarre orizzontali sempre in ghisa, in modo tale da formare l'anodo della pila, e da agevolare il passaggio di corrente elettrica attraverso il bagno. Cio\u00e8 quello che sarebbe precisamente ottenuto per mezzo della grafite resa libera dalla ghisa del suddetto strato superficiale.\nOggi la zona delle Roste \u00e8 ubicata nel territorio del comune di Montieri (GR) e rappresenta un sito di competenza del Parco Tecnologico Archeologico delle Colline Metallifere Grossetane."}
{"id": "1368807", "revid": "1602064", "url": "https://it.wikipedia.org/wiki?curid=1368807", "title": "Lu minaturi/Nina e lu capurale", "text": "Lu minaturi/Nina e lu capurale \u00e8 il 7\u00b0 singolo di Domenico Modugno.\nIl disco.\nModugno \u00e8 l'autore sia del testo che della musica.\nI brani.\n\"Lu minaturi\".\n\"Lu minaturi\" \u00e8 la canzone pi\u00f9 nota, e fu ristampata l'anno successivo su EP, inoltre \u00e8 stata reincisa in \"Tutto Modugno\".\nLa canzone racconta con un semplice sottofondo di chitarra la terribile vita dei minatori con un toccante ritornello (\"Suda, suda, suda, suttu allu suli cucenti, cucenti\") in riferimento ai supplizi che all'epoca questa gente subiva, costretti a lavorare 10 ore al giorno per pochi soldi.\nCover.\nNel 2000 la Piccola Orchestra Avion Travel ne ha realizzata una cover nell'album Storie d'amore.\n\"Nina e lu capurale\".\nLa canzone parla dell'amore tra una ragazza e un caporale; venne ristampata assieme a \"Lu minaturi\" su un EP, ma non sar\u00e0 mai ristampata successivamente n\u00e9 reincisa.\nAlcune strofe centrali saranno riutilizzate nella canzone \"Mariti in citt\u00e0\"."}
{"id": "1368810", "revid": "599013", "url": "https://it.wikipedia.org/wiki?curid=1368810", "title": "Kathrin Zimmermann", "text": "Specializzata nel dorso, ha vinto la medaglia d'argento nei 200\u00a0m dorso alle Olimpiadi di Seoul 1988."}
{"id": "1368812", "revid": "111319", "url": "https://it.wikipedia.org/wiki?curid=1368812", "title": "Katrin Zimmermann", "text": ""}
{"id": "1368818", "revid": "123337322", "url": "https://it.wikipedia.org/wiki?curid=1368818", "title": "Pam Ferris", "text": "Biografia.\nNata in Germania, ad Hannover, da genitori gallesi, mentre suo padre prestava servizio nella Royal Air Force. Dopo che i suoi genitori sono tornati nel Regno Unito, Ferris ha trascorso la sua infanzia nella zona di Aberkenfig, vicino a Bridgend. Suo padre Fred Ferris, era un poliziotto e sua madre Ann Perkins, lavorava nel panificio di famiglia.\nFerris si \u00e8 esibita nei suoi anni pi\u00f9 giovani al Mercury Theatre di Auckland, e successivamente con varie compagnie regionali nel Regno Unito, \u00e8 moglie dell'attore Roger Frost.\nI suoi ruoli pi\u00f9 celebri sono quello della preside Agatha Trinciabue in \"Matilda 6 mitica\" (1996) e quello della perfida zia Marge Dursley in \"Harry Potter e il prigioniero di Azkaban\" (2004).\nDoppiatrici italiane.\nNelle versioni in italiano dei suoi lavori, Pam Ferris \u00e8 stata doppiata da:"}
{"id": "1368823", "revid": "767487", "url": "https://it.wikipedia.org/wiki?curid=1368823", "title": "Avail", "text": "Gli Avail sono una band punk rock/hardcore punk statunitense.\nBiografia.\nLe origini.\nOriginariamente provenienti dalla Virginia del Nord, il gruppo si form\u00f2 nel 1987 sotto il nome di Sleestax e comprendeva JoeSef Banks, Doug Crosby, Brian Stewart e Mikey Warstler. L'unico membro superstite, il chitarrista Joe Banks, si riun\u00ec con il leader della formazione rivale dei LDK (Learning Disabled Kids) Tim Barry.\nNel 1990 si trasferirono insieme a Richmond, e presto, dopo numerosi cambi di formazione, consolidarono la formazione, pubblicando il loro primo album nel 1992.\nGli Avail suonano prevalentemente punk rock e melodic hardcore, con testi sentiti e numerosi cambi di melodia. Molti testi parlano proprio di Richmond.\nI cambi di etichette.\nGli Avail auto-produssero il loro primo LP, \"Satiate\" su Catheter-Assembly Records. Il lavoro fu successivamente ripubblicato dalla Lookout! Records, che produsse i loro successivi dischi, prima che il gruppo passasse alla Fat Wreck Chords, la quale pubblic\u00f2 \"One Wrench\" e \"Front Porch Stories\".\nRecentemente hanno firmato per Jade Tree che ha ripubblicato \"Dixie\", \"4am Friday\", e \"Over the James\"."}
{"id": "1368825", "revid": "110157", "url": "https://it.wikipedia.org/wiki?curid=1368825", "title": "Borna", "text": "Borna \u00e8 una citt\u00e0 di abitanti della Sassonia, in Germania. \u00c8 il capoluogo, ma non il centro maggiore, del circondario di Lipsia; si fregia del titolo di \"Grande citt\u00e0 circondariale\" (\"Gro\u00dfe Kreisstadt\"). \nQui fu scoperto un virus neurotropo che prende il nome dalla localit\u00e0: il \"Bornavirus\"."}
{"id": "1368829", "revid": "767487", "url": "https://it.wikipedia.org/wiki?curid=1368829", "title": "Love &amp; Basketball", "text": "Love &amp; Basketball \u00e8 un film del 2000 diretto da Gina Prince-Bythewood e prodotto da Spike Lee.\nTrama.\nLa trama ha inizio nella Los Angeles del 1981, quando Monica e Quincy diventano amici. Tutti e due sognano un futuro nell'NBA, come il pap\u00e0 di Quincy. Il loro rapporto di affetto continua fin oltre il liceo, quando tra i due scatta la scintilla dell'amore. In seguito al rapporto travagliato tra Quincy e il padre, la relazione tra i due subisce una rottura. I due si ri-incontreranno in seguito, entrambi giocatori di basket professionisti. Una storia di odio-amore dai tratti piacevolmente romanzeschi e dall'attitudine positiva, profonda ma leggera allo stesso tempo."}
{"id": "1368830", "revid": "124525820", "url": "https://it.wikipedia.org/wiki?curid=1368830", "title": "Waysted", "text": "I Waysted sono stati una band heavy metal nata nel 1982 per volont\u00e0 dello storico bassista degli UFO Pete Way.\nL'album di maggior successo rimane \"Save Your Prayers\" del 1986, periodo di massimo splendore per quello che si pu\u00f2 definire hair metal. Le melodie accattivanti, la perizia tecnica, la classe esecutiva, si modellano attorno alla carismatica voce di Danny Vaughn, successivamente cantante dei Tyketto. Dall'album fu preso anche il video per il singolo \"Heaven Tonight\".\nStoria.\nLe origini.\nIl noto bassista Pete Way, uno dei pi\u00f9 grandi compositori e musicisti della scena rock britannica degli anni 70/80, abbandon\u00f2 gli UFO nel 1982 a causa delle nuove direzioni musicali intraprese dalla band su trade pi\u00f9 commerciali con l'album \"Mechanix\" (1982). Way subito dopo fond\u00f2 la band Fastway assieme all'ex chitarrista dei Mot\u00f6rhead \"Fast\" Eddie Clarke.\nTuttavia, appena la band stava portando a termine le trattative con l'etichetta CBS Records, Pete Way ricevette due messaggi in rapida successione. Uno proveniva dagli avvocati della Chrysalis Records che lo informarono del fatto che egli era ancora sotto contratto con l'etichetta, e che quindi non avrebbe potuto partecipare al progetto Fastway, ma fortunatamente, egli venne poco dopo contattato da Ozzy Osbourne per entrare nella sua band e suonare nel suo tour europeo. Una volta terminato il tour con Osbourne, Way vorr\u00e0 fondare un'altra band poich\u00e9 impossibilitato a partecipare al progetto Fastway.\nGli inizi.\nWay intitoler\u00e0 la sua nuova band Waysted. A completare la formazione furono il chitarrista Ronnie Kayfield, l'ex Heartbreakers e UFO Paul Raymond alla testiere, il cantante scozzese Fin (vero nome Ian Muir) e l'ex batterista dei Wild Horses e Def Leppard Frank Noon.\nLa band, sotto contratto con la Chrysalis Records, debutt\u00f2 nel 1983 con l'album \"Vices\", prodotto da Mick Glossop, che ironicamente fu proprio il produttore dell'album degli UFO \"Making Contact\" (1983). Way volle indurire le sonorit\u00e0 rispetto a quelle degli UFO, dando alla luce un buon esempio di heavy metal. Il disco chiudeva con la reinterpretazione dei Jefferson Airplane \"Somebody to Love\". A seguito dell'uscita del disco, la band suon\u00f2 di supporto ai M\u00f6tley Cr\u00fce e Ozzy Osbourne negli Stati Uniti. Proprio durante il tour venne aggiunto il secondo chitarrista Barry Benadetta. Tuttavia sorsero dei problemi all'interno della formazione, e alla fine del tour statunitense, Benadetta e Kayfield abbandonarono il progetto.\nAnche Raymond venne allontanato poco prima del tour di supporto ai Dio nel loro tour britannico nell'ottobre 1983. Durante in tour nacquero nuovi dissapori all'interno della formazione, che venne nuovamente rivoluzionata. Venne arruolato l'ex-batterista della punk rock band Angelic Upstart Decca Wade e l'ex chitarrista della Jess Cox Band Neil Shepard. Ma nel tardo 1984 avvenne l'ennesimo cambio di formazione gestito da Way, che arruol\u00f2 il chitarrista Paul Chapman, ex membro degli Skid Row, Lone Star e UFO, ed il batterista Andy Parker.\nI nuovi Waysted, ora composti dal tre ex membri degli UFO, aprirono per gli Iron Maiden nel loro tour britannico, dopo di che Parker lasci\u00f2 i Waysted. L'ex batterista dei Mot\u00f6rhead Philty \"Animal\" Taylor occup\u00f2 la posizione di batterista per alcuni mesi, ma poco dopo lasci\u00f2 il posto all'ex batterista degli Humble Pie e Fastway Jerry Shirley. Per le registrazione del disco \"The Good the Bad the Waysted\" (1985), prodotto dall'ex bassista dei Ten Years After Leo Lyons, la band arruol\u00f2 il tastierista Jimmy DiLella, proveniente dai DOA di Paul Chapman. Pochi mesi dopo, il cantante Fin abbandon\u00f2 la band verso la fine dello stesso 1985.\nWay riallest\u00ec nuovamente la formazione con Chapman, ed arruol\u00f2 l'ex-batterista degli statunitensi World War III John DiTeodoro (Johnny Dee) ed il cantante Danny Vaughn. Questa formazione, guidata dall'ex manager degli UFO Wilf Wright, firm\u00f2 un contratto con la Capitol Records realizzando nel 1986 il disco \"Save Your Prayers\", prodotto da Simon Hanhart. Il disco mostr\u00f2 un cambiamento stilistico pi\u00f9 indirizzato sulla melodia, e sull'ottima produzione solcando lo stile dell'hair metal americano.\nIl declino.\nSeguirono date in Europa al fianco degli Status Quo, prima di supportare nuovamente gli Iron Maiden nel loro tour statunitense del 1987. La band si esib\u00ec anche ad un concerto a Tel Aviv, Israele assieme a gruppi come Marillion e Alvin Lee. Chapman nell'agosto venne sostituito durante alcuni show negli states di supporto agli Helix con il chitarrista statunitense Eric Gamens, ma alla fine del tour la band declin\u00f2 nuovamente. Vaughn dopo aver abbandonato la band fond\u00f2 i Tyketto. Dee invece far\u00e0 strada con la hair metal band di Filadelfia Britny Fox nel quale entrer\u00e0 nel 1987.\nDee e DeLilla inoltre suoneranno insieme prima nella band Mariah attorno al 1991, e poi raggiungeranno i Doro durante il loro tour nel 1993.\nI Waysted, ormai abbandonati dalla Capitol Records e da alcuni membri, tentarono disperatamente di tirare avanti.\nWay registr\u00f2 alcune demo con Dee, il chitarrista Eric Gamens e Martin Chaisson (Martin Smith) assieme al cantante dei The Quireboys Spike. Questo progetto era gestito dal frontman degli UFO Phil Mogg nel ruolo di manager. I Waysted arruolarono l'ex cantante dei Tygers of Pan Tang Jon Deverill ed il tastierista Ged Ryland, poco prima dello scioglimento definitivo della band. Gamens raggiunse i Cold Sweat. Way ritorn\u00f2 negli UFO pubblicando il disco \"Walk on Water\" (1995).\nReunion.\nI Waysted si riunirono sorprendentemente nell'aprile 2003, composti da Pete Way, Paul Chapman ed il cantante Fin.\nDurante il tardo 2004 usc\u00ec il loro nuovo album \"Back from the Dead\". Chapman per\u00f2 venne poco dopo rimpiazzato da Chris George (ex Humble Pie). Registrato tra Regno Unito e USA, il disco venne mixto da Robin George. La versione giapponese conteneva la reinterpretazione degli UFO \"No Place to Run\" e \"The Wild, The Willing And The Innocent\".\nIl 12 novembre, per\u00f2, Chapman abbandon\u00f2 la band, poich\u00e9 secondo lui la parte di chitarra da lui suonata venne coperta da quella di Chris George. Per fornire la prova di ci\u00f2, Chapman mise a disposizione sul suo sito le tracce originali registrate da George, cosicch\u00e9 i fans potessero giudicare da soli la validit\u00e0 della sua affermazione.\nI nuovi Waysted parteciparono ad alcuni show britannici nel 2005.\nSuccessivamente supporteranno i The Quireboys a Londra. Questa esibizione venne racchiusa nell'EP \"Boot from the Dead\".\nNel tardo 2005 Way fond\u00f2 un progetto parallelo, i Damage Control. Questo era composta anche dall'ex chitarrista dei Magnum Robin George ed il batterista Chris Slade, noto per le sue molteplici esperienze con gruppi come AC/DC, Uriah Heep, Asia, The Firm e molti altri.\nI Waysted annunciarono un'altra serie di tour britannici nel settembre 2006. Dal luglio di quell'anno, la formazione vedeva il cantante Fin, il chitarrista Chris George, il bassist Pete Way ed il batterista Paul Haslin. Il quartetto firm\u00f2 per la Livewire Records per pubblicare poi il nuovo album \"The Harsh Reality\". Registrarono anche la reinterpretazione degli Aerosmith \"Sweet Emotion\" inclusa nel CD allegato al giornale 'Classic Rock'.\nLa band si scioglie nel 2020, a seguito della scomparsa del fondatore Pete Way."}
{"id": "1368832", "revid": "834", "url": "https://it.wikipedia.org/wiki?curid=1368832", "title": "Lima (provincia)", "text": ""}
{"id": "1368835", "revid": "125181508", "url": "https://it.wikipedia.org/wiki?curid=1368835", "title": "Omarion", "text": "Biografia e carriera.\nEsordi e B2K (1998 - 2004).\nGrandberry \u00e8 il pi\u00f9 vecchio dei sette figli di Leslie Burrell e Trent Grandberry.\nFin dall et\u00e0 di 5 anni sogn\u00f2 di dedicarsi all'hip hop. Da bambino inizia ad avere i primi contatti con il mondo dello spettacolo recitando in alcuni spot pubblicitari per marchi come McDonald's e Kellog's. Successivamente, Grandberry inizia a lavorare come ballerino per la girlband Before Dark, apparendo anche in molti video musicali del gruppo. Presto l'artista inizia tuttavia ad inseguire il sogno di diventare un cantante a tutti gli effetti, e viene scelto\nNel 2001 diviene il leader della boy band B2K, composta da altri tre membri: Jarrel Houston (noto come J-Boog), DeMario Thornton (Raz-B) e Dreux Frederic (Lil Fizz). L'omonimo album di debutto del gruppo ottiene un discreto successo, mentre il secondo, \"Pandemonium\",va ancora meglio piazzandosi alla posizione n.10 della Billboard 200 grazie al singolo \"Bump, Bump, Bump\". Dopo il terzo album, la colonna sonora del film \"You Got Served\", il gruppo si scioglie. Sempre nel 2004, anno dello scioglimento del gruppo, Omarion debutta come attore apparendo in svariati lavori fra film e serie TV, tra cui \"Il mio grosso grasso amico Albert\" e \"SDF Street Dance Fighters.\"\n\"O, 21, Feel The Noise\" (2005 - 2008).\nIl 22 febbraio 2005 Omarion pubblica il suo album di debutto \"O\", che si piazza alla posizione n.1 della Billboard 200 e diviene disco di platino. Ne vennero estratti 3 singoli: la title track, \"Touch\" e \"I'm Trying\". Nello stesso anno Omarion partecipa al singolo di Bow Wow \"Let Me Hold You,\" che raggiunge la posizione n.4 della Billboard 200, diventando il primo singolo con la collaborazione dell'artista ad entrare in top 10. Sempre nel 2005 recita nella serie TV \"Cuts\", apparendo il 6 episodi. Nel 2006 l'album \"O\" viene nominato ai Grammy nella categoria Best Contemporary R&amp;B Album.\nNel dicembre del 2006 esce il secondo album \"21\", chiamato cos\u00ec per via dell'et\u00e0 dell'artista al momento della registrazione. Il primo singolo \u00e8 \"Entourage\", che raggiunge la pozione n.58 nella Billboard Hot 100. Il secondo \u00e8 \"Ice Box\", prodotto da Timbaland, che si piazza invece alla n.12 della stessa classifica. Nel 2007, Omarion torna a lavorare con Bow Wow per la realizzazione dell'album di coppia \"Face Off\". L'album viene certificato oro e promosso attraverso il lancio di 2 singoli, \"Girlfriend\" e \"Hey Baby\". Sempre nel 2007 Omarion recita nei film \"Somebody Help Me\" e \"Feel The Noise\", pellicola prodotta da Jennifer Lopez In questi anni, Omarion va inoltre in tour con molti artisti, quali Ne-Yo, Yung Joc, Ciara, Usher, Lloyd, Mario, Pretty Ricky e Jibbs.\nOllusion, Sex Playlist (2009 - 2014).\nNel 2010,Omarion collabora con Lil Wayne nel singolo \"I Get It In\"; Wayne successivamente annuncia di aver affiliato Omarion alla sua etichetta discografica Young Money, tuttavia l'accordo salta nei mesi successivi e il cantante lo sostitu\u00ec con Gucci Mane nel citato singolo. Sempre nel 2010 l'artista firma un contratto discografico con la EMI e fonda la sua etichetta StarrWorld Entertainment, per poi pubblicare l'album \"Ollusion\", con il quale ottiene risultati commerciali assai sottotono. Nello stesso anno Omarion debutta come personaggio televisivo nel format \"America's Best Dance Crew\", in qualit\u00e0 di giudice.\nNel 2011 Omarion collabora con il produttore DJ Drama per la realizzazione del mixtape \"The Awakening.\" Nel 2012 collabora con la cantante giapponese Koda Kumi nella canzone \"Slow\", che sar\u00e0 contenuta nell'album \"Japonesque\". Nello stesso anno l'artista firma accordi discografici con varie etichette, tra cui la Maybach Music Group di Rick Ross e la Roc Nation di Jay-Z, e prende parte al mixtape collaborativo \"Self Made Vol. 2\". Il 29 novembre 2012 pubblica l'EP \"Car Package\", a cui fa seguito \"Car Package 2\" nel 2014. Il 5 febbraio 2013 esce il nuovo singolo \"Army\" dei due duo Sultan + Ned Shepard &amp; Nervo in collaborazione con Omarion.\nNel 2014, Omarion partecip\u00e0 insieme alla sua famiglia al programma televisivo \"\" e inizia a promuovere un imminente album pubblicando i singoli \"You Like It\" e \"Post To Be,\" quest'ultimo in collaborazione con Chris Brown e Jhen\u00e9 Aiko. Post To Be ottiene un grande successo commerciale, arrivando alla numero 13 nella Billboard Hot 100 e conquistando ottimi piazzamenti nelle classifiche radiofoniche, e cos\u00ec il 2 dicembre 2014 Omarion riesce finalmente a pubblicare l'album \"Sex Playlist\".\n\"CP4\", Reunion dei B2K, \"The Kinection\" (2015 - presente).\nNel 2015 annuncia l'intenzione di aprire una propria scuola di danza. Nel 2017 pubblica i singoli \"Distance\" e \"BDY On Me\" e l'EP \"CP4\".\nNel 2019, Omarion e gli altri membri dei B2K danno vita ad una reunion in qualit\u00e0 di headliners nel \"The Millennium Tour\". La band \u00e8 accompagnata nel tour da numerosissimi opener di rilievo come Mario, Bobby V e Lloyd. Nel 2020 il tour avrebbe dovuto andare avanti con altri openers di rilievo come Ashanti e Bow Wow, tuttavia il progetto \u00e8 stato messo in stand by a causa della pandemia da COVID-19. La prima parte del tour \u00e8 stata nominata ai Billboard Music Awards 2020 nella categoria Best R&amp;B Tour.\nSempre nel 2020, Omarion \u00e8 tornato a pubblicare musica lanciando i singoli \"Can You Hear Me\" con T-Pain e \"Mutual\" con Wale. Il 30 ottobre 2020 pubblica il suo sesto album \"The Kinection.\""}
{"id": "1368847", "revid": "1573940", "url": "https://it.wikipedia.org/wiki?curid=1368847", "title": "Napoleon (Dakota del Nord)", "text": "Napoleon \u00e8 un centro abitato (\"city\") degli Stati Uniti d'America, capoluogo della Contea di Logan, nello Stato del Dakota del Nord. Nel censimento del 2000 la popolazione era di 857 abitanti. La citt\u00e0 \u00e8 stata fondata nel 1885.\nGeografia fisica.\nSecondo i rilevamenti dell'United States Census Bureau, la localit\u00e0 di Napoleon si estende su una superficie di 3,60\u00a0km\u00b2, tutti occupati da terre.\nPopolazione.\nSecondo il censimento del 2000, a Napoleon vivevano 857 persone, ed erano presenti 238 gruppi familiari. La densit\u00e0 di popolazione era di 238 ab./km\u00b2. Nel territorio comunale si trovavano 420 unit\u00e0 edificate. Per quanto riguarda la composizione etnica degli abitanti, il 98,83% era bianco, lo 0,35% proveniva dall'Asia, lo 0,23% apparteneva ad altre razze e lo 0,58% a due o pi\u00f9 razze. La popolazione di ogni razza ispanica corrispondeva allo 0,47% degli abitanti.\nPer quanto riguarda la suddivisione della popolazione in fasce d'et\u00e0, il 22,1% era al di sotto dei 18, il 3,7% fra i 18 e i 24, il 18,7% fra i 25 e i 44, il 22,3% fra i 45 e i 64, mentre infine il 33,3% era al di sopra dei 65 anni di et\u00e0. L'et\u00e0 media della popolazione era di 50 anni. Per ogni 100 donne residenti vivevano 90,9 maschi."}
{"id": "1368848", "revid": "1451528", "url": "https://it.wikipedia.org/wiki?curid=1368848", "title": "MTU Aero Engines", "text": "MTU Aero Engines Holding AG, sigla di Motoren- und Turbinen-Union, \u00e8 la principale azienda tedesca operante nel campo della produzione di motori aeronautici per aerei ed elicotteri e nel settore MRO.\nStoria.\nNel 1954, la BMW costitu\u00ec BMW Studienge-sellschaft f\u00fcr Triebwerkbau GmbH per la ripresa della produzione di motori aerei in Germania Ovest. L'azienda nel 1957 assunse il nome BMW Triebwerkbau GmbH iniziando la produzione su licenza del turbogetto General Electric J79-11A per il caccia intercettore F-104 Starfighter.\nNel 1960, Maschinenfabrik Augsburg-N\u00fcrnberg AG (MAN) ha acquisito il 50% di BMW Triebwerkbau GmbH, acquisendo il restante 50% nel 1965, unificandola con MAN Turbomotoren GmbH costituendo MAN Turbo GmbH. acquisendo le licenze di costruzione per i motori dell'aereo da pattugliamento marittimo per ricognizione e per la lotta antisommergibile Breguet Atlantic e per l'aereo militare da trasporto C-160 Transall1.\nNell'autunno 1968, MAN Turbo e Daimler-Benz costituirono Entwicklungsgesellschaft f\u00fcr Turbomotoren GmbH, una joint venture al 50% tra le due societ\u00e0 che nel 1969 assunse la denominazione Motoren- und Turbinen-Union M\u00fcnchen GmbH. MAN Turbo rimase una divisione separata di MAN AG.\nLa MTU venne scissa in due societ\u00e0: MTU M\u00fcnchen per la costruzione di motori da aereo e MTU Friedrichshafen per la costruzione di motori diesel.\nNel 1971, MTU Munchen fino ad allora impiegata nella costruzione di motori per aerei militari inizio a diversificare la produzione per la propulsione per aerei civili con la costruzione in collaborazione con General Electric del motore a reazione CF6-50 che equipaggiava uno dei primi Airbus l'A300B2.\n\u00c0lla fine degli anni settanta MTU diversifica la sua attivit\u00e0 nella manutenzione con la costituzione nel 1979 di MTU Maintenance Hannover1.\nNel 1983 MTU partecipa con una quota del 12% a International Aero Engines, una joint venture costituita per la realizzazione del motore a reazione V2500 destinato ad equipaggiare i nuovi Airbus A320 e successivamente il McDonnell Douglas MD-80 e l'Embraer KC-390.\nNel 1985 MAN AG cedette il 50% della sua partecipazione in MTU \u00e0 Daimler-Benz che divenne unico proprietario.\nIl 19 maggio 1989 venne costituita DaimlerChrysler Aerospace AG', o DASA, che unificava le attivit\u00e0 dell'indistrria aeronautica tedesca con la fusione del settore aerospaziale della Daimler-Benz con la MTU, Dornier e due divisioni aeronautiche della AEG, che nel luglio del 1989 vennero incorporate nella Deutsche Aerospace per dare origine alla Telefunken Systemtechnik (TST), cui segui nel dicembre dello stesso anno l'acquisizione da parte di Daimler-Benz di MBB.\nTra il 1992 e il 1995 MTU venne duramente toccata dal taglio su scala mondiale per cui l'azienda incrementando le attivit\u00e0 di manutenzione con nuove sedi create a Berlino in Polonia in Cina e in Canada. Nel luglio 2000 DaimlerChrysler Aerospace si \u00e8 fusa con A\u00e9rospatiale-Matra e CASA per formare la EADS. raggrippando \u00e8 stata la precedente sussidiaria nel settore aerospaziale di Daimler-Benz AG (poi DaimlerChrysler) dal 1989. Nel luglio 2000 DaimlerChrysler Aerospace, senza MTU si \u00e8 fusa con la francese A\u00e9rospatiale-Matra e la spagnola CASA per formare EADS con MTU che venne separata da DASA restando far parte di DaimlerChrysler rinominata MTU Aero Engines.\nNel 2004 MTU venne venduta da DaimlerChrysler alla private equity KKR che nel 2005 rivendette le sue quote alla MDAX la Borsa di Francoforte.\nNel 2013 la MTU Aero Engines ha vinto il premio Innovationspreis der deutschen Wirtschaft nella categoria grandi industrie. Questo per lo sviluppo della turbina a bassa pressione del Pratt &amp; Whitney PW1000G.\nNell'aprile 2013 il gi\u00e0 responsabile delle finanze Reiner Winkler diventa dal 1\u00ba gennaio 2014 presidente della MTU Aero Engines AG. Egon Behle non fu pi\u00f9 disponibile ad un prolungamento del contratto.\nProduzione motori aeronautici.\nMTU Aero Engines \u00e8 principalmente attiva nella produzione di motori per aeromobili ed elicotteri all'interno di consorzi formati con altre grosse aziende europee ed americane. Generalmente, un consorzio di tale tipo viene formato per lo sviluppo e la costruzione di grandi motori: la vita di ognuno di questi progetti varia da due a dieci anni.\nNel ramo civile ad esempio con la International Aero Engines, costruttrice del V2500. Impiegato sul McDonnell Douglas MD-90 e sul Airbus A320. Nella famiglia Airbus A320 vengono usati modelli da 110 kN a 150 kN (Versioni A1 e A5/A5Select). Sul McDonnell Douglas MD-90 viene impiegato il V2500-D5-Derivat fino al 2000 anno dell'introduzione di propulsione specifica.\nUn consorzio specifico, Engine Alliance, fornisce i motori GP7000 per il velivolo Airbus A380. Per questo specifico progetto viene realizzato la met\u00e0 dei propulsori necessari. Il motore si basa sul GE90 e sul Pratt &amp; Whitney PW4000. La societ\u00e0 Engine Alliance \u00e8 a controllo della General Electric e Pratt &amp; Whitney. Per la MTU Aero Engines si conta la maggior quota di motori uso civile in produzione, il 22,5% tra i costruttori attivi al mondo.\nProgetti civili.\nDiversi sono i progetti che vedono impegnata la MTU Aero Engines in ambito civile:"}
{"id": "1368849", "revid": "107252043", "url": "https://it.wikipedia.org/wiki?curid=1368849", "title": "Rifugio Marinelli", "text": ""}
{"id": "1368850", "revid": "1543377", "url": "https://it.wikipedia.org/wiki?curid=1368850", "title": "Chemicals React", "text": "Chemicals React \u00e8 un singolo di Aly &amp; AJ pubblicato nel 2006 da Hollywood Records. \u00c8 il secondo singolo ufficiale tratto dall'album \"Into the Rush\".\nIl disco.\nLa canzone ha avuto il suo primo airplay in radio il 27 luglio 2006.\nNel videogioco \"\" \u00e8 presente la canzone in formato Simlish, registrata dalle sorelline appositamente per il gioco. La versione in Simlish, con rispettivo video, \u00e8 stata pubblicata su iTunes il 31 ottobre 2006.\nIl remix ufficiale della canzone \u00e8 presente nel loro secondo album Insomniatic.\nChemicals React non \u00e8 riuscita ad entrare in chart alla sua prima uscita nel giugno 2006, ma alla successiva riedizione del singolo nel settembre 2006 riusc\u00ec ad entrare nelle chart statunitensi.\nLa canzone fu pubblicata anche in Italia ma senza alcun successo.\nVideo musicale.\nIl video \u00e8 stato diretto da Chris Applebaum e sono presenti Aly &amp; AJ mentre esibiscono la canzone dal vivo.\nLa premier del video \u00e8 avvenuta nel giugno del 2006 tramite il canale ufficiale di YouTube della Hollywood Records. Il video \u00e8 stato visto pi\u00f9 di 5.700.000 volte ."}
{"id": "1368853", "revid": "123700586", "url": "https://it.wikipedia.org/wiki?curid=1368853", "title": "Giardino zoologico di Pistoia", "text": "Il giardino zoologico di Pistoia \u00e8 stato fondato nel 1970 da Raffaello Galardini e rappresenta una delle principali strutture zoologiche in Italia, estendendosi per circa 14 ettari (di cui solo 7 al momento aperti al pubblico)\nOspita circa 400 animali fra mammiferi, rettili, uccelli, anfibi e invertebrati, tra cui lemuri del Madagascar, leoni, tigri, lupi, elefanti asiatici, giraffe, e orsi bruni. Lo zoo \u00e8 tra i membri fondatori dell'Unione Italiana Zoo e Acquari (UIZA) e membro dell'EAZA.\nDal 2001 il parco ha intrapreso una serie di interventi e di ristrutturazione, realizzando nuove aree per lupi, linci, grandi felini, primati e orsi bruni. Gli spazi sono progettati per assicurare un elevato grado di benessere agli animali presenti e garantire ai visitatori un'ottima visuale in una dimensione naturalistica. Nel 2011 lo zoo ha aperto un'area dedicata ai pinguini africani e data la crescita della colonia, a luglio 2017 ha inaugurato una nuova area pi\u00f9 grande denominata \"Betty's Bay\" l\u00e0 dove sorgevano le vasche dell'otaria e degli orsi polari. \u00c8 del 2018 la realizzazione dell'area dedicata alle lontre asiatiche\nIl parco partecipa a programmi internazionali di riproduzione delle specie animali minacciate di estinzione coordinati dall'EAZA. Realizza progetti di ricerca in collaborazione con alcune universit\u00e0 italiane e programmi mirati alla conservazione degli habitat di origine delle specie presenti al Giardino Zoologico e al sostegno delle comunit\u00e0 che vivono nelle aree interessate.\nConservazione.\nIl giardino zoologico porta avanti numerosi progetti volti alla conservazione di specie a rischio. Alcuni sono di tipo educativo, altri di ricerca e altri invece sono di conservazione vera e propria sia in situ che ex situ"}
{"id": "1368856", "revid": "1745361", "url": "https://it.wikipedia.org/wiki?curid=1368856", "title": "Protesilao", "text": "Protesilao (in greco antico \u03a0\u03c1\u03c9\u03c4\u03b5\u03c3\u03af\u03bb\u1fb1\u03bf\u03c2) o Iolao \u00e8 un personaggio della mitologia greca.\nPrincipe di Tessaglia, discendeva da Minia il re d'Orcomeno che a sua volta discendeva da Poseidone, crebbe e regn\u00f2 su Filace.\nGenealogia.\nFiglio di Ificlo o di Filaco e di Diomedea o Astioche.\nEsiodo scrive che era figlio di Attore.\nMitologia.\nIl padre (Ificlo) lo gener\u00f2 una volta guarito dall'impotenza e Protesilao era uno dei capi achei che accompagnarono gli eserciti di Agamennone e Menelao nella guerra di Troia.\nProtesilao era uno dei pretendenti di Elena ed era innamorato della bella Laodamia, figlia di Acasto re di Iolco. Sulle prime il re non concesse la mano della figlia a Protesilao poich\u00e9 il regno di Filace era molto piccolo e poco potente, ma alla fine acconsent\u00ec al matrimonio a causa dello scoppio della guerra di Troia.\nNel matrimonio tra Elena e Menelao tutti i re della Grecia avevano giurato che se qualcosa avesse interferito con l'unione tra i due, questi sarebbero dovuti intervenire ed Acasto, non volendo partire per Troia decise di far sposare velocemente la figlia con il giovane Protesilao cogliendo l'opportunit\u00e0 di farlo partire al suo posto.\nProtesilao, dopo aver passato una sola notte con la neo sposa dovette partire conducendo quaranta navi con s\u00e9 a Troia, ma ebbe la sfortuna di trovarsi nella stessa nave del grande eroe Achille. Prima della partenza per Troia per\u00f2, un oracolo aveva profetizzato che il primo Greco a toccare terra scendendo dalla nave, sarebbe stato anche il primo a morire ed Achille vedendo che nessuno degli achei si faceva avanti decise di lanciarsi nel suolo troiano ma Teti, sua madre, lo ferm\u00f2 con una mano e con l'altra spinse Protesilao che fu il primo a mettervi piede: \"Il primo uomo che os\u00f2 sbarcare quando la flotta greca tocc\u00f2 la Troade\", ed a venire ucciso da Ettore figlio di Priamo, il re di Troia. Su questo punto comunque, le fonti discordano e secondo alcuni l'uccisore sarebbe stato Euforbo oppure Acate od anche Cicno; la sua morte non \u00e8 raccontata nell\"Iliade\", dove comunque se ne fa un cenno.\nDopo la morte di Protesilao il fratello Podarce entr\u00f2 in guerra al suo posto.\nUna volta sceso negli inferi Protesilao implor\u00f2 Ade e Persefone di poter rivedere ancora una volta la sposa ed i due d\u00e8i, infastiditi e un po' commossi, gli concessero un ultimo giorno di vita conducendolo fuori dall'Ade. Laodamia vedendo il marito far ritorno quasi impazz\u00ec dalla gioia ma Protesilao le spieg\u00f2 che generosamente i sovrani dell'Ade gli avevano concesso un ultimo giorno e che avendo poco tempo egli aveva intenzione di passarlo a fare l'amore con lei.\nVenne poi il momento del distacco e Laodamia decise di realizzare una statua con le fattezze del marito in modo da poterla abbracciare e dormire con essa.\nAcasto, nei giorni successivi, notando l'assenza della figlia, mand\u00f2 un suo servo a spiarla ed il servo rifer\u00ec al re che sua figlia stava tutto il giorno chiusa nella sua camera ad amoreggiare con una statua e Acasto, per il bene della figlia, decise di far sciogliere la statua nell'olio bollente, cos\u00ec Laodamia mentre la statua si scioglieva si gett\u00f2 nel calderone ricongiungendosi cos\u00ec all'amato.\nSecondo una leggenda egli non avrebbe compiuto i riti sacrificali prima della costruzione della sua casa nuziale perdendo cos\u00ec la protezione divina dopo il matrimonio.\nIl suo nome contiene l'aggettivo \"Protos\" che significa \"primo\"."}
{"id": "1368857", "revid": "106456", "url": "https://it.wikipedia.org/wiki?curid=1368857", "title": "Kamenz", "text": "Kamenz, in alto sorabo Kamjenc, \u00e8 una citt\u00e0 di abitanti del libero stato della Sassonia, in Germania, appartenente al circondario di Bautzen.\nKamenz si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nIl territorio comunale \u00e8 attraversato dal fiume Elster Nera.\nStoria.\nAppartiene al circondario (\"Landkreis\") di Bautzen e fino al 1\u00ba agosto 2008 \u00e8 stato il capoluogo del circondario omonimo."}
{"id": "1368859", "revid": "4175", "url": "https://it.wikipedia.org/wiki?curid=1368859", "title": "Rugby Afrique", "text": "Rugby Afrique o, in inglese, Rugby Africa, \u00e8 l\u2019organismo di governo del rugby a 15 in Africa.\nCostituitosi nel 1986 a Tunisi con il nome di Conf\u00e9d\u00e9ration africaine de rugby (CAR o C.A.R.) per iniziativa di alcune federazioni all\u2019epoca facenti parte della F.I.R.A. come e , divenne pienamente operativa quando le singole confederazioni continentali divennero emanazioni regionali dell\u2019International Rugby Football Board a fine XX secolo.\nLa denominazione attuale risale al 2015.\nAttualmente, oltre ai propri tornei maggiori maschili e femminili, Rugby Afrique organizza le qualificazioni continentali alla Coppa del Mondo di rugby.\nStoria.\nLa confederazione africana di rugby (\"Conf\u00e9d\u00e9ration africaine de rugby\") nacque a Tunisi nel gennaio 1986 per iniziativa di alcune federazioni nazionali del continente, alcune delle quali gi\u00e0 avevano importanti esperienze internazionali: le capofila erano infatti e le padrone di casa della , che rispettivamente dal 1956 e 1975 erano affiliate alla F.I.R.A., all'epoca la confederazione internazionale alternativa all'International Rugby Football Board (oggi World Rugby), e non ancora divenuta ramo continentale europeo di quest'ultima.\nInsieme ai due citati organismi, firmarono l'atto costitutivo le federazioni di , , , , e .\nNel congresso di Casablanca del 1992 la giovane confederazione ammise il , colpito da bando internazionale durante tutto il periodo dell\"'apartheid\" e da poco riabilitato.\nNel periodo fino a fine secolo la CAR organizz\u00f2 solamente i tornei di qualificazione alle Coppe del Mondo del 1995 e del 1999, ma con la trasformazione della F.I.R.A. in emanazione europea dell'IRFB decisa al congresso F.I.R.A. di Biarritz del 1999, tutte le federazioni extraeuropee furono disaffiliate e destinate alla propria confederazione continentale; la CAR pot\u00e9 cos\u00ec istituire nel 2000 la prima edizione del proprio campionato che, gi\u00e0 nel 2001, ebbe una seconda divisione e, l'anno successivo, una terza.\nLa sede di Rugby Afrique si trova a Citt\u00e0 del Capo, in Sudafrica, e l'organizzazione \u00e8 presieduta dal marzo 2019 dal tunisino Khaled Babbou che, nell'assemblea generale di Marrakech, \u00e8 succeduto al dimissionario Aziz Bougja, marocchino, in carica per i 16 anni precedenti e nominato presidente onorario nel corso della stessa assise.\nCompetizioni.\nLa struttura a tre divisioni del campionato continentale maschile \u00e8 sostanzialmente rimasta immutata nel tempo: al 2019 le tre divisioni, in ordine dalla prima alla terza, hanno assunto il nome di \"Gold Cup\", \"Silver Cup\" e \"Bronze Cup\" e servono regolarmente anche da qualificazione alla Coppa del Mondo.\nOltre alle citate competizioni, Rugby Afrique, come \u00e8 chiamata dal 2015, organizza dal 2017 un torneo continentale giovanile Under-20, il Barth\u00e9s Trophy, che si disputa tra 12 squadre; inoltre ha un proprio campionato continentale Sevens maschile e femminile.\nInfine, dal 2019, organizza anche il campionato seniores femminile, la Women's Cup, istituita su impulso di World Rugby e concepita come torneo di qualificazione africano alla Coppa del Mondo femminile."}
{"id": "1368860", "revid": "339392", "url": "https://it.wikipedia.org/wiki?curid=1368860", "title": "Trota di fiume", "text": ""}
{"id": "1368861", "revid": "416175", "url": "https://it.wikipedia.org/wiki?curid=1368861", "title": "Doro (mitologia greca)", "text": "Doro () \u00e8 un personaggio della mitologia greca, eponimo e capostipite dei Dori.\nGenealogia.\nSecondo Apollodoro \u00e8 il figlio primogenito di Elleno e della ninfa Orseide ed \u00e8 fratello di Suto e Eolo ed i suoi figli furono Tettamo, Egimio e Iftime. \nEuripide presenta una genealogia leggermente diversa: Doro e Acheo sarebbero, secondo questo autore, i figli di Suto, figlio di Elleno, mentre Ione sarebbe il loro fratello adottivo, in realt\u00e0 figlio di Apollo.\nInfine Apollodoro apparentemente distingue due personaggi di nome Doro: il primo \u00e8 il figlio di Elleno e Orseide, il secondo \u00e8 un etolico, figlio di Apollo e Ftia e padre di Santippe.\nMitologia.\nDoro si ferm\u00f2 nel Peloponneso, dove diede origine alla stirpe dei Dori.\nSecondo Diodoro Siculo, suo figlio, Tettamo, ha portato il reinsediamento di Eoli e Pelasgi a Creta.\nInterpretazione.\nIl mito apparentemente collega i vari popoli ellenici, che invasero la Grecia nel II millennio a.C., in un'unica stirpe, discendente da Deucalione, il patriarca che sopravvisse alla versione greca del diluvio universale. Mentre gli Eoli si identificarono con questo mito, e rivendicarono la discendenza da Eolo, i cui figli hanno largo spazio nella mitologia, i Dori preferirono invece identificare in Eracle il loro antenato, tanto che nel mito il personaggio di Doro ha in realt\u00e0 poco spazio, e l'invasione dorica \u00e8 rappresentata prevalentemente dai racconti sul ritorno degli Eraclidi, ovvero i discendenti di Eracle."}
{"id": "1368864", "revid": "767487", "url": "https://it.wikipedia.org/wiki?curid=1368864", "title": "Codro", "text": "Codro o, meno frequentemente, Kodro (), \u00e8 stato, secondo la leggenda, l'ultimo re di Atene.\nNella mitologia.\nLa fine della monarchia fu determinata, sempre secondo il mito, da una guerra contro Sparta: l'oracolo di Delfi aveva infatti profetizzato al re che gli ateniesi avrebbero vinto se il loro sovrano fosse stato ucciso. La notizia giunse presto alle orecchie degli spartani, i quali, naturalmente, fecero attenzione a non fargli del male.\nIl re, tuttavia, travestito da vecchio, provoc\u00f2 alcuni soldati spartani andati a fare legna, che lo uccisero. Gli Ateniesi svelarono l'inganno andando a chiedere la restituzione del corpo del loro re al campo degli Spartani, che cos\u00ec seppero chi fosse il vecchio ucciso con tale noncuranza e persero la guerra.\nSconfisse Alete re di Corinto."}
{"id": "1368868", "revid": "125655509", "url": "https://it.wikipedia.org/wiki?curid=1368868", "title": "Iolao", "text": "Iolao () \u00e8 un personaggio della mitologia greca. Fu nipote ed amico di Eracle.\nGenealogia.\nFiglio di Ificle ed Automedusa.\nA sedici anni ebbe in sposa Megara (trentatreenne ex moglie di Eracle) che gli diede la figlia Leipefilene.\nMitologia.\nIolao ha fatto spesso da che divent\u00f2 l'auriga ed accompagnatore di Eracle, e qualche volta gli autori (Plutarco, Euripide) si riferiscono a lui come all'amato pederastico (\"eromenos\") di Eracle e di altri personaggi mitologici, come Ione o Asclepio. La propensione di Iolao a concedersi ad amori maschili nel mito, lo rese inadatto ad uno sviluppo letterario. In un frammento dello Pseudo-Senofonte egli viene definito \"ladro dei talami intonsi\".\nQuando Eracle si trov\u00f2 in difficolt\u00e0 nell'uccisione dell'Idra di Lerna, che rigenerava delle sue nove teste man mano che venivano tagliate, Iolao gli permise di portare a termine l'impresa cauterizzando col fuoco ogni collo non appena Eracle ne mozzava la testa.\nEracle diede in sposa a Iolao la sua ex-moglie Megara quando la semplice vista di lei inizi\u00f2 a causargli il ricordo doloroso del suo omicidio dei loro tre bambini.\nDopo che Deianira uccise inconsapevolmente Eracle, credendo che Eracle stesse avendo una relazione con Iole, fu Iolao ad accendere la pira funeraria del semidio (secondo una versione meno diffusa, a farlo fu invece Filottete).\nSecondo Diodoro Siculo, Iolao venne inviato da Eracle in Sardegna assieme a nove dei figli che quest'ultimo ebbe dalle cinquanta figlie di Tespio (le Tespiadi), per colonizzare l'isola dando origine al popolo degli Iolaensi.\nIolao e i Tespiesi furono sepolti in Sardegna.\nAristotele afferm\u00f2 che in Sardegna fosse praticato il rito dell'incubazione, ossia la liberazione rituale delle persone che fossero affette da incubi e ossessioni. Questi riti prevedevano che le persone afflitte da incubi dovessero dormire accanto alle tombe degli eroi.\nSimplicio aggiunge, nei Commentari agli otto libri di Aristotele, che: \"I luoghi che dove erano deposti e conservati i cadaveri dei nove eroi che Ercole ebbe dalle Tespiesi e che vennero in Sardegna con la colonia di Iolao, diventarono degli oracoli famosi\".\nGaio Giulio Solino afferma che:\n\"Gli Iolesi, da lui cos\u00ec chiamati (da Iolao), aggiunsero un tempio al suo sepolcro, poich\u00e9 aveva liberato la Sardegna da tanti mali\".\nTelevisione.\nIolao \u00e8 uno dei personaggi principali della serie televisiva \"Hercules: The Legendary Journeys\", ed \u00e8 stato interpretato da Michael Hurst. Il personaggio \u00e8 approssimativamente basato sulla figura dell'eroe, durante la serie non fa mai nessun riferimento alla sua parentela con Hercules tranne nell'episodio pilota dove afferma che Hercules sarebbe suo zio, probabilmente la parentela \u00e8 stata poi cancellata dalla serie. Nella serie si ironizza spesso sulla tendenza, nelle raffigurazioni classiche, di rappresentare i due eroi insieme anche quando di Iolao non \u00e8 stato fatto nome nel mito, tramite una gag ricorrente in cui la voce delle gesta di Hercules si \u00e8 tanto diffusa che le persone riconoscono subito il leggendario semidio, ma di Iolao viene ignorato anche il nome nonostante egli fosse stato presente ad aiutare il compagno nelle sue rinomate imprese.\nNella serie \"Young Hercules\", Iolao \u00e8 stato interpretato da Dean O'Gorman."}
{"id": "1368871", "revid": "767487", "url": "https://it.wikipedia.org/wiki?curid=1368871", "title": "Perifante", "text": ""}
{"id": "1368874", "revid": "1745361", "url": "https://it.wikipedia.org/wiki?curid=1368874", "title": "Filammone", "text": "Filammone () \u00e8 un personaggio della mitologia greca, figlio di Apollo e di Chione. In un'altra versione \u00e8 figlio di Apollo e di Leuconoe, o ancora figlio di Efesto. Secondo Pausania il padre fu Apollo e la madre fu Crisotemi figlia di Carmanore.\nMitologia.\nChione, figlia di Dedalione, giunta in et\u00e0 da marito dest\u00f2 l'interesse di due dei, Apollo e Ermes, che tramite l'inganno si unirono a lei nella stessa notte. Da Ermes ebbe Autolico, e da Apollo Filammone, \"\"bravissimo nel canto e nella cetra\"\". Indovino, Filammone fu amato dalla ninfa Argiope, dalla quale ebbe un figlio, Tamiri, che divenne un cantore. Pausania riferisce che \"\"Argiope abit\u00f2 per un certo tempo sul Parnaso, ma quando rimase incinta, si rec\u00f2 presso gli Odrisi, perch\u00e9 Filammone non voleva condurla nella sua casa.\"\"\nA Filammone si attribuiscono sia l'istituzione dei misteri di Demetra a Lerna sia le frasi in prosa e poesia che accompagnavano il rito. Si diceva poi avesse inventato i cori femminili. Mor\u00ec combattendo contro i Flegei, a fianco dei Delfii."}
{"id": "1368875", "revid": "1573940", "url": "https://it.wikipedia.org/wiki?curid=1368875", "title": "Nymphalidae", "text": "Le Ninfalidi (Nymphalidae ) sono una famiglia di lepidotteri diurni, appartenente alla superfamiglia Papilionoidea.\nLe zampe anteriori delle Ninfalidi sono corte e a spazzola e vengono usate a scopo sensoriale. L'apertura alare varia da 3 a 15\u00a0cm; la faccia superiore delle ali \u00e8 dipinta a colori vivaci, invece quella inferiore ha una tinte pi\u00f9 spente per mimetizzare la farfalla quando riposa. La colorazione varia a seconda del sesso o della stagione.\nLe uova sono tondeggianti e vengono deposte su piante erbacee e sul fogliame di alberi e arbusti. Le pupe hanno vistose protuberanze e un gancio terminale detto \"cremastero\" con cui la crisalide si appende alla pianta ospite. I bruchi mangiano in gruppo sulle foglie degli alberi, gli esemplari adulti invece hanno un'alimentazione piuttosto varia: oltre che di nettare alcuni sono attratti da frutti, escrementi, carcasse, urina e persino dalla benzina.\nTassonomia.\nLa famiglia comprende circa 550 generi e 6000 specie raggruppate in 12 sottofamiglie, 8 delle quali sono presenti anche in Europa e in Italia:"}
{"id": "1368876", "revid": "921573", "url": "https://it.wikipedia.org/wiki?curid=1368876", "title": "Carolina di Baden", "text": "Biografia.\nInfanzia.\nAppartenente al ramo degli Z\u00e4hringen, era figlia di Carlo Luigi, principe ereditario di Baden, e di Amalia d'Assia-Darmstadt. Aveva una sorella gemella, Amalia Cristiana (1776-1823), e numerosi altri fratelli e sorelle, tra cui:\nMatrimonio.\nCarolina era stata considerata come possibile sposa di Luigi Antonio di Borbone-Cond\u00e9, duca d'Enghien, ma il timore di attirare l'opposizione della Francia fece esitare la sua famiglia.\nIl 30 marzo del 1797, a Karlsruhe, Carolina divent\u00f2 la seconda moglie di Massimiliano, duca palatino, che, due anni dopo, divent\u00f2 Principe elettore di Baviera.\nNel contratto di matrimonio era stato stabilito che Carolina non dovesse abiurare al protestantesimo. Carolina pot\u00e9 cos\u00ec avere al suo servizio un consigliere spirituale protestante, Ludwig Friedrich Schmidt, installato in un oratorio di preghiera evangelico. Costui fu il primo pastore protestante di Monaco e di conseguenza la comunit\u00e0 protestante inizi\u00f2 a ruotare intorno alla regina.\nMorte e controversie successive.\nCarolina mor\u00ec il 13 novembre 1841 a Monaco e fu sepolta a fianco del marito nella chiesa di San Gaetano.\nIl suo funerale, tuttavia, fu considerato cos\u00ec indecoroso da suscitare, all'epoca, numerose proteste. Per ordine dell'arcivescovo di Monaco Lothar Anselm von Gebsattel, tutto il clero cattolico che partecip\u00f2 alla cerimonia si dovette presentare senza paramenti sacerdotali. Ai pastori protestanti fu permesso di accompagnare la bara solo fino alla porta della chiesa, dove Ludwig Friedrich Schmidt celebr\u00f2 le esequie funebri. Dopo di che il corteo funebre si sciolse e la bara fu portata nel sepolcro in completo silenzio.\nAnche il figliastro di Carolina Ludovico I, che era originariamente avverso al protestantesimo, nonostante avesse sposato la protestante Teresa di Sassonia-Hildburghausen, prese le distanze da questa forma di sepoltura, volta ad ingiuriare la sua amata matrigna. \nDiscendenza.\nDal suo matrimonio con Massimiliano I di Baviera nacquero otto figli:"}
{"id": "1368878", "revid": "767487", "url": "https://it.wikipedia.org/wiki?curid=1368878", "title": "Home Invaders", "text": "Home Invaders \u00e8 un film del 2001, diretto da Gregory Wilson e prodotto da Spike Lee."}
{"id": "1368880", "revid": "125296875", "url": "https://it.wikipedia.org/wiki?curid=1368880", "title": "Corno alle Scale", "text": "Il Corno alle Scale (1.945\u00a0m s.l.m.) \u00e8 una montagna dell'Appennino tosco-emiliano (appennino bolognese e montagna pistoiese), situata nel territorio del comune di Lizzano in Belvedere, con il versante settentrionale e la vetta inclusa interamente nell'area della citt\u00e0 metropolitana di Bologna, della quale costituisce la maggiore altitudine e parte del versante meridionale inclusa invece nel comune di San Marcello Piteglio in provincia di Pistoia. Il nome deriva dalla singolare forma della parete settentrionale, costituita da una serie di balze rocciose a gradinate.\nClassificato come sito di interesse comunitario e zona di protezione speciale (IT405002), a sua volta parte del Parco regionale del Corno alle Scale, istituito nel 1988., a essa sono dedicati componimenti poetici di Vico Faggi, poeta e drammaturgo modenese, genovese d'adozione ed \u00e8 sede di un'importante stazione sciistica dell'Appennino settentrionale.\nDescrizione.\nL'unico accesso stradale percorribile in auto \u00e8 la strada provinciale 71 \"del Cavone\", che da Vidiciatico, frazione di Lizzano in Belvedere, risale la valle del torrente Dardagna e si arresta oltre il rifugio \"Cavone\", a circa 1.500\u00a0m s.l.m. in prossimit\u00e0 di alcuni impianti di risalita. La montagna \u00e8 raggiungibile anche dal versante modenese e da quello pistoiese.\nVersanti.\nSono 3 e fanno parte di altrettanti distinti bacini idrografici affacciati su due mari.\nOrografia.\nLa montagna \u00e8 caratterizzata da 3 vette:\nClima.\nIl clima \u00e8 estremamente variabile anche all'interno della stessa stagione: rannuvolamenti improvvisi possono causarsi per la diretta esposizione alle correnti umide provenienti dal Tirreno,dando luogo ad abbondanti rovesci (circa 4.000\u00a0mm/anno). Ma l'esposizione a sud-ovest offre anche campo libero ai venti, che quando presenti, sono il vero cruccio degli operatori degli impianti sciistici. Sovente soffiano venti con velocit\u00e0 superiori a 100\u00a0km/h anche in piena estate le cui temperature notturne si aggirano sui 10 \u00b0C.\nTurismo.\nStazione sciistica.\nLa stazione sciistica \u00e8 compresa interamente nella provincia di Bologna, l'unica della provincia stessa. \u00c8 qui che il campione bolognese di sci alpino Alberto Tomba ha mosso i suoi primi passi ed oggi due piste del comprensorio sono a lui dedicate.\nSi estende in una sorta di anfiteatro naturale che dalla cima giunge fino al lago Scaffaiolo.\nSono presenti circa 36 chilometri di piste per lo sci alpino, servite da 5 seggiovie, uno skilift e un \"tapis roulant\", per una portata complessiva di circa 10.000 persone all'ora. L'innevamento artificiale copre circa l'80% delle piste.\nPer lo sci di fondo sono presenti due anelli: uno di 4\u00a0km, raggiungibile con la seggiovia \"Le Malghe\" e uno per principianti, nei pressi del rifugio \"Cavone\".\nPer lo snowboard \u00e8 presente uno \"snow park\" (ovvero un'area attrezzata per evoluzioni acrobatiche) in localit\u00e0 \"Le Malghe\" e una pista riservata servita dalla seggiovia \"Cavone\".\nPer i bambini viene allestito nei fine settimana un \"baby park\" attrezzato con giochi gonfiabili.\nTrekking, alpinismo e arrampicata sportiva.\nLa montagna offre diversi percorsi escursionistici per tutti i livelli, dai pi\u00f9 turistici ai pi\u00f9 tecnici:\nLa via pi\u00f9 breve e facile per raggiungere a piedi la vetta \u00e8 prendere dal Cavone la strada forestale che serve il rifugio Le Rocce e poi proseguire sul CAI 335 BO.\nSul fronte alpinistico durante la stagione invernale i canali che scendono lungo i fianchi rappresentano una meta ambita per gli alpinisti della zona e per i corsi CAI: lungo la parete nord si aprono quattro canali di difficolt\u00e0 crescente, mentre vicino ai Balzi dell'Ora \u00e8 presente il \"Canalone dei Bolognesi\", il pi\u00f9 impegnativo, valutato tra AD+ e D a seconda delle condizioni. Anche il versante est, con buon innevamento, viene salito lungo i solchi con pendenze sui 45\u00b0.\nPer quanto riguarda l'arrampicata, dalla primavera del 2011, i massi di arenaria che si scoprono dalla neve nella stagione estiva, sono un importante punto d'interesse per la pratica del bouldering. Alpinisticamente il Corno alle Scale \u00e8 la vetta pi\u00f9 interessante dell'omonimo parco.\nCiclismo.\nNel 2004 fu arrivo della terza tappa del Giro d'Italia, vinta dal trentino Gilberto Simoni."}
{"id": "1368881", "revid": "123563651", "url": "https://it.wikipedia.org/wiki?curid=1368881", "title": "Unknown Pleasures", "text": "Unknown Pleasures \u00e8 l'album di debutto del gruppo musicale britannico Joy Division.\nPubblicato il 15 giugno del 1979, dalla Factory Records, \u00e8 considerato uno dei dischi pi\u00f9 influenti della storia del rock e pietra miliare nell'elaborazione di un certo tipo di sonorit\u00e0 new wave, oltre che manifesto della nascente scena dark/gothic rock. \u00c8 l'unico album pubblicato dal gruppo con il leader Ian Curtis ancora in vita.\nLa rivista Rolling Stone lo ha inserito al ventesimo posto nella lista dei \"100 migliori album di debutto\" di tutti i tempi.\nRealizzazione.\nLe registrazioni del disco vennero effettuate, nel periodo tra il primo e il 17 aprile del 1979, presso gli Strawberry Studios di Stockport. L'intera session fu molto stressante per i vari componenti del gruppo, anche a causa del comportamento autoritario adottato dal produttore Martin Hannett allo scopo di rendere il sound del disco quanto pi\u00f9 freddo ed essenziale possibile.\nLe sue tecniche di produzione comprendevano, tra l'altro, anche un'approfondita ricerca sui suoni, una maniacale ed avanguardistica perizia nella cura dello studio, oltre che l'utilizzo di tutta una serie di effetti sonori inusuali: dal suono di una bottiglia frantumata, al rumore di patatine masticate, dal suono di chitarra mandata al contrario, al rumore di un ascensore o dello sciaquone della toilette, fino all'elaborazione di effetti sonori attraverso dei delay digitali ed un'eco a nastro.\nIl lavoro di Hannett sulla sezione ritmica fu quanto pi\u00f9 complesso e ricercato possibile, al fine di ottenere l'effetto voluto: il corposo suono del basso di Peter Hook, unito alla sorda e compressa batteria di Stephen Morris formano un sound ritmico essenziale ma dalla dinamica pulsante e nervosa che intensifica la cupa angoscia claustrofobica sonora e su cui si inserisce, alla perfezione, la melodia scarna e sofferente della voce di Ian Curtis e quella della chitarra di Sumner.\nTra i brani principali dell'album, la traccia iniziale \"Disorder\", dall'attacco incisivo e dalla percussione claustrofobica e puntuale che, assieme al testo di Curtis, introducono il percorso di sofferenza e dolore verso il quale convergono le altre tracce dell'album; \"New Dawn Fades\", con il suo penetrante giro di basso su cui si inserisce il riff circolare della chitarra di Sumner, accompagna alla perfezione il disagio interiore di Curtis e \"She's Lost Control\", che narra della morte di un'amica di Curtis a seguito di una crisi epilettica (male di cui egli stesso soffriva) e che, dopo la morte del cantante, nel maggio del 1980, venne pubblicata come singolo.\nIl lavoro di Hannett lasci\u00f2 i componenti dei Joy Division piuttosto interdetti, pur con opinioni diverse riguardo alla sua produzione. Secondo Sumner \"la musica era forte e pesante e avemmo la sensazione che Martin l'avesse attenuata verso i bassi, in particolare con le chitarre. La produzione aveva inflitto questa sorta di buio, di umore oscuro all'album: noi avevamo disegnato questa immagine in bianco e nero, e Martin l'aveva poi colorata per noi\"\nHook disse: \"non ho potuto nascondere la mia delusione, sembravamo i Pink Floyd\". Curtis, invece, fu alla fine soddisfatto del risultato finale e rimase colpito dall'elaborato lavoro di produzione.\nCopertina.\nLa copertina del disco fu realizzata dal grafico della Factory Records, Peter Saville. Saville, che in precedenza aveva disegnato i manifesti per il Factory, il noto club di Manchester, utilizz\u00f2 un'immagine selezionata dal batterista Stephen Morris.\nL'immagine, tratta dal libro \"The Cambridge Encyclopedia of Astronomy\", rappresenta una serie di onde elettromagnetiche prodotte dalla pulsar PSR B1919+21 (allora nota come \"CP 1919\"), cio\u00e8 la prima pulsar mai scoperta. Saville, infine, invert\u00ec i colori dell'immagine, dal nero su bianco al bianco su nero. La copertina non contiene le diciture delle numerazioni dei due lati, sostituite da due scritte OUTSIDE e INSIDE, mentre titoli e crediti appaiono solamente all'interno dell'album.\nAccoglienza.\nL'album \u00e8 considerato uno dei capostipiti del genere gothic rock, grazie alle atmosfere gelide e desolate, alla voce profonda e disperata di Ian Curtis ed ai testi, malinconici e decadenti, scritti dallo stesso Curtis e universalmente considerato uno dei migliori della storia della musica rock. Inizialmente fall\u00ec l'accesso alla UK Albums Chart, tuttavia dopo il suicidio del leader avvenuto nel maggio 1980, e sulla scia del successo ottenuto dal secondo album \"Closer\", \"Unknown Pleasures\" riusc\u00ec a piazzarsi in classifica.\nSin dalla sua pubblicazione, l'album ha ricevuto una serie di riconoscimenti da parte della stampa musicale mondiale e diverse testate specialistiche lo hanno inserito, nel corso del tempo, nelle varie classifiche redatte. Il settimanale New Musical Express ha inserito l'album al numero quattro nella sua lista dei \"pi\u00f9 grandi album degli anni '70\" e al numero quarantuno nella lista dei \"migliori album di tutti i tempi\".\nSpin lo ha classificato al numero undici nella sua lista dei \"50 dischi punk essenziali\". Nel marzo del 2003, l'album \u00e8 stato inserito al numero 26 nei \"top 50 album punk\" della rivista inglese Mojo e al numero 19 in quella dei \"100 migliori album britannici\" redatta dal mensile Q.\nEdizione rimasterizzata 2007.\nNel 2007 l'album \u00e8 stato pubblicato dalla London Records, assieme a \"Closer\" e \"Still\", in un'edizione totalmente rimasterizzata, avente come materiale aggiuntivo un libretto in cui viene narrata da Jon Savage la storia del disco e un CD bonus contenente 12 tracce registrate dal vivo il 13 luglio 1979, al The Factory di Manchester."}
{"id": "1368883", "revid": "25624", "url": "https://it.wikipedia.org/wiki?curid=1368883", "title": "Cubo di rubik", "text": ""}
{"id": "1368886", "revid": "339392", "url": "https://it.wikipedia.org/wiki?curid=1368886", "title": "Sul livello del mare", "text": ""}
{"id": "1368893", "revid": "124123", "url": "https://it.wikipedia.org/wiki?curid=1368893", "title": "John Howard Northrop", "text": "Northrop nacque a Yonkers, nello stato di New York, e consegu\u00ec il PhD in chimica alla Columbia University nel 1915. Durante la prima guerra mondiale condusse una ricerca per l'esercito statunitense, nell'ambito della guerra chimica, sulla produzione di acetone ed etanolo attraverso la fermentazione. Questo lavoro lo port\u00f2 a focalizzarsi sullo studio degli enzimi.\nNel 1929 isol\u00f2 e cristallizz\u00f2 l'enzima gastrico pepsina determinandone la natura proteica e nel 1938 isol\u00f2 e cristallizz\u00f2 il primo batteriofago caratterizzandolo quale nucleoproteina. Northrop isol\u00f2 e cristallizz\u00f2 anche altri enzimi quali il pepsinogeno (il precursore della pepsina), la tripsina, la chimotripsina e la carbossipeptidasi. Grazie ai suoi studi sugli enzimi vinse nel 1946 il premio Nobel per la chimica insieme con James Batcheller Sumner e Wendell Meredith Stanley.\nImportante fu la sua pubblicazione nel 1939 del libro \"Crystalline Enzymes\". Northrop lavor\u00f2 per il Rockefeller Institute for Medical Research a New York dal 1916 al 1961, anno del suo ritiro. Durante la seconda guerra mondiale si dedic\u00f2 allo studio dei meccanismi di azione dei gas tossici e ai metodi analitici per determinarli praticamente. Nel 1949 venne anche nominato professore di batteriologia all'universit\u00e0 della California, ottenendo successivamente la cattedra di biofisica."}
{"id": "1368894", "revid": "767487", "url": "https://it.wikipedia.org/wiki?curid=1368894", "title": "D\u00f6beln", "text": "D\u00f6beln \u00e8 una citt\u00e0 del libero stato della Sassonia, Germania, nel circondario della Sassonia centrale.\nD\u00f6beln si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nStoria.\nIl 1\u00ba gennaio 2016 alla citt\u00e0 di D\u00f6beln venne aggregato il comune di Mochau."}
{"id": "1368906", "revid": "1573940", "url": "https://it.wikipedia.org/wiki?curid=1368906", "title": "Hyphantria cunea", "text": "L'ifantria americana (Hyphantria cunea ()), \u00e8 un lepidottero defogliatore della famiglia Erebidae, diffuso in Eurasia e America Settentrionale e Centrale.\nComparve in Europa negli anni quaranta, in Ungheria e Germania, e successivamente si propag\u00f2 in altri Paesi europei.\nLe prime segnalazioni di ifantria in Italia avvennero tra la fine degli anni settanta e i primi ottanta, soprattutto in pianura padana e zone limitrofe.\nDescrizione.\nAdulto.\nGli adulti si presentano sotto forma di farfalla, con ali di colore bianco o bianco punteggiato nero, con aperture alari di circa 2.5\u20134\u00a0cm;, la maggior parte delle farfalle punteggiate sono i maschi. Le uova sono di colore verde chiaro e gli adulti le depongono a gruppi nella pagina inferiore della foglia.\nLarva.\nSono considerate larve giovani quelle di prima e seconda et\u00e0 ed appaiono di colore giallastro con una doppia fila di puntini nerastri lungo il corpo. Le larve mature raggiungono una lunghezza di 3-3.5\u00a0cm e sono pelose, di colore brunastro e con file longitudinali di tubercoli nerastri; da questi compaiono dei ciuffi di peli chiari (sui fianchi) e scuri (sul dorso). Sui lati del corpo si presentano due fasce longitudinali di colore giallastro. Questo defogliatore \u00e8 in grado di infestare varie piante sia allo stato coltivato che ornamentale. In base agli stadi larvali si determina il danno, causato principalmente dalla cibazione delle foglie da parte di questa larva che provoca intense defogliazioni.\nLe larve giovani provocano delle erosioni superficiali intaccando il mesofillo ma lasciando intatte le nervature e certe volte anche l'epidermide superiore; il danno provoca comunque una scheletrizzazione delle foglie. Le larve pi\u00f9 maturano e pi\u00f9 diventano voraci, mangiando l'intera foglia, compresa la nervatura principale.\nSpesso il danno risulta essere devastante, a causa della natura gregaria delle larve; durante l'estate sono in grado di defogliare l'intera pianta, provocando su di essa un forte stress, anche per il forzato ricaccio conseguente alla defogliazione in periodi di carenza idrica e di caldo eccessivo.\nPupa.\nQuesto fitofago sverna come crisalide, compiendo 2 generazioni all'anno con adulti che si presentano rispettivamente tra aprile e maggio, e luglio-agosto.\nMetodi di controllo.\nControllo meccanico.\nQuesto metodo di lotta consiste nella distruzione dei nidi per abbassare il potenziale infestante; si applica soprattutto sulle piante d'interesse paesaggistico, nei parchi urbani, nei giardini dove i trattamenti chimici non sono spesso possibili da utilizzare sia per motivi sanitari che tecnici (come le piante grandi dove non \u00e8 facile raggiungere certi punti).\nControllo chimico.\nLa lotta chimica diretta deve tener conto sia del tipo di pianta infestata che il contesto in cui essa si trova (coltivata in frutteto, coltivazione legnosa come il pioppo, nei vivai, nei parchi, giardini o viali pubblici, ecc.).\nL'Infatria americana si combatte quando si trova allo stadio larvale, meglio ancora in presenza di giovani larve, che sono molto sensibili, quando il danno \u00e8 ancora limitato.\nI prodotti che possono essere utilizzati sono i larvicidi come: \"Carbaril\", \"Clorpirifos etile\", \"Etofenprox\", \"Fenitrotion\" ed \"Azinfos-metile\".\nControllo biologico e biotecnologico.\nSono due lotte ancora in fase sperimentale; d'altro canto presentano alcune possibilit\u00e0 esecutive che si sono dimostrate di sicuro effetto sulle larve di \"Hyphantria cunea\".\nSu specie vegetali (come il pioppo ed alcune piante forestali), in determinate condizioni operative, si pu\u00f2 applicare una lotta microbiologica usando formulati a base di \"Bacillus thuringiensis\" (principalmente la sottospecie \"kurstaki\"). Oltre al bacillo appena accennato si stanno sperimentando dei preparati microbiologici tra cui miscele di \"Bacillus thuringensis\" con preparati a base di funghi, in particolare il fungo \"Metarhizium anisopliae\" che ha evidenziato una discreta attivit\u00e0 sulle larve dell'Ifantria americana.\nTra i nemici naturali della \"Hyphantria cunea\" dei vari stadi di sviluppo si ricordano:\nBuoni sono anche i risultati da parte dell'impiego dei regolatori di sviluppo chitino-inibitori, come \"Diflubenzuron\", \"Triflumuron\", \"Teflubenuron\" e \"Flufenoxuron\", sulle uova o sulle giovani larve (in base alla compatibilit\u00e0 della pianta infestata). Un'ottima efficacia \u00e8 data dal composto MAC: \"Tebufenozide\". Grazie a questo composto, utilizzato per la prima volta nel 1992, le larve di Infatria americana mostrano un comportamento piuttosto insolito, con crescite lente e di bassa vitalit\u00e0 e con una elevata mortalit\u00e0 sulle varie popolazioni.\nAlcune analisi ed osservazioni hanno dimostrato che queste larve sono portatrici del \"Baculovirus\", meglio conosciuto come virus delle Granulosi (HcGV), responsabile delle sintomatologie sopra descritte. Si crede che sia un virus di un'altra specie di lepidottero gi\u00e0 presente nell'ambiente e che attacca le larve sottoposte a stress ambientali o per effetto dei trattamenti (anche a base di \"Bacillus thuringensis\"); in ogni caso questa \"malattia\" dell'Infatria americana \u00e8 da seguire con interesse per i possibili futuri risvolti applicativi. Va infine segnalato che \u00e8 stato messo a punto il feromone dell'Infatria americana, importante supporto alla lotta chimica e biotecnologica, soprattutto per l'utilizzo nelle trappole sessuali di monitoraggio per il censimento delle popolazioni e per seguirne l'andamento dei voli e le conseguenti ovideposizioni."}
{"id": "1368907", "revid": "550667", "url": "https://it.wikipedia.org/wiki?curid=1368907", "title": "Mariano IV d'Arborea", "text": "Figlio secondogenito del giudice sardo Ugone II e di Benedetta, prosegu\u00ec e intensific\u00f2 l'eredit\u00e0 culturale e politica del padre, volta al mantenimento dell'autonomia del giudicato d'Arborea e alla sua indipendenza, che ampli\u00f2 all'intera Sardegna.\nConsiderato una delle pi\u00f9 importanti figure nel Trecento sardo, contribu\u00ec allo sviluppo dell'organizzazione agricola dell'isola grazie alla promulgazione del \"Codice rurale\", emendamento legislativo successivamente incluso da sua figlia Eleonora nella ben pi\u00f9 celebre \"Carta de Logu\".\nFu inoltre un facoltoso mecenate delle arti, e al suo servizio vi furono famosi scultori e pittori del periodo, tra i quali Nino Pisano.\nBiografia.\nOrigini familiari.\nMariano nacque nel 1319, da una certa Benedetta e da Ugone II, giudice d'Arborea.\nSuo padre era figlio del precedente giudice Mariano III d'Arborea e della sua concubina Padulesa de Serra, nonostante all'inizio del XX secolo la maggioranza degli storici ritenesse fosse invece cadetto di Mariano II. Quest'ultimo, figlio di Pietro II e di una certa Sardinia, \u00e8 considerato uno dei sovrani arborensi pi\u00f9 rilevanti nel panorama italiano e in generale europeo, sposato con una bisnipote dell'imperatore Federico II di Svevia.\nPietro II era a sua volta figlio di Ugone I, capostipite dei de Serra Bas in quanto figlio del visconte Poncio de Cervera e di Sinispella d'Arborea, figlia di Barisone I re di Sardegna.\nInfanzia e adolescenza.\nNel 1323 Ugone aveva richiesto al re Giacomo II il Giusto una sua partecipazione a una guerra contro i pisani per la definitiva scacciata di questi dall'isola. Nello stesso anno un'ambasciata arborense guidata dall'arcivescovo Guido Cattaneo era giunta ad Avignone per stipulare un trattato con l'Aragona, in cui si riconosceva l'autonomia del giudicato a patto che il giudice pagasse un censo annuo di tremila fiorini d'oro di Firenze ai catalani.\nSi venne dunque a creare una situazione controversa in quanto da una parte gli Arborea ritenevano i re d'Aragona semplici alleati, mentre dall'altra i re d'Aragona trattavano i de Serra Bas come vassalli da asservire, anche se con particolari autonomie.\nA contribuire a questo equivoco vi era la diversa visione del potere tra le due dinastie. La casa reale di Barcellona era tipicamente improntata al potere feudale di tipo europeo, mentre in Sardegna il feudalesimo non era mai esistito e pertanto i giudici non lo riconoscevano n\u00e9 soprattutto si potevano considerare subordinati al sovrano catalano. Inizialmente Ugone II ritenne di sottostare alle impostazioni feudali che Giacomo II voleva dare all'alleanza, ma ci\u00f2 era solo un modo per evitare la guerra diretta.\nI re d'Aragona cercarono in vari modi di tenersi alleati gli Arborea, da Giacomo II ad Alfonso IV e poi Pietro IV. Per tale ragione gli aragonesi attribuirono vari riconoscimenti al giudice e ai suoi figli, stringendoli in legami di parentela con matrimoni, tenendoli a corte e conferendo loro vari titoli baronali. I figli degli Arborea, nel cerimoniale di corte, erano considerati appena dietro gli infanti d'Aragona. Ma queste concessioni non valsero a trasformare i de Serra Bas in \"riccos homines\", cio\u00e8 in baroni vassalli del re aragonese. A sottolineare una latente frattura tra la concezione di vassallaggio nella mente del sovrano d'Aragona e l'idea di libero giudicato che avevano gli Arborea, vi era il fatto che nella corte di Barcellona, i figli del giudice non avevano alcun titolo, perch\u00e9 per il giudice qualsiasi rango baronale sarebbe stato inferiore a quello del giudice stesso. In ogni caso i legami, anche parentali, tra gli Aragona e gli Arborea erano significativi, inoltre era piuttosto assidua la presenza dei cadetti giudicali presso la corte aragonese. Lo stesso Mariano IV d'Arborea, secondogenito del giudice Ugone II, visconte di Bas, venne educato, secondo il volere del padre, alla corte di Alfonso IV, conte di Barcellona e quindi sovrano di Aragona.\nNel 1335 Mariano, ancora a Barcellona, s'ammal\u00f2, nel pieno delle trattative del suo matrimonio, rischiando di morire.. Il giudice Ugone, ottenuto dunque un permesso dal sovrano aragonese, mand\u00f2 il suo medico personale Grazia Orlandi in Catalogna, che riusc\u00ec a guarirlo. Il 5 aprile dello stesso anno il padre mor\u00ec. Fu partecipe attivamente all'incoronazione di Pietro il Cerimonioso, figlio di Alfonso IV nel 1336 e, poco dopo, nella citt\u00e0 catalana, spos\u00f2 la nobile Timbora di Roccaberti (figlia del visconte Dalmazio), dalla quale ebbe quattro figli: Ugone, Beatrice, Eleonora e una bimba morta prematuramente nel 1343 o nel 1346.\nConte di Marmilla e del Goceano.\nNel 1339 al \"donnikellu\" Mariano fu riconosciuto da parte di Pietro d'Aragona il titolo di conte di Marmilla e del Goceano (territorio che comprendeva le curator\u00ece di Dore con \"Orotelli, Nuoro, Ottana, Sarule\" pi\u00f9 l'antica di Anela). Questi possedimenti (\"extra Judicatum\") resero di fatto il futuro giudice vassallo del re aragonese di Sardegna e Corsica. Tale rapporto veniva evidenziato anche esteriormente, tant'\u00e8 che nelle sue insegne personali erano raffigurati, sopra l'albero diradicato, i pali catalani.\nQuando era conte del Goceano e non portava ancora il titolo di \"judex\", con un'abile mossa politica ripopol\u00f2 il borgo di Castel di Goceano chiamato allora come ora Burgos (\"su Burgu\", in sardo), e vi restaur\u00f2 l'antico castello (tutt'oggi ancora in buono stato di conservazione), a difesa del confine nord del giudicato. Nei suoi territori, come conte, si adoper\u00f2 per rendere florida l'agricoltura, scelta che, nei successivi decenni di guerra, si dimostr\u00f2 fondamentale per la ripresa economica dell'intero giudicato, che versava in uno stato di crisi a causa delle guerre contro Pisa. Durante questo periodo eman\u00f2 una prima serie di norme giuridiche scritte, che principalmente regolamentavano l'allevamento e l'agricoltura, allo scopo di migliorarne la produttivit\u00e0, e in parte gi\u00e0 trattavano qualcosa di diritto penale, che poi evolver\u00e0 nella \"Carta de Logu\", il corpus legislativo, spesso erroneamente attribuito alla figlia Eleonora che lo aggiorn\u00f2 come aveva fatto pure il fratello Ugone III.\nLa consorte e i tre figli di Mariano IV.\nFurono tre i figli sopravvissuti che Mariano ebbe dalla moglie Timbora di Roccaberti. Ugone (\u20201383) che gli succedette, Beatrice (\u20201377) ed Eleonora (\u20201403) nacquero a pochi anni l'uno dall'altro, quando lui era ancora conte di Marmilla e del Goceano, cio\u00e8 prima di salire al trono di Arborea (1347). Il luogo della loro nascita era Molins de Rei. Vissero poi a Oristano e nel castello del Goceano.\nUna lettera inviata da Aimerico VI di Narbona (1341-1388) al re Pietro IV d'Aragona, rinvenuta negli Archivi Reali di Barcellona, accerta il fatto che sua moglie Beatrice fu la secondogenita di Mariano (portava anche il nome dell'ava materna), dopo Ugone, ed Eleonora la figlia minore: infatti, dopo la morte del cognato (1383), il visconte reclamava nella missiva il trono arborense per il suo secondogenito, Aimerico come lui. Eleonora per\u00f2 si rec\u00f2 velocemente in Sardegna e seppe sfruttare la situazione a suo favore.\nBeatrice, secondo Bianca Pitzorno, spos\u00f2 il nobile francese nel 1361, molto prima di Eleonora, ebbe molti figli e dal suo testamento si evince quanto fosse stata ricca la sua dote. Beatrice fu la prima dei fratelli a morire nel 1377, e suo nipote Guglielmo III dovette attendere il 1407, anno della scomparsa di Mariano V, per diventare giudice.\nGiudice d'Arborea.\nNel 1347, alla morte del fratello Pietro III, Mariano fu proclamato giudice d'Arborea dalla Corona de Logu. La politica del suo primo periodo di regno lo mostra come fortemente disinteressato agli avvenimenti politici dell'isola.\nLa guerra sardo-catalana.\nIn quello stesso anno, i Doria Nicol\u00f2, Giovanni, Antonio e Matteo presentarono la richiesta al re Pietro IV d'Aragona di rientrare in possesso dei castelli di Bonuighinu e Ardara, sequestrati dopo una ribellione, e di acquisire privilegi commerciali per Castelgenovese (odierna Castelsardo) e Alghero, citt\u00e0 in loro mano. In cambio promettevano di servire lealmente la corona come vassalli e di fare in modo che il re riprendesse possesso dei castelli di Osilo e Capula, che dichiaravano in mano a ribelli ma che in realt\u00e0 avevano occupato loro. Il re acconsent\u00ec a tutto fuorch\u00e9 alla concessione dei privilegi a Castelgenovese e Alghero, che ambiva a possedere direttamente. Ma i Doria, scontenti per il mancato ottenimento di tutte le richieste, cominciarono ad ammassare soldati e mercenari sotto le mura di Sassari, citt\u00e0 di diretta competenza regia. Il sovrano ordin\u00f2 di mandare una compagnia di armati in Sardegna al comando di Ughetto de Cervellon. Intanto partivano da Cagliari trecento balestrieri diretti a Sassari sotto il comando di un altro Cervellon, Gherardo, figlio del governatore generale Guglielmo, che si un\u00ec a lui nella marcia. Il giudice Mariano affianc\u00f2 a questo buon nerbo di truppe un piccolo contingente di militi oristanesi, consigliando al Cervellon di evitare uno scontro diretto. Ma giunti nel passo di \"Aidu de Turdu\", completamente circondati dagli uomini dei Doria, i Cervellon non cercarono di evitare il combattimento, ma ordinarono la carica, causando un massacro delle forze sotto il loro comando. Tra i caduti si cont\u00f2 anche lo stesso Gherardo. Il giudice mand\u00f2 dunque un gruppo di militi, che, dopo aver soccorso i sopravvissuti, giunse a Sassari e ruppe l'assedio degli armati dei Doria. Nel 1349 vi fu alla fine una tregua e il re, secondo lo storico Raimondo Carta Raspi, tent\u00f2 allora di dividere i membri del casato, concedendo feudi ad alcuni e ricevendo in cambio la promessa della cessione di Alghero. Non tutti i Doria furono per\u00f2 favorevoli a lasciare al sovrano la citt\u00e0 e chiesero, nel 1351, l'aiuto di Genova contro un possibile attacco aragonese. E dunque, mentre si consumava l'aspro dissidio tra Mariano e suo fratello Giovanni, culminante con l'arresto di quest'ultimo, il sovrano organizzava una grande spedizione che aveva come obiettivo la presa di Alghero. La flotta che avrebbe dovuto trasportare gli uomini comprendeva quarantacinque galere e cinque grosse navi da carico, a cui, presso Cagliari, si unirono venti galere veneziane. L'ammiraglio Bernat de Cabrera, capo dell'esercito catalano-veneziano, sconfisse, nella cosiddetta battaglia di Porto Conte, il 27 agosto 1353, la flotta genovese, costringendo gli algheresi ad arrendersi. Il giorno dopo l'occupazione della citt\u00e0 fece giustiziare senza nessun procedimento penale Fabiano Rosso Doria, uno dei pi\u00f9 accaniti difensori della rocca.\nAllora invi\u00f2 un messo a Oristano con l'ordine diretto a Mariano di recarsi ad Alghero per rendere conto del suo mancato intervento contro i Doria. Il giudice non si rec\u00f2 di persona, ma agli inizi di settembre mand\u00f2 la moglie Timbora, cugina del de Cabrera, che, difesa da una piccola scorta, dopo aver fatto sosta nel castello del Goceano, entr\u00f2 in Alghero. Ma durante il suo incontro con l'ammiraglio giunsero tre cavalieri da Cagliari, inviati dal governatore generale, con l'ordine di sconsigliare al de Cabrera di continuare a trattare o a discorrere con la moglie del giudice, in quanto egli aveva invaso le terre regie e stava assediando Sanluri.\nLo storico cinquecentesco Geronimo Zurita, nella sua opera \"Annali della Corona d'Aragona\", riporta una citazione di Timbora nei momenti in cui l'ammiraglio veniva informato dai cavalieri delle manovre militari del giudice: \nMariano mosse dunque guerra contro i catalani, e dopo che i suoi comandanti Azzone da Buquis e Cino de Zori, presso Decimomannu, catturarono Gherardo della Gherardesca, si diresse verso il nord della Sardegna, riuscendo a espugnare Alghero, ribellatasi ai catalani.\nPoco prima della partenza il giudice fece impiccare due sardi, colpevoli di aver incitato la folla ad assalire le carceri ov'erano rinchiusi quarantadue catalani fatti prigionieri.\nPietro IV, compresa dunque la gravit\u00e0 della situazione, nel 1354 organizz\u00f2 una spedizione di quasi dodicimila uomini per rioccupare Alghero e sottomettere il giudice. Tra i capitani della sua spedizione si contavano nomi come quello di Pietro de X\u00e8rica, cognato del giudice in quanto marito di sua sorella Bonaventura, un duca tedesco e Giovanni di Grailly, compagno d'arme del Principe Nero Edoardo. Ma la spedizione raggiunse risultati inconcludenti. Dopo oltre sette mesi si raggiunse una tregua, e una pace definita venne delineata nel 1355 a Sanluri.\nDurante questo periodo decennale di pace Mariano riusc\u00ec a riorganizzarsi per proseguire in un momento successivo la guerra. Inoltre, grazie ai matrimoni del suo erede Ugone con la figlia maggiore di Giovanni di Vico e quello di sua figlia Beatrice con Aimerico VI, visconte di Narbona e futuro ammiraglio di Francia, ottenne importanti e prestigiosi alleati. Agli inizi dello stesso decennio vi fu una trattativa matrimoniale per far sposare una delle figlie di Mariano con il futuro re Pietro II di Cipro. I due documenti che trattano di questo argomento, datati al 1362 e al 1370, sono deposizioni del \"Proceso contra los Arborea\", procedimento giudiziario indetto nel 1355 da Pietro IV d'Aragona contro la famiglia giudicale e terminato nel 1393, sotto Giovanni I. A oggi la promessa \u00e8 considerata Beatrice, anche se a lungo si credette fosse Eleonora, in quanto la prima nel 1370 era gi\u00e0 sposata.\nDopo la pace di Sanluri, nel 1365 le ostilit\u00e0 ripresero, questa volta anche con il benestare di papa Urbano V. Secondo lo storico Raimondo Carta Raspi questa decisione fu causata dalla pretesa di un tributo all'Aragona da parte del re Pietro IV. Ma, a differenza della precedente fase della guerra, in cui lo stesso sovrano era giunto in Sardegna per sconfiggere l'Arborea, ora i catalani erano impegnati nella cosiddetta guerra dei due Pietri, e non poterono mandare nulla di pi\u00f9 che una qualche compagnia, mentre il giudice assediava nuovamente Cagliari, occupava Villa di Chiesa (odierna Iglesias) e spadroneggiava ormai in tutta l'isola.\nSolo dopo la fine della guerra contro la Castiglia il re d'Aragona pot\u00e9 riunire sufficienti forze per contrastare il giudice. Nel 1368 re Pietro lanci\u00f2 una spedizione sotto la guida di Pedro Martinez de Luna, marito di una nipote di Mariano IV, Elfa de X\u00e8rica. Costui guid\u00f2 un esercito fin sotto le mura di Oristano, ponendola d'assedio. L'esercito catalano-aragonese, con le spalle scoperte, venne intrappolato dall'attacco combinato di Mariano e del figlio Ugone (futuro giudice), che uccisero sul campo anche lo stesso de Luna.\nNel 1370 Mariano occup\u00f2 Sassari, e nello stesso anno una sua ambasceria giunse ad Avignone per la richiesta, da parte di alcuni cardinali al papa, di ricomporre la sua \"lite\" con il re d'Aragona. Ma nonostante le ripetute pressioni da parte del vicecancelliere aragonese Francesco Roma, gli inviati arborensi respinsero tutte le offerte di concessioni territoriali, pretendendo l'infeudazione pontificia di tutta l'isola al giudice Mariano. Egli ebbe inoltre rapporti con grandi personaggi della sua epoca, come ad esempio santa Caterina da Siena, a cui promise di partecipare a una crociata in Terra Santa.\nMorte.\nLe sue ambizioni furono per\u00f2 stroncate dalla morte, avvenuta forse per peste. Vi fu a lungo un dibattito sulla data certa del suo decesso, in quanto gli storici Francesco Cesare Casula, Raimondo Carta Raspi e la scrittrice Bianca Pitzorno inserirono il trapasso di Mariano IV nei mesi estivi del 1376. Ma la recente scoperta di una lettera del re d'Aragona Pietro IV datata al primo giugno 1375 permette di stabilire con certezza che la sua morte avvenne nel maggio dello stesso anno.\nOpere legislative.\nLa rilevanza di Mariano IV nella storia sarda del Trecento \u00e8 dettata in parte dai numerosi codici legislativi che eman\u00f2 durante il suo lungo regno. Il primo noto \u00e8 la \"Carta del Goceano\" (1340 circa), con la quale concedeva speciali privilegi a coloro che sarebbero andati ad abitare il villaggio del castello (oggi comune di Burgos), ormai in via di spopolamento. Il pi\u00f9 celebre e importante \u00e8 invece il cosiddetto \"Codice rurale\", emanato a cavallo tra gli anni cinquanta e sessanta del 1300. Composto da 66 capitoli, si occupava prevalentemente di dare sostegno allo sviluppo dell\u2019agricoltura sarda e a regolare con leggi precise la vita rurale del giudicato d'Arborea. Dopo la morte di Mariano e l'ascesa al trono di sua figlia Eleonora, l'emendamento fu inserito nel suo codice di leggi, la nota \"Carta de Logu\".\nMecenatismo.\nMariano IV \u00e8 celebre anche per essere stato un importante mecenate d'arte per quanto riguarda il panorama sardo. Durante il suo regno fece realizzare o ristrutturare diverse opere presenti nel giudicato di Arborea, tra cui la Cattedrale di Oristano, da lui fatta ricostruire in gotico catalano durante gli anni sessanta del Trecento. Egli \u00e8 inoltre l'unico sovrano arborense del quale si conosca un ritratto, in et\u00e0 giovanile, inserito nel polittico della chiesa di San Nicola di Ottana. Pure in un frammento di affresco, nel monastero oristanese di Santa Chiara, fondato dal fratello Pietro III, si vede Mariano che offre l'erede Ugone alla protezione della religiosa assisana. Sull'architrave della chiesa di San Serafino, a Ghilarza, sono scolpiti (1360 circa), invece, alcuni personaggi riuniti per la promulgazione del \"Codice rurale\", tra cui il giudice, la moglie Timbora e il primogenito Ugone. Lo storico Francesco Cesare Casula, nel 1981, individu\u00f2 nei quattro peducci pensili dell'abside della chiesa di San Gavino Martire (San Gavino Monreale) le effigi di Mariano, dei figli Ugone III ed Eleonora e del genero Brancaleone Doria. La famiglia giudicale, infatti, risiedeva spesso nel vicino castello di Monreale di Sardara.\nUn'altra interessante scoperta \u00e8 stata poi quella dei quattro presunti \"denari d'Arborea\" (recanti inciso l'araldico albero sradicato), coniati, secondo alcuni, durante i regni di Mariano e di Ugone III (ma non esistono documenti per dimostrare questa ipotesi), quando si riteneva che il giudicato non avesse un'autonoma zecca e vi circolasse solo moneta aragonese.\nDiscendenza e successione.\nDal matrimonio con Timbora de Roccaberti ebbe quattro figli:\nDopo la sua morte il trono fu ereditato dal suo figlio primogenito maschio, Ugone, assassinato con la sua unica figlia Benedetta il 3 marzo 1383. Dopo il decesso del giudice, per opera dell'ultimogenita Eleonora, avvenne una vera e propria usurpazione del trono d'Oristano, che secondo le leggi di successione vigenti all'epoca sarebbe dovuto spettare ai figli di Beatrice e Aimerico VI di Narbona. Ma i figli della celebre giudicessa morirono entrambi senza posterit\u00e0, lasciando i territori arborensi a un loro nipote, figlio primogenito del francese Guglielmo II di Narbona e di Gu\u00e9rine Beaufort-Rogier-Canillac, Guglielmo III, con cui termin\u00f2 il ramo principale della dinastia.\nBlasonatura.\nDurante la sua vita Mariano si trov\u00f2, per vari motivi riguardanti l'assetto geopolitico della Sardegna, a modificare la propria blasonatura. Poco dopo la concessione da parte del re Pietro IV d'Aragona del titolo di Conte del Goceano e della Marmilla, il futuro giudice inser\u00ec al di sopra dell'albero sradicato d'Arborea i quattro pali catalani in campo dorato, a simboleggiare il suo stato di sudditanza rispetto ai sovrani aragonesi. Poco pi\u00f9 di un anno prima dello scoppio della guerra sardo-catalana, com'\u00e8 accreditato da una deposizione nel cosiddetto \"Proceso contra los Arborea\", Mariano spost\u00f2 i pali catalani \"al di sotto\" dell'albero arborense, per poi eliminarli l'anno successivo, nella fase pi\u00f9 accesa del conflitto."}
{"id": "1368908", "revid": "1543377", "url": "https://it.wikipedia.org/wiki?curid=1368908", "title": "BT Group", "text": "BT Group Plc (in precedenza British Telecom Plc), abbreviato in BT, \u00e8 una societ\u00e0 di telecomunicazioni britannica. Ex monopolista statale, svolge il servizio universale in tutto il Regno Unito (a eccezione della citt\u00e0 di Kingston upon Hull) ed \u00e8 il pi\u00f9 grande operatore telefonico della nazione. Negli anni le attivit\u00e0 si sono espanse nel settore della telefonia mobile e all'estero, attraverso consociate che operano in 170 paesi. \u00c8 proprietaria del gruppo di canali televisivi sportivi BT Sport.\n\u00c8 quotato alla Borsa di Londra e alla Borsa di New York. Fa parte dell'Indice FTSE 100.\nStoria.\nNel 1969 il General Post Office, un'azienda di stato, si trasform\u00f2 nel Post Office, un'impresa a partecipazione statale, ma separata dal governo. \"Post Office Telecommunications\" era uno dei settori dell'impresa, quello che si occupava dei servizi telefonici e telegrafici.\nBritish Telecom.\nIl marchio \"British Telecom\" venne introdotto nel 1980. Il 1\u00ba ottobre 1981 questo divenne il nome ufficiale del \"Post Office Telecommunications\", che divenne un'impresa di propriet\u00e0 statale separata dal \"Post Office\". Nel 1982 il monopolio della British Telecom cess\u00f2 con il rilascio di una concessione alla \"Mercury Communications\".\nIl 19 luglio 1982 il governo britannico annunci\u00f2 la propria intenzione di offrire al pubblico le azioni detenute nella British Telecom. Contestualmente il 1\u00ba aprile 1984 venne costituita la \"British Telecommunications\" come public limited company (Plc) in vista dell'approvazione del \"Telecommunications Bill\". Questa legge venne promulgata il 12 aprile ed il trasferimento dalla \"British Telecom\" alla \"British Telecommunications Plc\" delle attivit\u00e0, delle propriet\u00e0, dei diritti e dei debiti ebbe luogo il 6 agosto 1984.\nLa societ\u00e0 cambi\u00f2 il suo marchio commerciale in \"BT\" il 2 aprile 1991.\nNel giugno 2018 viene licenziato Gavin Patterson, AD della societ\u00e0 da 14 anni. Un mese prima aveva chiesto 13.000 licenziamenti, pari al 12% della forza lavoro."}
{"id": "1368909", "revid": "984922", "url": "https://it.wikipedia.org/wiki?curid=1368909", "title": "Good Fences", "text": "Good Fences \u00e8 un film TV del 2003, diretto da Ernest Dickerson e prodotto da Spike Lee."}
{"id": "1368910", "revid": "4175", "url": "https://it.wikipedia.org/wiki?curid=1368910", "title": "Sudam\u00e9rica Rugby", "text": "Sudam\u00e9rica Rugby (invariato sia in portoghese che in spagnolo) \u00e8 l\u2019organo di governo del rugby a 15 in America centrale e meridionale.\nNato nel 1988 ad Asunci\u00f3n con il nome di Confederazione Sudamericana di Rugby per iniziativa delle federazioni rugbistiche di , , , e , assunse da tale data la gestione diretta del campionato sudamericano, torneo continentale periodicamente in calendario dal 1951.\nNel 1999, con l\u2019ammissione della quasi totalit\u00e0 dei propri affiliati nell\u2019International Rugby Football Board e il distacco di quelli non europei per assorbimento nelle varie associazioni continentali via via formatesi, la CONSUR divenne il ramo sudamericano dell'IRFB, incarico che tuttora svolge.\nLa sua sede \u00e8 a Buenos Aires, in Argentina, e il suo presidente \u00e8, dal marzo 2018, l'uruguaiano Sebasti\u00e1n Pi\u00f1eyr\u00faa.\nStoria.\nL'idea di un organismo comune di collegamento tra le maggiori federazioni sudamericane era stata gi\u00e0 presentata a inizio anni ottanta durante una riunione dei responsabili a un torneo giovanile a Montevideo ma fu solo il 14 ottobre 1988 ad Asunci\u00f3n (Paraguay) che i presidenti di cinque federazioni, , , , lo stesso e , diedero vita alla Confederaci\u00f3n Sudamericana de Rugby (in portoghese Confedera\u00e7\u00e3o Sul-Americana de Rugby), abbreviata in CONSUR o ConSuR, la cui prima riunione ufficiale fu convocata per il gennaio successivo a Montevideo.\nLa nuova confederazione nacque \u00abper formalizzare qualcosa gi\u00e0 di fatto esistente\u00bb, ovvero l'accordo tra le \"union\" del continente per lo sviluppo comune della pratica e delle competizioni senza incidere sull'autonomia dei singoli Paesi, come ribad\u00ec la federazione argentina (all'epoca, per esempio, gi\u00e0 membro effettivo di International Rugby Football Board e F.I.R.A.).\nLa neonata confederazione prese in gestione sia il campionato sudamericano che, successivamente, l'organizzazione della zona sudamericana di qualificazione alla Coppa del Mondo.\nNel 1999 la F.I.R.A. fu integrata nell'International Rugby Football Board e cess\u00f2 di essere un'organizzazione mondiale; questo comport\u00f2 la disaffiliazione di tutte le federazioni extraeuropee da tale organismo e la regionalizzazione della CONSUR come ramo sudamericano della federazione mondiale.\nIl 6 giugno 2015, durante l'assemblea generale di Buenos Aires, CONSUR formalizz\u00f2 il proprio cambio di nome in Sudam\u00e9rica Rugby per uniformarsi alla nomenclatura adottata da World Rugby e altre associazioni continentali (come la stessa F.I.R.A., che era diventata Rugby Europe).\nContemporaneamente fu bandito un concorso per il nuovo logo della confederazione, che fu vinto dagli argentini Franco e Daniel Boccardo, che proposero un simbolo a forma di palla ovale striato di tutti i colori delle bandiere nazionali del Sudamerica.\nI criteri di selezione della \"governance\" di Sudam\u00e9rica Rugby prevedono che la federazione le cui selezioni abbiano il \"ranking\" World Rugby pi\u00f9 alto ha diritto di proporre il presidente dell'organismo, mentre la seconda e terza in tale classifica possono proporre rispettivamente i due vicepresidenti, quello dei quali con funzione vicaria a cura della seconda; in ragione di ci\u00f2 i presidenti di Consur prima e di Sudam\u00e9rica Rugby poi sono sempre stati argentini ma, nel 2018, la federazione argentina propose per la massima carica l'uruguaiano Sebasti\u00e1n Pi\u00f1eyr\u00faa, che fu quindi eletto per il biennio 2018-2019.\nCompetizioni.\nA livello maschile seniores, Sudam\u00e9rica Rugby organizza il Sudamericano (o Campionato Sudamericano), torneo di rugby a 15 nato nel 1951 a latere dei I Giochi Panamericani di Buenos Aires.\nDalla seconda edizione del 1958 fino alla nascita della Consur il torneo fu organizzato a cura della federazione del Paese ospitante.\nStesso torneo, articolato su tre livelli, \u00e8 organizzato a livello juniores (Under-20), mentre invece nel rugby a 7 si tengono i tornei maschili (SAR Seven) e femminili (SAR Seven femenino) che fungono anche, quando necessario, alla qualificazione olimpica.\nSudam\u00e9rica Rugby \u00e8, inoltre, membro della PARA (Associazione Panamericana di Rugby) che comprende le due confederazioni del continente americano (l'altra \u00e8 Rugby Americas North) e organizza l'Americas Rugby Championship, campionato panamericano tra squadre delle due regioni continentali.\nDal 2019 anche Sudam\u00e9rica rugby organizza un torneo seniores femminile per la qualificazione alla Coppa del Mondo femminile: le prime partecipanti furono le nazionali di , esordiente assoluta, e , al suo primo incontro dopo 11 anni."}
{"id": "1368911", "revid": "78273", "url": "https://it.wikipedia.org/wiki?curid=1368911", "title": "British Telecommunications", "text": ""}
{"id": "1368913", "revid": "51668", "url": "https://it.wikipedia.org/wiki?curid=1368913", "title": "Riot (forma di disordine civile)", "text": ""}
{"id": "1368914", "revid": "41458446", "url": "https://it.wikipedia.org/wiki?curid=1368914", "title": "British Telecom", "text": ""}
{"id": "1368925", "revid": "1305772", "url": "https://it.wikipedia.org/wiki?curid=1368925", "title": "Todireni", "text": "Todireni \u00e8 un comune della Romania di 3.655 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 5 villaggi: Cerne\u0219ti, Flore\u0219ti, G\u00e2rbe\u0219ti, Iure\u0219ti, Todireni."}
{"id": "1368927", "revid": "228587", "url": "https://it.wikipedia.org/wiki?curid=1368927", "title": "Milliamperora", "text": "Il milliampereora \u00e8 un sottomultiplo dell'ampere-ora (Ah), pari a un millesimo di amperora. Il suo simbolo \u00e8 mAh, ma si pu\u00f2 trovare anche scritto come mA\u00b7h. Essendo una misura abbastanza piccola, \u00e8 utilizzata soprattutto nella misura della carica di batterie stilo tascabili o comunque di dimensioni ridotte. Equivale anche ad un milliampere erogato per 3600 secondi (1 ora). \nConoscendo la tensione della batteria, si pu\u00f2 ottenere la carica in milliamperora partendo dall'equivalente in Wattora con la seguente formula:formula_1. Ad esempio, una batteria da 95Wh a 7,3V ha una carica di formula_2.\nIl milliampereora \u00e8 l'unit\u00e0 di misura della capacit\u00e0 delle moderne batterie degli smartphone. \nUna batteria con una capacit\u00e0 elettrica di 25000 milliampereora (mAh) potrebbe per esempio ricaricare 10 volte uno smartphone con capacit\u00e0 di 2500 milliampereora (mAh) ."}
{"id": "1368928", "revid": "767487", "url": "https://it.wikipedia.org/wiki?curid=1368928", "title": "Dream Street (film 2005)", "text": "Dream Street \u00e8 un film del 2005, diretto da Lonette McKee, prodotto da Spike Lee."}
{"id": "1368929", "revid": "647919", "url": "https://it.wikipedia.org/wiki?curid=1368929", "title": "Ampereora", "text": ""}
{"id": "1368930", "revid": "1008732", "url": "https://it.wikipedia.org/wiki?curid=1368930", "title": "Lawrence Krauss", "text": " \n\u00c8 professore in pensione (dal 2019) di fisica, di astronomia ed ex direttore del dipartimento di fisica alla Case Western Reserve University. Ha insegnato fino al 2018 alla Arizona State University. Krauss \u00e8 anche un rappresentante del movimento filosofico del nuovo ateismo.\nBiografia.\nOrigini e studi.\nKrauss \u00e8 nato New York da una famiglia ebrea laica, ma \u00e8 cresciuto a Toronto, Ontario, Canada. Si \u00e8 laureato in matematica e fisica alla Carleton University (Ottawa) nel 1977, e ha ottenuto un Ph.D. in fisica al Massachusetts Institute of Technology nel 1982.\nDocenza.\nHa insegnato in diverse universit\u00e0. Dal 2008 al 2018 ha ricoperto la cattedra di fisica teorica all'Arizona State University.\nAccuse di molestie e pensionamento.\nSull'onda del movimento Me Too volto a denunciare le molestie di genere in ambienti di lavoro, Krauss \u00e8 stato accusato di molestie sessuali verbali (battute sessiste) e fisiche (tentativi di abuso sessuale e di approccio) da alcune donne. Krauss ha sostenuto di non aver commesso alcuna molestia, e non \u00e8 stata avviata alcuna azione legale ma solo un procedimento disciplinare interno di violazione del codice di condotta il 7 marzo 2018; Krauss venne messo in ferie retribuite. \nL'universit\u00e0 lo ha ritenuto responsabile per la sola accusa di \"\u00abcondotta inappropriata\u00bb\" nel corso di un evento pubblico del 2016, quando Krauss avrebbe afferrato con troppa veemenza una donna (secondo lui abbracciato). Il procedimento si \u00e8 estinto senza sanzioni di licenziamento o multe, poich\u00e9 il fisico si \u00e8 dimesso volontariamente, per tutelarsi e come gesto di protesta, dall'insegnamento all'Arizona State University il giorno 22 ottobre 2018. L'universit\u00e0 doveva al docente pi\u00f9 di 250.000 dollari di stipendio fino alla scadenza del contratto a maggio 2019. \u00c8 stato raggiunto subito un accordo per cui Krauss venne messo in congedo volontario retribuito fino alla suddetta data, percependo 265.000 dollari, onde evitare cause legali contro l'ateneo, da cui Krauss si riteneva ingiustamente maltrattato, sostenendo di essere vittima di calunnia, avallata dall'Universit\u00e0. Il 27 maggio, al compimento dei 65 anni Krauss \u00e8 andato in pensione per limite di et\u00e0, senza ottenere il ruolo di professore emerito. Su Twitter ha dichiarato di volersi per\u00f2 dedicare ad \"altre sfide e opportunit\u00e0\", abbandonando quell'ambiente universitario. Gli \u00e8 stata lasciata tuttavia la carica di Presidente dell'\"Origin Project\", da cui era stato sospeso nel luglio 2018 e di conduttore di \"The Origins Podcast with Lawrence Krauss\".\nVita personale.\nIl 19 gennaio 1980 si spos\u00f2 con Katherine Kelley, canadese della Nuova Scozia. La figlia Lilli \u00e8 nata il 23 novembre 1984. Krauss e Kelley si sono separati nel 2010 e hanno divorziato nel 2012. Krauss ha sposato poi Nancy Dahl, australiana-americana, il 7 gennaio 2014.\nLavori.\nA livello di fisica teorica, Krauss si occupa principalmente di cosmologia quantistica. Ha lavorato sui concetti di energia oscura, quintessenza, inflazione cosmologica ed energia di punto zero, ed \u00e8 un critico della teoria delle stringhe, che ha approfondito nel saggio \"Dietro lo specchio\". Inoltre era un critico anche della teoria del bosone di Higgs, fino alla sua scoperta da parte del CERN di Ginevra. Ritiene che la nostra era sia il momento migliore per un cosmologo, per comprendere le leggi fisiche appieno, prima che l'accelerazione allontani le galassie fuori dall'universo osservabile.\n\u00c8 autore di numerosi libri tra cui \"La fisica di Star Trek\"; ha inoltre analizzato il concetto di civilt\u00e0 eterna di Dyson e degli universi paralleli. Secondo i calcoli di Krauss la civilt\u00e0 eterna come prospettata da Freeman Dyson non pu\u00f2 durare per sempre a causa della costante cosmologica (come l'energia oscura o energia del vuoto) e l'unico modo per realizzarla \u00e8 cercare un universo parallelo all'interno di un multiverso o creare un baby-universo abitabile, manipolando lo spaziotempo grazie alla stessa tecnologia avanzata che avrebbe permesso agli esseri intelligenti di Dyson di sopravvivere alla morte termica.\n\"L'universo dal nulla\".\nLawrence Krauss \u00e8 stato anche avvicinato, come altri cosmologi come Stephen Hawking, al movimento del nuovo ateismo per il libro divulgativo \"L'universo dal nulla\", il quale avrebbe dovuto inizialmente contenere una prefazione scritta dal giornalista Christopher Hitchens, che per\u00f2 era gi\u00e0 gravemente malato ed \u00e8 poi deceduto prima di poterla completare.\nIl libro - con postfazione ad opera del biologo neodarwinista e attivista Richard Dawkins che lo paragona a \"L'origine delle specie\" di Charles Darwin per il possibile impatto culturale - \u00e8 a tematica scientifico-filosofica; nonostante Krauss affermi, come Hawking, che il ruolo conoscitivo \u00e8 passato ormai dalla filosofia alla scienza, in questo libro, come in numerosi interventi, egli si sofferma anche su tematiche esistenziali, ritenendo che la fisica possa rispondere ad alcune domande ontologiche, come quella posta da Leibniz:\nL'autore spiega come alcune ipotesi scientifiche ed osservazioni recenti nel campo della fisica quantistica e della cosmologia possano fornire una risposta soddisfacente alla domanda su come un intero universo sia potuto apparire dal nulla, rendendo superflue le ipotesi di un intervento esterno. A questo scopo, vengono dapprima illustrati i passi che hanno portato ad alcune scoperte fondamentali, tra cui assumono particolare importanza quelle sull'esistenza della cosiddetta materia oscura e della radiazione cosmica di fondo, e come da una serie di esperimenti dai risultati inizialmente contrastanti sia emersa l'esistenza di una inaspettata forma di energia repulsiva generata dal vuoto, poi denominata energia oscura, gi\u00e0 proposta come costante cosmologica da Albert Einstein nelle equazioni di campo della relativit\u00e0 generale, e supportata dalle numerose osservazioni sull'accelerazione dell'espansione dell'universo, che sembrano giustificare l'ipotesi di un universo piatto.\nPer la scienza quindi il vero nulla non esiste, sorger\u00e0 sempre qualcosa dal vuoto, essendo questa produzione di particelle la sua normale caratteristica a livello quantistico. Krauss afferma, nell'opera e nelle conferenze tenute per la presentazione, che il Big bang sia un'espansione originata da una sorta di \"generazione spontanea\" e selezione naturale dell'universo in cui viviamo. Egli rigetta quindi il creazionismo e afferma la non necessariet\u00e0 di un disegno intelligente o dell'evoluzionismo teista causato da un Motore immobile per spiegare il movimento, la mente dell'essere umano, la perfezione delle leggi fisiche e il principio antropico con efficacia, essendo sufficiente per ci\u00f2 la teoria delle probabilit\u00e0 e la legge dei grandi numeri (in un tempo e spazio molto grande o infinito, non necessariamente lo spaziotempo che conosciamo). Queste idee si basano essenzialmente sulla teoria del falso vuoto quantistico (una teoria di pre-Big bang), sul principio di indeterminazione di Heisenberg (un effetto senza causa) e sulle teorie dell'inflazione eterna e del multiverso."}
{"id": "1368931", "revid": "28026", "url": "https://it.wikipedia.org/wiki?curid=1368931", "title": "Carstensz Pyramid", "text": ""}
{"id": "1368934", "revid": "767487", "url": "https://it.wikipedia.org/wiki?curid=1368934", "title": "Greatest Time of Year", "text": "Greatest Time of Year \u00e8 un singolo di Aly &amp; AJ pubblicato nel 2006 da Hollywood Records. \u00c8 il primo e l'unico singolo tratto dal primo album natalizio \"Acoustic Hearts of Winter\".\nIl disco.\nIl singolo fu usato per il film \"Santa Clause 3\", come accadde per la canzone di Hilary Duff \"Santa Clause Lane\", usata per il film \"Santa Clause 2\". Nel videoclip sono presenti scene tratte dal film ed \u00e8 stato trasmesso per la prima volta il 16 ottobre 2006 su Disney Channel. Il singolo esord\u00ec nella posizione numero 96 della classifica statunitense Billboard Hot 100.\nFu pubblicata su iTunes la versione singola senza il ritornello all'inizio della canzone, come nel video. La canzone \u00e8 presente nell'album natalizio Disney Channel Holiday.\nAd oggi il singolo \u00e8 stato scaricato circa 400.000 volte ed esso \u00e8 uno dei maggiori singoli di successo di Aly &amp; AJ\nIl Video.\nNon ci sono altre differenze.\nNel dicembre 2007 Disney Channel Italia ha trasmesso il video musicale per promuovere la raccolta natalizia Disney Channel Christmas Hits. La versione del video mandata in onda in Italia \u00e8 la stessa del sito MTV.com, ovvero, senza alcuna scena del film \"Santa Clause 3\"."}
{"id": "1368935", "revid": "197279", "url": "https://it.wikipedia.org/wiki?curid=1368935", "title": "Napoleon (North Dakota)", "text": ""}
{"id": "1368939", "revid": "533647", "url": "https://it.wikipedia.org/wiki?curid=1368939", "title": "Dionisio Laurerio", "text": "Biografia.\nNato a Sieti, un casale dello stato di Giffoni, figlio di Candeloro de Laurerio (Lauderio), fratello di Giovanni che continuo' a vivere a Sieti mentre il fratello Vincenzo si trasferi' a Benevento anche se non manco' sistematicamente di visitare la famiglia a Sieti (vedi fasci notarili del notaio Dionisio Falivene), entrato giovanissimo tra i Servi di Maria, dimostr\u00f2 grande intelligenza e una particolare inclinazione per le scienze fisiche e matematiche. Conseguita la laurea in sacra Teologia, insegn\u00f2 prima a Perugia, poi a Bologna (1525-1529) e a Roma. Nel capitolo generale dei Servi di Maria del maggio 1527 venne eletto procuratore dell'Ordine. Era talmente stimato come giurista che Enrico VIII re d'Inghilterra, nel 1530, lo elesse suo procuratore presso la Santa Sede al posto di Thomas Cranmer (\"Lettera di Enrico VIII a Clemente VII in data 22 gennaio 1530\").\nPapa Paolo III, che da molto tempo aveva per lui amicizia, il 22 gennaio 1535 lo elesse generale dell'Ordine, elezione accettata poi dai padri nel capitolo generale di Budrio del 29 aprile dello stesso anno. Il Laurerio l'accett\u00f2 con riluttanza e con lacrime (\"reluctans et plorans\"). Promosse con zelo la regolare osservanza religiosa, favorendo ogni buona riforma, e gli studi, specialmente lo studio di San Tommaso e la Scolastica.\nNell'ottobre dello stesso anno 1535 venne inviato dal Papa come legato apostolico presso Giacomo I di Scozia. Di fatto per\u00f2 non arriv\u00f2 in Scozia, ma incontr\u00f2 re Giacomo in Francia. Nel suo viaggio, conobbe a Parigi anche il re di Francia Francesco I, Carlo II duca di Savoia e il duca di Toscana, coi quali tratt\u00f2 del concilio ecumenico che si intendeva celebrare. Per affrettare poi la riforma cattolica per tutta la Chiesa, diede alle stampe, in quel tempo, il celebre scritto: \"Compositionum defensio\", che present\u00f2 a papa Paolo III.\nIl 19 dicembre 1539 venne creato cardinale del titolo di San Marcello. Devotissimo della Madonna, nella lettera con la quale annunzi\u00f2 all'Ordine la sua elevazione alla porpora, appell\u00f2 se stesso: \"il Cardinale della Madre di Dio\". Continu\u00f2 a governare l'Ordine mediante i vicari generali. Come cardinale, fu penitenziere maggiore della Basilica Vaticana, inquisitore generale e fu uno dei componenti la Congregazione \"pro reformatione Curiae et officialium\". Il 18 febbraio 1540 venne eletto vescovo di Urbino, poi legato a Benevento e provveditore per la Campania. Fu anche presente allo storico convegno del Papa con Carlo V a Lucca l'8 settembre 1541.\nAi primi del 1542 era molto ammalato. Si port\u00f2 in Toscana ai Bagni San Filippo, dove vi era un eremo-convento dei Servi da lui riaperto nel 1540, e con lettera del 24 marzo 1542 convoc\u00f2 il capitolo generale dell'Ordine a Faenza per il 27 maggio, al quale per\u00f2 non partecip\u00f2.\nMor\u00ec il 17 settembre 1542, a 45 anni, e fu sepolto nella sua chiesa di San Marcello a Roma.\nSi occup\u00f2 anche di studi matematici: nei dipinti che lo rappresentano posa una mano sopra un'armilla ed accenna a calcoli matematici.\nBibliografia.\nGiuseppe Tesauro Falivene , atto notaio Visconti Innocenzo , stipulato in Sieti di Giffoni il 22.11.1558 nel quale Matteo de lauderio o Laurerio fratello del Cardinale dona al figlio Giovanni la propriet\u00e0 in Sieti di Giffoni , costituita di una casa Palaziata adiacente alla chiesa del SS Salvatore in parte pervenuta in eredita dallo stesso Cardinale."}
{"id": "1368941", "revid": "64525", "url": "https://it.wikipedia.org/wiki?curid=1368941", "title": "Milliampereora", "text": ""}
{"id": "1368944", "revid": "4175", "url": "https://it.wikipedia.org/wiki?curid=1368944", "title": "Asia Rugby", "text": "Asia Rugby \u00e8 l\u2019organismo di governo del rugby a 15 in Asia.\nNato nel 1968 a Bangkok con il nome di Asian Rugby Football Union (ARFU o A.R.F.U.) come organismo di coordinamento continentale, divenne ramo asiatico dell'International Rugby Football Board negli anni novanta e organizza dal 1969 il proprio campionato continentale, una delle pi\u00f9 anziane competizioni di rugby internazionale tuttora disputate.\nAl 2019 le federazioni su cui ha giurisdizione sono 31, 17 delle quali affiliate anche a World Rugby.\nLa sua sede \u00e8 a Hong Kong e il suo presidente \u00e8, dal novembre 2017, l'indiano Aga Hussain.\nStoria.\nIl rugby a 15 \u00e8 presente in Asia fin dalla fine del XIX secolo, ivi esportato dalle guarnigioni britanniche che lo praticavano nel tempo libero.\nIl primo club del continente fu lo Yokohama F.C. in Giappone nel 1866, e progressivamente il gioco si espanse anche sulla terraferma, a iniziare dai \"dominions\" quali per esempio Hong Kong e India.\nNel 1873 nacque il Calcutta F.C. che si sciolse dopo soli quattro anni di attivit\u00e0 per mancanza di avversari e la cui dotazione di cassa fu fusa per farne una coppa che oggi \u00e8 nota come Calcutta Cup.\nNel 1879 nacque il primo organismo di governo in Asia, a Ceylon, anche se una \"union\" indipendente ivi nacque solo nel 1910.\nA inizio XX secolo anche il Siam vide la nascita del suo primo club, a Bangkok e nel 1937 diede vita alla propria federazione.\nNel secondo dopoguerra il rugby usc\u00ec dall'ambito degli espatriati: se i britannici addetti al settore petrolifero formarono club e federazioni nell'area del Golfo Persico, in Unione Sovietica centrale si sviluppava il gioco tra i locali anche grazie all'interessamento dei piloti aeronautici Jurij Gagarin e Vladimir Il'ju\u0161in, primo presidente della federazione rugbistica in URSS (anche se il Paese in seguito si affili\u00f2 alla confederazione europea).\nIl 15 dicembre 1968 i rappresentanti di 8 federazioni (, e capifila, pi\u00f9 a seguire Ceylon, , , e ) si riunirono a Bangkok per istituire una federazione continentale, che prese il nome di \"Asian Rugby Football Union\" (\"ARFU\") il cui primo presidente fu il giapponese Masoa Yukawa.\nTre mesi dopo quel \"meeting\" prendeva il via anche il primo campionato asiatico di rugby, che si tenne allo stadio Principe Chichibu di Tokyo tra cinque nazionali: fu proprio il la squadra a laurearsi prima campione continentale.\nIl torneo, originariamente inteso come annuale, dalla terza edizione divenne biennale e tale rimase fino al 2004, quando la formula successivamente cambi\u00f2.\nA livello maschile i dominatori dell'area sono i giapponesi, al 2021 campioni continentali 25 volte su 32 edizioni di campionato.\nIl \u00e8 anche l'unico rappresentante storico di Asia Rugby alla Coppa del Mondo maschile, avendo preso parte, unica squadra del continente, a tutte le edizioni del torneo; a livello femminile, altres\u00ec, le giocatrici del Sol Levante condividono la supremazia regionale con e .\nIl 31 maggio 2015, con effetto dal giorno successivo, l'ARFU cambi\u00f2 il proprio nome in \"Asia Rugby\" per uniformare la propria nomenclatura a quella di World Rugby e delle altre emanazioni continentali dell'organizzazione mondiale.\nDal 23 novembre 2017 Asia Rugby \u00e8 presieduta da Aga Hussain, primo indiano a ricoprire tale posizione, gi\u00e0 giocatore e capitano della prima apparizione ufficiale dell' nel 1998.\nCompetizioni.\nA livello seniores Asia Rugby organizza dal 1969 il proprio campionato continentale maschile, che dal 2015 ha il nome di Asia Rugby Championship.\nAl 2021 si sono tenute 32 edizioni di torneo, che ha avuto fino al 2004 cadenza biennale e, successivamente, annuale.\nSi tratta di uno dei pi\u00f9 antichi tornei internazionali di rugby nonch\u00e9 il quinto pi\u00f9 longevo tra quelli ancora in calendario dopo il Sei Nazioni e i campionati europei, nordamericani e sudamericani.\nIl ha vinto 25 di tali edizioni di torneo sulle 32 tenutesi, molte delle quali avente anche valore di qualificatoria alla Coppa del Mondo.\nSeconda miglior nazionale maschile del continente \u00e8 la , cinque volte campione asiatica e, a seguire, , campione delle due pi\u00f9 recenti edizioni, nel 2018 e 2019.\nDal 2006 organizza altres\u00ec Asia Rugby Women's Championship (nato come \"ARFU Women's Championship\"), torneo divenuto anch'esso eliminatoria per le qualificazioni alla Coppa del Mondo femminile.\nLa supremazia in tale competizione \u00e8 stata suddivisa tra e con un breve intermezzo della .\nDi fatto le ex sovietiche furono le dominatrici del torneo fino al riposizionamento federale sul rugby a 7 in chiave olimpica, mentre il ha approfittato del vantaggio di unica potenza regionale rimasta nel rugby a 15 continentale femminile.\nNel rugby a 7, altres\u00ec, organizza annualmente dal 2009 l'Asia Rugby Sevens sia maschile che femminile, campionato continentale itinerante che si basa sui risultati di varie tappe disputate presso diverse citt\u00e0 asiatiche; tale competizione funge anche, quando necessario, come qualificazione ai tornei olimpici maschili e femminili di rugby a 7."}
{"id": "1368945", "revid": "834", "url": "https://it.wikipedia.org/wiki?curid=1368945", "title": "Howard Mallett", "text": ""}
{"id": "1368949", "revid": "76963", "url": "https://it.wikipedia.org/wiki?curid=1368949", "title": "John Akomfrah", "text": "\"Testament\", suo primo lungometraggio, vince la R d'oro a \"Riminicinema\". La sua ricerca si avvia quindi sempre pi\u00f9 verso la multimedialit\u00e0 con progetti quali \"Expeditions\", montaggio di diapositive e video che ripercorre l'iconografia coloniale.\nHa lavorato nel \"film journalism\" per riviste e giornali e ha tenuto corsi al Dipartimento Esterno dell'Universit\u00e0 di Londra e al British Film Institutes Summer School. John Akomfrah \u00e8 anche cofondatore del Black Audio Film Collective."}
{"id": "1368950", "revid": "72396", "url": "https://it.wikipedia.org/wiki?curid=1368950", "title": "Regional Internet Registry", "text": "Un Regional Internet Registry (RIR) \u00e8 un'organizzazione che sovrintende all'assegnamento e alla registrazione delle risorse numeriche di Internet in una specifica area geografica. In particolare ci si riferisce all'assegnazione degli indirizzi IP, necessari per aggiungere nuovi nodi alla Rete e fondamentali per il funzionamento della stessa.\nDescrizione.\nAl momento esistono cinque di questi registri nel mondo, ciascuno con la sua area di competenza:"}
{"id": "1368952", "revid": "207448", "url": "https://it.wikipedia.org/wiki?curid=1368952", "title": "Senatus consultum Macedonianum", "text": ""}
{"id": "1368953", "revid": "287204", "url": "https://it.wikipedia.org/wiki?curid=1368953", "title": "Richard Arkwright", "text": "Barbiere inglese semianalfabeta ma geniale esperto di meccanica. A lui si deve il brevetto del primo filatoio automatico (1769), anche se l'invenzione venne contestata da un conterraneo, James Hargreaves, inventore a sua volta di un filatoio multiplo (1770). Arkwright ebbe la meglio, fu nominato baronetto e accumul\u00f2 la pi\u00f9 ingente fortuna mai realizzata partendo dal nulla: quasi due milioni di sterline dell'epoca.\nBiografia.\nRichard Arkwright, il pi\u00f9 giovane di tredici figli, nacque nel 1732 a Preston, nel Lancashire, in Inghilterra. Suo padre Thomas era un sarto di Preston e non potendo permettersi di mandare il figlio a scuola si organizzarono perch\u00e9 potesse imparare a leggere e scrivere presso un cugino di nome Ellen. Richard fu poi apprendista presso Mr. Nicholson, un barbiere nella zona di Kirkham e cos\u00ec inizi\u00f2 la sua vita lavorativa come barbiere e creatore di parrucche, riuscendo gi\u00e0 nel 1750 ad aprire un proprio negozio in Churchgate a Bolton. Fu qui che invent\u00f2 un colorante impermeabile da usarsi sulle parrucche, in gran voga nella moda del periodo: grazie a questo reddito pot\u00e9 poi facilitare i finanziamenti per i suoi prototipi di macchinari per il cotone.\nArkwright spos\u00f2 la sua prima moglie, Patience Holt, nel 1755. Ebbero un figlio, Richard Arkwright Junior, che nacque lo stesso anno. Nel 1756, Patience mor\u00ec per cause non specificate ed Arkwright in seguito spos\u00f2 Margaret Biggins, nel 1761. Da lei ebbe tre figli, di cui solo Susann sopravvisse fino all'et\u00e0 adulta. Fu solo dopo la morte della prima moglie che divenne un imprenditore.\nPer proprio interesse personale Arkwright si interess\u00f2 ai macchinari che filavano e cardavano, necessari a trasformare in filo il cotone grezzo. Nel 1768 lui e John Kay, un orologiaio, si trasferirono nel centro tessile di Nottingham. Nel 1769 brevett\u00f2 un telaio ad acqua, una macchina che produsse un'importante svolta nella confezione dei fili di ordito, sostituendo con cilindri in legno e metallo le dita umane. Ci\u00f2 rese possibile che da filati poco costosi fossero prodotti calicot a buon mercato, su cui si sarebbe basata la successiva espansione della grande industria del cotone.\nLewis Paul aveva inventato una macchina per la cardatura nel 1748. Richard Arkwright apport\u00f2 miglioramenti alla macchina e nel 1775 prese un brevetto per un nuovo macchinario per cardare, che convertiva batuffoli di cotone grezzo in un continuo di fibre di cotone, che avrebbero poi potuto essere filato. Avendo bisogno di pi\u00f9 capitale per espandersi, Arkwright collabor\u00f2 con Jedediah Strutt e Samuel Need, i produttori di maglieria ricchi, che erano membri della corrente degli anticonformisti nella Chiesa anglicana. Nel 1771 i partner costruirono il primo mulino ad acqua a Cromford che sfruttava la forza idraulica e utilizzava manodopera qualificata. Arkwright spese dodicimila sterline per perfezionare la sua macchina che conteneva \"manovella e pettine\" per la rimozione degli scarti del cotone dalla macchina che cardava. Arkwright aveva meccanizzato tutti i processi di preparazione e di filatura, e cominci\u00f2 a fondare cotonifici ad acqua anche in luoghi lontani come la Scozia. Il suo successo incoraggi\u00f2 molti altri a imitarlo, cos\u00ec ebbe grandi difficolt\u00e0 a far rispettare il brevetto, che gli fu concesso nel 1775. Il suo filatoio fu un importante progresso tecnico rispetto alla giannetta di James Hargreaves.\nDopo questo, Arkwright torn\u00f2 a casa sua e prese in contratto di locazione il mulino Birkacre a Chorley, che costitu\u00ec un catalizzatore per la crescita del luogo verso l'essere una delle citt\u00e0 pi\u00f9 importanti e industrializzati della rivoluzione industriale.\nDal 1774 la ditta impiegava 600 lavoratori e nei seguenti cinque anni si espanse in nuovi luoghi. Fu invitato in Scozia, dove contribu\u00ec a fondare la moderna industria del cotone. Nel 1779, durante le sommosse contro le macchine portate avanti dai luddisti un suo nuovo grande mulino a Birkacre, Lancashire fu distrutto.\nArkwright nel 1775 aveva ottenuto il brevetto che copriva gran parte dei molti processi industriali nella lavorazione del cotone, e sperava che ci\u00f2 gli avrebbe dato un potere di monopolio da sfruttare nella rapida crescita del settore. Invece la pubblica opinione del Lancashire era stato aspramente ostile ai suoi brevetti esclusivi tant'\u00e8 che nel 1781 Arkwright prov\u00f2, fallendo, a difendere il suo monopolio sui brevetti del 1775. Il caso si trascin\u00f2 in tribunale per altri anni e alla fine si risolse ancora una volta contro di lui nel 1785, sulla base del fatto che i brevetti erano troppo vaghi e che aveva sottratto idee ad Highs Thomas, il quale a sua volta aveva inventato un telaio simile alla giannetta. Alla base di questo c'era il fatto che l'orologiaio Kay, a cui era stato commissionato da Highs un modello in metallo della sua invenzione, aveva dato il disegno ad Arkwright, che allora era in affari con lui.\nNel 1777 prese in affitto il Mulino Haarlem a Wirksworth, in Derbyshire dove install\u00f2 il primo motore a vapore da utilizzare in un cotonificio, anche se questo venne utilizzato per riempire la gora che spingeva la ruota del mulino, piuttosto che per muovere direttamente i macchinari.\nArkwright cre\u00f2 anche un altro stabilimento, Masson Mill, in mattoni rossi, il che era costoso in quel periodo. Dalla met\u00e0 degli anni Ottanta Arkwright perse molti dei suoi brevetti quando i tribunali stabilirono che erano essenzialmente copie del suo precedente lavoro. Nonostante questo, fu nominato cavaliere nel 1786 e High Sheriff of Derbyshire nel 1787.\nGran parte della sua fortuna derivava dalle licenze sui suoi diritti intellettuali: circa 30.000 persone erano impiegate nel 1785 in fabbriche che utilizzano i brevetti di Arkwright. Mor\u00ec a Willersley Castle, la villa che aveva costruito con vista sui suoi mulini di Cromford, il 3 agosto 1792, a 59 anni, lasciando una fortuna di mezzo milione di sterline. Fu sepolto nella chiesa di St. Giles a Matlock. I suoi resti furono poi trasferiti alla Chiesa di Santa Maria a Cromford."}
{"id": "1368968", "revid": "1318658", "url": "https://it.wikipedia.org/wiki?curid=1368968", "title": "Citt\u00e0 coloniale", "text": "La Ciudad Colonial (termine spagnolo per \"Citt\u00e0 Coloniale\") \u00e8 il primo insediamento ancora esistente creato da Cristoforo Colombo e dagli altri esploratori spagnoli all'arrivo nel Nuovo Mondo. Si trova nella Repubblica Dominicana all'interno della citt\u00e0 di Santo Domingo, ed \u00e8 stato dichiarato patrimonio dell'umanit\u00e0 dall'UNESCO nel 1990.\nStoria.\nLa Ciudad Colonial, o pi\u00f9 semplicemente \u201cZona Colonial\u201d, \u00e8 la parte originaria di Santo Domingo, nella Repubblica Dominicana, e la sua fondazione nel luogo attuale viene fatta risalire al 1502 ad opera di Nicol\u00e1s de Ovando. Il distretto si trova sulla sponda occidentale della foce del fiume Ozama, il quale taglia in due la citt\u00e0 e copre un'area di 5 chilometri quadrati. Viene considerata un'importante parte della citt\u00e0 grazie all'alto numero di luoghi caratteristici tra cui il \"Castello di Colombo\" (\"Alc\u00e1zar de Col\u00f3n\"), la \"Fortezza Ozama\" (\"Fortaleza Ozama\"), e la \"Cattedrale di Santa Maria dell'Incarnazione\", meglio conosciuta come \"Catedral Primada de America\". La citt\u00e0 venne circondata da alte mura difensive che si estendevano dal fiume Ozama a \"La Puerta del Conde\" (Porta di Conde), che rappresentava l'unica entrata all'hinterland, nonch\u00e9 il limite estremo della citt\u00e0 fino al diciannovesimo secolo.\nGli spagnoli usarono questo insediamento come principale porto delle Americhe, e come punto di partenza per la conquista di terra. Nonostante gli spagnoli, con il tempo, spostarono l'attenzione sulle terre pi\u00f9 estese come il Messico, Cuba ed altre regioni dell'America latina, la Ciudad Colonial rimase un importante sito storico.\nL'attuale Ciudad Colonial.\nIl pav\u00e9 di \"Calle de las Damas\" forma la strada pi\u00f9 antica, risalente al 1502. Questa strada pedonale attraversa molte delle aree turistiche della citt\u00e0.\nVi sono due importanti distretti commerciali nella \u201cZona Colonial\u201d, si tratta della \u201cCalle del Conde\u201d e della \u201cAvenida Duarte\u201d, entrambi ricchi di negozi e bar. L'Avenida Duarte \u00e8 il centro commerciale locale, ed \u00e8 tuttora soggetto ad un rinnovamento che punta a renderla pi\u00f9 attraente per i turisti.\nLa Plaza de la Hispanidad, recentemente allargata e restaurata, \u00e8 contornata da Las Atarazanas, piena di piccoli negozi e ristoranti. Quest'area fu uno dei primi centri commerciali delle Americhe, e rappresenta tuttora un fulcro della vita cittadina. L'Alcazar de Col\u00f3n, che un tempo era il palazzo coloniale della famiglia Colombo, \u00e8 ora diventato un museo che mostra finiture e decorazioni dell'epoca. Questo edificio venne costruito nel 1510.\nLuoghi turistici.\nLa maggior parte dei luoghi turistici della \"Zona Colonial\" vennero costruiti durante il periodo coloniale spagnolo, ed alcuni di essi hanno urgente bisogno di riparazioni e manutenzione. \"(I nomi sono in spagnolo)\""}
{"id": "1368975", "revid": "22416", "url": "https://it.wikipedia.org/wiki?curid=1368975", "title": "Ferrovia Isili-Villacidro", "text": "La ferrovia Isili-Villacidro era una linea ferroviaria a scartamento ridotto della Sardegna.\nStoria.\nLa Isili-Villacidro fu costruita negli anni dieci del Novecento dalla neonate Ferrovie Complementari della Sardegna, che la inaugurarono il 21 giugno 1915, con i treni che nel primo periodo trasportarono spesso i soldati diretti al fronte della prima guerra mondiale. La ferrovia, a scartamento ridotto da 950\u00a0mm, fu progettata da Stanislao Scano, Dionigi Scano e Gracco Tronci, con un tracciato che avrebbe collegato il Sarcidano col Campidano e con la rete dell'allora Compagnia Reale delle Ferrovie Sarde a Sanluri, con in pi\u00f9 una diramazione che da Villamar si sarebbe sviluppata sino ad Ales. I due capolinea designati furono Villacidro e Isili, quest'ultima gi\u00e0 attraversata dalla ferrovia delle Strade Ferrate Secondarie della Sardegna per Cagliari e per Sorgono. La nuova linea non si innestava per\u00f2 nello scalo isilese ma in aperta campagna, nella stazione di diramazione di Sarcidano (sempre nel comune di Isili), realizzata per l'occasione in un tratto in variante sulla linea per Sorgono e distante circa 5\u00a0km da Isili: per questo il tratto Isili-Sarcidano, attivo dal 1889, ospit\u00f2 in quegli anni i treni delle due compagnie ferroviarie. Il problema fu tuttavia risolto definitivamente 6 anni dopo l'inaugurazione, quando le FCS assorbirono le SFSS. Da rilevare inoltre che nello scalo d'interscambio con la linea Cagliari-Golfo Aranci di Sanluri Reali, oggi Sanluri Stato, le FCS realizzarono una propria stazione sul versante sud del piazzale binari dell'impianto, in posizione opposta al fabbricato viaggiatori preesistente costruito dalle Ferrovie Reali.\nDopo la seconda guerra mondiale, si parl\u00f2 di un possibile collegamento tra la ferrovia e la Siliqua-Calasetta delle Ferrovie Meridionali Sarde, con una bretella che avrebbe collegato Villacidro a Siliqua nell'ambito del pi\u00f9 volte auspicato processo di interconnessione della rete secondaria isolana (quest'intervento era peraltro previsto sin dal 1926). Ma i piani delle FCS furono ben altri, e la ferrovia fu la prima, insieme alla Villamar-Ales, a entrare nella lista delle ferrovie dismesse della rete di trasporto pubblico sarda: infatti il 5 settembre 1956, dopo 41 anni di attivit\u00e0, la storia della Isili-Villacidro termin\u00f2, lasciando posto alle autolinee. La ferrovia fu smantellata, ad esclusione del preesistente tratto da Isili a Sarcidano, oggi attivo per i convogli turistici del Trenino Verde diretti a Sorgono. Una parte del tracciato subito dopo la diramazione dello scalo di Sarcidano fu sommersa in seguito alla costruzione dell'invaso di Is Barroccus sul Rio Mannu nel 1991, mentre un'altra porzione del percorso della ferrovia sta venendo progressivamente riconvertita a pista ciclabile. Parte del sedime tra la stazione di Sanluri Stato e Villacidro invece ospita oggi i binari di un raccordo a scartamento ordinario, inaugurato il 25 ottobre 1986 e lungo 8\u00a0km, che collega la zona industriale villacidrese con la Dorsale Sarda."}
{"id": "1368982", "revid": "287204", "url": "https://it.wikipedia.org/wiki?curid=1368982", "title": "Rugby Americas North", "text": "Rugby Americas North o RAN \u00e8 l\u2019organismo di governo del rugby a 15 in America settentrionale e nei Caraibi.\nCostituitosi nel 2001 con il nome di North America and West Indies Rugby Association, \u00e8 l'emanazione territoriale di World Rugby nel citato ambito geografico.\nLa denominazione attuale risale al 2015.\nRugby Americas North organizza un campionato maschile seniores di rugby a 15 e maschile e femminile seniores di rugby a 7, nonch\u00e9 il ramo nordamericano-caraibico delle qualificazioni alla Coppa del Mondo di rugby.\nRugby Americas North \u00e8 presieduta dal 2017 dal messicano Miguel Carner.\nStoria.\nNella regione nordamericano/caraibica esisteva dal 1975 un sottocomitato regionale, \"West Indies Rugby Union\" (successivamente \"Rugby West Indies\"), fondato dalle federazioni dei Paesi insulari del centro America.\nNel 2001 Rugby West Indies incorpor\u00f2 e dando vita a North America West Indies Rugby Association o NAWIRA.\nRugby West Indies port\u00f2 in dote alla nuova confederazione il suo torneo internazionale, il campionato dei Caraibi, poi divenuto campionato nordamericano con l'ingresso di e e oggi noto come Rugby Americas North Championship; nel 2009 l'organismo cambi\u00f2 nome in North America Carribean Rugby Association o NACRA.\nAmericas Rugby North organizza la regione settentrionale della zona americana di qualificazione alla Coppa del Mondo tramite il suo torneo maggiore, l'Americas North Championship; al 2016 dichiarava circa praticanti, di cui circa il 10% tesserati; alla stessa data dichiarava anche la seconda pi\u00f9 alta cifra assoluta di praticanti di sesso femminile tra le varie confederazioni continentali.\nDal 20 agosto 2017 il presidente di Rugby Americas North \u00e8 Miguel Carner, messicano e gi\u00e0 giocatore con la sua nazionale, padre di Miguel jr, anch'egli rappresentante il Messico nella disciplina.\nCompetizioni.\nRugby Americas North ha ereditato da Rugby West Indies il campionato caraibico, una manifestazione regionale che si tiene dal 1966; il torneo, successivamente rinominato \"NAWIRA Championship\" e successivamente \"NACRA Championship\", ha preso il nome di \"Rugby Americas North Championship\" ed \u00e8 un torneo nordamericano sebbene gli vi partecipino solo con una selezione locale, gli USA South, e il non vi prenda parte affatto.\nTra il 2003 e il 2011 tenne anche un torneo a XV femminile che tuttavia non ebbe un seguito per carenza di giocatrici nella disciplina.\nNel rugby a 7 altres\u00ec Rugby Americas North organizza i tornei sia maschili che femminili, rispettivamente RAN Sevens e RAN Women's Sevens, entrambi usati come qualificazione olimpica quando il calendario lo richiede."}
{"id": "1368986", "revid": "1766026", "url": "https://it.wikipedia.org/wiki?curid=1368986", "title": "Ponte di Hermann", "text": "Il ponte di Hermann (o legge di Hermann) \u00e8 un fenomeno prosodico che prende il nome dal filologo tedesco Johann Gottfried Jakob Hermann (1772-1848), che lo enunci\u00f2 nel 1805, e riguarda la metrica dell'esametro dattilico in greco antico.\nEnunciazione.\nHermann osserv\u00f2 i fenomeni riguardanti le cesure dell'esametro durante la preparazione della sua edizione dei testi orfici (in particolare degli \"Inni\"), e nella sua edizione scrisse:\nIl ponte di Hermann proibisce quindi la fine di parola tra il primo e il secondo elemento breve del quarto piede dattilico:\nApplicazione.\nIl ponte di Hermann presenta rarissime eccezioni in Omero (secondo uno studio di Mario Cantilena si tratta di 66 casi, pari allo 0,24% del totale). Un esempio di violazione:\nEsso, inoltre, viene generalmente rispettato anche dai poeti ellenistici, in particolare da Callimaco, che lo applica molto rigorosamente, cos\u00ec come, pi\u00f9 di cinque secoli dopo, Nonno di Panopoli."}
{"id": "1368993", "revid": "767487", "url": "https://it.wikipedia.org/wiki?curid=1368993", "title": "Nucleoproteina", "text": "Una nucleoproteina \u00e8 una proteina strutturalmente associata agli acidi nucleici (sia DNA che RNA). La telomerasi, una ribonucleoproteina, e le protammine sono esempi di nucleoproteine."}
{"id": "1369001", "revid": "40795", "url": "https://it.wikipedia.org/wiki?curid=1369001", "title": "Cantico del gallo silvestre", "text": ""}
{"id": "1369003", "revid": "767487", "url": "https://it.wikipedia.org/wiki?curid=1369003", "title": "Inverclyde", "text": "L'Inverclyde (in gaelico scozzese: \"Inbhir Chluaidh\") \u00e8 una delle 32 aree amministrative della Scozia.\nConfina con il Renfrewshire e l'Ayrshire Settentrionale, \u00e8 inoltre delimitata dalla riva del fiume Clyde che poco pi\u00f9 a valle si apre nel Firth of Clyde.\nDal 1975 al 1996 l'area era uno dei distretti della regione dello Strathclyde, prima del 1975 era una delle contee (Renfrewshire) e comprendeva i \"burgh\" di Greenock, Port Glasgow e Gourock e quello che dopo il 1975 sarebbe diventato il distretto di Renfrewshire.\nL'area \u00e8 rappresentata alla Camera dei Comuni del Regno Unito nel Collegio di Inverclyde."}
{"id": "1369004", "revid": "133557", "url": "https://it.wikipedia.org/wiki?curid=1369004", "title": "Ghillie suit", "text": "La ghillie suit \u00e8 una tuta mimetica, utilizzata nel camuffamento militare in particolare dai tiratori scelti\nStoria.\nIl terminie \"ghillie\" \u00e8 di origine scozzese che sta ad indicare i lacci delle scarpe, dal quale prendono il nome le ghillies tipiche scarpe scozzesi; per tale motivo in origine vennero chiamate \"tute di lacci\", poich\u00e9 le fibre mimetiche ricordano i lacci delle scarpe.\nLa ghillie suit \u00e8 stata inventata dai guardacaccia scozzesi come capanno da caccia portatile. La prima unit\u00e0 militare a impiegare queste tute \u00e8 nota come \"Lovat Scouts\", un reggimento scozzese appartenente all'Esercito britannico durante la Seconda guerra boera. Nel 1916, i Lovat Scouts diventarono la prima unit\u00e0 di tiratori scelti appartenente all'esercito britannico.\nAll'interno dell'Esercito australiano queste tute sono note come \"yowies\", per via della loro somiglianza con lo Yowie, una creatura molto simile allo Yeti, che la leggenda vuole viva in Australia.\nDopo la seconda guerra mondiale l'impiego delle ghillie suit divenne consueto a reparti speciali di tiratori e ricognitori di tutti gli eserciti.\nNegli anni 1990 per venire incontro alle nuove modalit\u00e0 di combattimento furono introdotte nuove tipologie di ghillie \"non complete\", ideate per essere pi\u00f9 leggere e in grado camuffare testa, spalle e schiena, o anche solo testa e spalle, in modo da consentire maggiori possibilit\u00e0 di movimento, aspetto cruciale per ricognizioni e acquisizione di obiettivi. Questa concezione di ghillie suit trova il nome di Viper-Hood e/o Cobra-Hood derivanti dal nome dei primi modelli introdotti dalla Tactical Concealment, azienda americana pioniera del settore.\nCaratteristiche.\n\u00c8 composta da giacca, pantaloni e copricapo ricoperti completamente da numerose fasce di diverso colore e materiale i quali variano a seconda del tipo di vegetazione o ambiente nel quale si vuole operare, risultando quindi molto pesante ed ingombrante. L'utilizzo principale \u00e8 in fase di appostamento permettendo di confondersi perfettamente con l'ambiente circostante. \u00c8 spesso realizzata con una rete molto fine, nella quale in ogni trama della rete vengono legate delle piccole matassine (cotone o iuta) di vario colore.\nPer creare una ghillie \u00e8 necessario avere una tuta unica o in due pezzi, le frange in tessuto e, se si vuole creare con la rete, \u00e8 consigliata una a trama molto fitta per evitare che entrino gli insetti.\nRealizzazione.\nCome detto in precedenza le migliori ghillie suit sono quelle realizzate a mano, la maggior parte dei cecchini infatti ha una propria tecnica per realizzarle. Un buon camuffamento \u00e8 dato anche dall'aggiunta alla tuta di vegetazione raccolta sul posto. Realizzare una ghillie \u00e8 un processo che pu\u00f2 richiedere anche mesi di lavoro e di ricerca dei materiali adatti.\nCi sono molti modi per realizzarne una: la maggior parte degli eserciti le realizza attaccando strisce di iuta ad un poncio di rete. L'esercito degli Stati Uniti, come molti altri, costruisce le ghillie attaccando una rete mimetica coperta di iuta ad una uniforme militare (nel caso statunitense la Battle Dress Uniform) o una tuta da pilota.\nSpesso prima dell'utilizzo la ghillie viene sporcata anche attaccandola ad un veicolo in movimento per rendere pi\u00f9 naturale la colorazione.\nImpiego.\nLa ghillie suit viene usata da tiratori scelti da esploratori della maggior parte degli eserciti odierni nel prendere una posizione di osservazione/tiro senza essere avvistati facilmente dal nemico.\nLa ghillie \u00e8 anche impiegata nell'ambito del softair e del paintball per le stesse ragioni. La ghillie suit non rende invisibile l'utilizzatore, che quindi dovr\u00e0 cercare di rimanere in zone d'ombra e di mantenere sempre un basso profilo. Un tiratore scelto che usa una ghillie dovr\u00e0 quindi muoversi molto lentamente e in caso di vicinanza con il nemico in posizione prona con tutto il corpo addossato alla terra, ed il fucile tenuto per la cinghia facendolo strisciare lentamente a terra.\nAltri attivit\u00e0 per le quali ghillie vengono regolarmente impiegate sono la caccia, in particolare la caccia grossa, la fotografia naturalistica e l'osservazione degli uccelli. Infatti le ghillie suit sono particolarmente amate in questo settore, poich\u00e9 consentono di avvicinare la fauna selvatica senza essere visti e senza disturbare gli animali, in tale modo si riescono ad ottenere scatti migliori, sia per la vicinanza all'animale, sia perch\u00e9 quest' ultimo non sentendosi minacciato, viene osservato e ritratto nel pieno del suo naturale comportamento. Per le medesime motivazioni sono utilizzate anche da zoologi, etologi e guardiaparco."}
{"id": "1369005", "revid": "122799211", "url": "https://it.wikipedia.org/wiki?curid=1369005", "title": "Automotrice FS ALn 990", "text": "Le automotrici ALn 990 sono state le automotrici a nafta delle Ferrovie dello Stato pi\u00f9 imponenti e potenti costruite in Italia.\nStoria.\nAlla fine del secondo conflitto mondiale, che aveva arrecato danni gravissimi alle infrastrutture ferroviarie italiane, si prospett\u00f2 l'esigenza di un rilancio del trasporto passeggeri veloce e confortevole sulle linee della rete complementare in cui l'armamento, in condizioni tutt'altro che ottimali, non permetteva l'uso di materiale ordinario adatto.\nCi si rivolse di nuovo al settore automotrici che permettevano con il loro basso peso assiale la circolazione in rango \"B\". Si cerc\u00f2 inoltre di progettare un mezzo che potesse essere accoppiato, nei percorsi lunghi con differente sistema di trazione, anche alle nuove elettromotrici del gruppo 840 e quindi dotato di mantici e pedane accoppiabili per l'intercomunicazione. Fu cos\u00ec che l'Ufficio progettazione OM di Milano, guidato dall'ing. Guglielmo Carlevero, svilupp\u00f2 il progetto della grande automotrice ALn 990. Nel 1947 venne perfezionato l'ordine alle due grandi aziende Fiat e OM per una fornitura di 24 automotrici la prima e di 40 la seconda. Come da norma di catalogazione, le ALn Fiat furono immatricolate come serie 1000 e le OM come serie 3000. Le due prime unit\u00e0 Fiat, ALn 990.1001 e 1002, furono consegnate nell'estate del 1950 e provate sulla linea Milano-Venezia. Via via che venivano consegnate, furono assegnate al deposito locomotive di Torino, poi di Treviso e infine di Palermo. In seguito tutto il gruppo delle Fiat, dal 1964 in poi, venne trasferito in blocco al deposito di Palermo ove rimase fino alla fine impiegato per treni a percorrenza medio-lunga e di livello. Le macchine OM vennero consegnate negli anni tra il 1950 e il 1953 ed assegnate in vari depositi della Toscana e del centro-nord dove all'inizio vennero utilizzate per servizi di una certa importanza ma gradualmente decaddero ad effettuare treni locali e regionali.\nIl progetto delle ALn 990, in virt\u00f9 della sua validit\u00e0 tecnica e per la sua alta capacit\u00e0 in posti offerti, fu utilizzato dalla Fiat per la costruzione di treni completi automotori a pi\u00f9 elementi forniti alle ferrovie dell'Argentina e della Spagna ed altre di vari paesi dell'area latino-americana.\nNei primi anni di esercizio le ALn 990 trainarono treni di un certo prestigio, rapidi come il Palermo-Catania e il Palermo-Trapani, e direttissimi come \"La freccia delle Dolomiti\", tra Milano e Calalzo, il Palermo-Catania-Siracusa che attraversava cinque province, o il diretto Milano-Aosta-Pr\u00e9-Saint-Didier. Con le elettrificazioni e l'entrata in servizio dei rotabili pi\u00f9 versatili del gruppo ALn 668 pian piano le grandi automotrici vennero relegate a servizi sempre meno adatti e a carattere locale per essere in buon numero accantonate gi\u00e0 alla fine degli anni settanta.\nTecnica.\nLe automotrici del gruppo ALn 990 sono state le pi\u00f9 imponenti e potenti mai acquistate dalle FS. La loro potenza venne superata, di poco, solo dalle automotrici doppie ALn 442/448 Breda. Le automotrici Fiat ed OM differivano esteticamente solo per il tipo di porte di accesso: 4 porte a battente in coppie per fiancata nelle Fiat e pneumatiche nelle OM.\nLa cassa venne costruita in modo da permettere un alto grado di comfort ai viaggiatori, arredata con comode poltrone e con ampi finestrini; la capienza era anche la pi\u00f9 alta della categoria: ben 90 posti a sedere. Le testate erano provviste di porte, pedane e mantici che permettevano il passaggio tra le unit\u00e0 accoppiate e, caso nuovo, anche l'accoppiabilit\u00e0 con le nuove elettromotrici. Le cabine di guida erano alquanto spaziose, ma a causa delle porte frontali erano piene di spifferi d'aria verso i macchinisti. I carrelli a passo lungo e con sospensione moderna a molle elicoidali permettevano prestazioni velocistiche e buona stabilit\u00e0 di marcia.\nIl motore a sogliola, unico e montato sotto cassa, era il pi\u00f9 potente montato da un'automotrice; era di costruzione \"OM/Saurer\" ed uguale per tutte e due le ordinazioni. Si trattava di un 12 cilindri orizzontali contrapposti ad iniezione diretta, con rapporto di compressione 1:15,6 e ben 480 CV a 1400 g/m, con frizione tridisco, giunto idraulico e cambio classico a 5 marce ad ingranaggi nella serie Fiat. Le OM avevano una trasmissione pi\u00f9 semplice data la presenza del cambio idraulico, costruito dalla stessa OM su licenza \"Ljungstroms\" simile a quello delle ALn 772.\nVennero costruite anche delle rimorchiate pilota, 5 per le Fiat e 10 per le OM, immatricolate Ln 990, che tuttavia si rivelarono inadatte all'uso sulle linee molto acclivi come quelle siciliane. Proprio per questo negli anni '60 gli Ln 990 Fiat furono trasformati in automotrici.\nLe ALn 990 Fiat si dimostrarono nel complesso meno affidabili delle \"sorelle\" OM a causa della meccanica pi\u00f9 complessa, rivelandosi altres\u00ec pi\u00f9 soggette a incendi a causa dell'infelice posizione del tubo adduttore della nafta: andarono cos\u00ec perdute le unit\u00e0 1002, 1006, 1015 e 1020. La 1010 sub\u00ec invece la rottura del ponte di trasmissione nel 1976 e non venne pi\u00f9 riparata.\nUnit\u00e0 preservate.\nPer quanto riguarda le unit\u00e0 prodotte dalla OM, nel 2008 la 3018 \u00e8 rimasta distrutta andando a fuoco."}
{"id": "1369009", "revid": "67875", "url": "https://it.wikipedia.org/wiki?curid=1369009", "title": "Ghillie Suit", "text": ""}
{"id": "1369013", "revid": "767487", "url": "https://it.wikipedia.org/wiki?curid=1369013", "title": "Midlothian", "text": "Il Midlothian, o Lothian centrale (pronunciato , in scots: \"Midlowen\", in gaelico scozzese: \"Meadhan Lodainn\") \u00e8 una delle 32 aree di consiglio della Scozia. Confina con la Citt\u00e0 di Edimburgo, con l'East Lothian e con i Scottish Borders.\nIl Lothian centrale d\u00e0 anche il nome a una area di luogotenenza e contea di registrazione, nella quale \u00e8 inclusa anche Edimburgo. La contea era nota in passato come Edinburghshire.\nL'area del Consiglio del Midlothian fu creata nel 1996, a seguito della Legge sul Governo Locale della Scozia del 1994, con i confini del distretto del Midlothian nella regione del Lothian. Il distretto era stato creato nel 1975 con una legge del 1973, e consisteva delle contee di Midlothian (escluso il burgh di Musselburgh con le aree di Inveresk, Wallyford e Whitecraig che furono cedute all'East Lothian, i Calders (East Calder, Midcalder e West Calder) e la parte del Midlothian da Livingston al West Lothian, la divisione elettorale di Heriot e Stow cedute a Ettrick and Lauderdale della Regione dei Borders, oltre a Currie, Balerno, Ratho e Newbridge lasciate a Edimburgo."}
{"id": "1369015", "revid": "363629", "url": "https://it.wikipedia.org/wiki?curid=1369015", "title": "Sayid Jarrah", "text": "Sayid Hassan Jarrah () \u00e8 un personaggio della serie televisiva \"Lost\", interpretato da Naveen Andrews. \u00c8 uno dei 48 sopravvissuti della sezione centrale dell'aereo del volo Oceanic 815.\nBiografia.\nL'infanzia e la guerra del Golfo.\nSayid, figlio di un eroe iracheno, \u00e8 nato nel 1969 a Tikrit. Nel corso della sua infanzia studia in Iraq e conosce una ragazza, Nadia.\nDopo aver frequentato l'Universit\u00e0 del Cairo, diventa soldato nella Guardia Repubblicana e combatte nella prima guerra del Golfo. Viene per\u00f2 catturato e preso prigioniero durante un'incursione delle truppe statunitensi guidate dal sergente maggiore Sam Austen nel bunker dove si trovava ed \u00e8 costretto a lavorare per loro. Essendo un'ex torturatore, si occupa di strappare alcune informazioni ad un suo ex ufficiale a proposito dell'ubicazione di un gruppo di soldati americani tenuti prigionieri da militari iracheni. L'ex ufficiale di Sayid gli rivela il fatto che essi sono per\u00f2 stati uccisi gi\u00e0 da diverso tempo, e indica loro dove sono stati seppelliti. Al termine del conflitto, viene liberato in mezzo al deserto da un uomo, Kelvin Joe Inman, che lo lascia con alcuni dollari per iniziare una nuova vita.\nDopo la guerra.\nSayid non lascia per\u00f2 la carriera militare e continua a servire la Guardia repubblicana irachena come ufficiale addetto alle telecomunicazioni e, a malincuore, a essere un torturatore. Il suo lavoro un giorno lo costringe ad avere Nadia come prigioniera e a doverla interrogare. Lui non riesce a farle del male e l'aiuta a scappare. Dopo quel fatto lascia il paese. Non sa per\u00f2 pi\u00f9 dove sia e inizia a girare il mondo per ritrovarla.\nQualche tempo dopo \u00e8 a Parigi, dove viene catturato e tenuto prigioniero da un uomo la cui moglie era stata da lui interrogata anni prima. Sayid confessa di averle fatto del male e le dice che le dispiace, cos\u00ec lei, presa dalla compassione, lo lascia andare.\nIl lavoro in Australia.\nAnni dopo viene arrestato ad Heathrow da alcuni uomini della CIA, che gli vogliono affidare un lavoro molto delicato in cambio dell'indirizzo di Nadia.\nInizialmente Sayid non vuole accettarlo, ma poi si ritrova a Sydney a dover sventare un attentato in cui \u00e8 coinvolto un suo vecchio amico del college, Essam. Scoperto il piano, lui pensa di aver concluso il lavoro, ma gli agenti vogliono di pi\u00f9: Sayid deve convincere l'amico a farsi saltare in aria in modo da trovare i capi della cellula terroristica. Sayid a malincuore \u00e8 costretto a farlo, per riavere Nadia con s\u00e9, ma non riesce a trattenersi e rivela tutto all'amico. Quando Essam lo viene a sapere prima gli punta la pistola addosso, poi si spara, augurandogli di trovare ci\u00f2 che cerca. In ogni caso il lavoro \u00e8 fatto e gli agenti dell'intelligence americano rivelano all'ex militare l'indirizzo della donna, che si trova a Irvine (California), e gli consegnano un biglietto aereo. Sayid vuole per\u00f2 seppellire l'amico secondo il rito musulmano e per farlo li convince a spostargli il volo al giorno successivo. L'indomani, all'aeroporto di Sydney incrocia Shannon e si imbarca sul volo Oceanic Airlines 815 per Los Angeles, intenzionato a ritrovare l'amata.\nSull'isola.\nPrima stagione.\nGrazie alle sue competenze nel campo delle comunicazioni, Sayid si occupa delle ricetrasmittenti e delle radio che potrebbero mandare un messaggio di aiuto. \u00c8 cos\u00ec che scopre il messaggio di soccorso della Rousseau, tradotto dal francese da Shannon. Insieme a Jack tortura Sawyer per scoprire dove sono le medicine per l'asma di Shannon. Alla fine si scoprir\u00e0 che l'ex truffatore non ne sa nulla, ma a causa del dolore di aver rifatto qualcosa che si era giurato di non commettere pi\u00f9, ovvero torturare una persona, decide di allontanarsi dal gruppo per esplorare l'isola. Camminando lungo la costa trova un cavo (che si scoprir\u00e0 pi\u00f9 tardi collegato alla stazione sottomarina lo Specchio del Progetto DHARMA) che segue fino ad una trappola, piazzata dalla stessa Rousseau, la quale lo tiene prigioniero per qualche tempo. Riparando il suo carillon, ottiene la fiducia di Danielle, che gli spiega come \u00e8 finita sull'isola. Sayid si libera e torna dagli altri con delle mappe della Rousseau, che Shannon lo aiuta a tradurre. Tra i due nasce qualcosa, ma la morte di Boone, con la caduta del Beechcraft e con il conseguente tentativo di Shannon di uccidere Locke (che lei incolpava della morte del fratellastro), il loro rapporto viene interrotto. Sayid porta sempre con s\u00e9 la foto di Nadia, a cui pensa ogni giorno.\nSeconda stagione.\nSayid continua a consolare Shannon per la perdita del fratellastro. Viene poi chiamato in aiuto da Kate dopo la scoperta della stazione il Cigno. Arrivati l\u00e0 trovano Locke lasciato solo da Desmond, che \u00e8 scappato, e da Jack, che dopo un litigio ha abbandonato l'area. Kate chiede a Sayid di riparare il microcomputer nel quale ogni 108 minuti deve essere inserito il codice 4 8 15 16 23 42. Quando Shannon, tempo dopo, s'inoltrer\u00e0 nella giungla in cerca di Walt, Sayid la seguir\u00e0 ma, invece del bambino, la ragazza trover\u00e0 la morte uccisa da Ana Lucia Cortez, la quale la credeva una degli Altri.\nTorturer\u00e0 poi al bunker Henry Gale per ricavare informazioni su di lui e sulla sua presenza sull'Isola. L'uomo racconta infatti di esservi precipitato con la sua mongolfiera molto tempo prima e disegna una mappa per far s\u00ec che la trovino e provare loro la sua innocenza. Sayid, Ana-Lucia e Charlie partono e trovano la mongolfiera con la tomba della moglie di Gale, ma l'iracheno non si fida e dissotterra il corpo di un uomo di colore, il vero Henry Gale, del Minnesota. L'uomo \u00e8 quindi uno degli Altri.\nDopo la fuga di quest'ultimo ad opera di Michael, che uccide Ana Lucia e Libby e che si spara alla spalla per inscenare il tutto, il traditore, Jack, Sawyer, Kate e Hurley partiranno alla volta del campo degli Altri per liberare Walt, catturato da Tom e da alcuni suoi scagnozzi al termine della prima stagione della serie (in \"Esodo\"). Il tutto \u00e8 in realt\u00e0 una trappola tesa dagli Altri stessi per catturare alcuni dei sopravvissuti con l'aiuto di Michael, costretto da Bea Klugh a farlo per poter lasciare l'Isola insieme al figlio a bordo di una barca.\nSayid segue i compagni via mare a bordo della barca di Desmond accompagnato da Sun e Jin. Durante il tragitto avvista sulla costa il piede con quattro dita di quella che doveva essere stata un'enorme statua. Arriva al villaggio degli Altri dove Michael \u00e8 stato catturato ma esso si rivela essere un'esca. L\u00ec infatti non c'\u00e8 anima viva. Prima di tornare indietro l'ex torturatore vi trova una porta bloccata con un simbolo della DHARMA impresso su di essa, alquanto misteriosa.\nTerza stagione.\nSayid pianifica di sorprendere gli Altri al molo, ma il piano gli si ritorce contro quando gli Altri arrivano inaspettatamente via mare e prendono la barca. Cos\u00ec Sayid, Sun-Hwa Kwon e Jin decidono di ritornare al campo attraversando l'isola. L\u00ec si unir\u00e0 al gruppo che sta dirigendosi alla Perla, dove riuscir\u00e0 a ristabilire un segnare proveniente da un'altra stazione: nel monitor comparir\u00e0 un uomo dall'occhio bendato. Quando Sawyer e Kate tornano, Sayid e Locke recluteranno lei e la Rousseau per andare a salvare Jack.\nI quattro arrivano alla Fiamma, dove incontrano Mikhail Bakunin, l'uomo con l'occhio bendato. Dopo una colluttazione, Sayid e Kate riescono a sopraffarlo e lo legano. Sayid entra nel seminterrato della stazione e prende alcune mappe delle altre stazioni. I cinque, seguendo le indicazioni delle mappe, si dirigono verso le baracche; arrivati alla barriera sonica che le circonda, costringono Bakunin ad attraversarla il quale, apparentemente, muore. Il gruppo arriva cos\u00ec alle baracche degli Altri dove, sorpresi, scorgono Jack giocare a football con alcuni Altri. Di notte, Sayid e Kate si infiltrano nelle baracche, ma vengono catturati e tenuti prigionieri per poco tempo. Sayid ritorner\u00e0 al campo con Jack, Juliet e Kate.\nSayid \u00e8 scettico della presenza di Juliet, e durante il viaggio le chiede delle sue attivit\u00e0 con gli Altri, ma questa gli risponde che se le avesse detto tutto lui l'avrebbe uccisa. Quando Karl arriva al campo per comunicare ai sopravvissuti l'imminente arrivo degli Altri, i sopravvissuti organizzano una difensiva. Sayid rimane, insieme a Jin e Bernard, al campo sulla spiaggia con il compito di far detonare le cariche piazzate all'interno delle tende. Il piano per\u00f2 riesce solo per met\u00e0 e Sayid e gli altri vengono catturati. Verranno salvati dall'intervento di Hugo Reyes a bordo del furgoncino della DHARMA e da Sawyer e Juliet.\nQuarta stagione.\nQuando Locke e Jack si dividono, Sayid decide di andare con quest'ultimo. Successivamente scopre che l'elicottero \u00e8 integro, ma il pilota, Frank Lapidus, si rifiuta di farlo volare se prima Charlotte, in mano a Locke, non verr\u00e0 liberata. Sayid allora si dirige alla Base con Kate per fare un baratto con Locke: Miles al posto di Charlotte.\nUna volta all'elicottero, Charlotte non \u00e8 intenzionata a tornare a casa, quindi salgono a bordo solo Sayid e Desmond. Durante il tragitto, Sayid \u00e8 testimone di un viaggio temporale di Desmond; sulla nave lo aiutar\u00e0 a parlare con Penny per aiutarlo a mettere fine al suo viaggio.\nSuccessivamente, i due aspettano in coperta d'incontrare il capitano della nave, Gault; Sayid crede che non gli dir\u00e0 chi \u00e8 il loro mandante, ma Gault dir\u00e0 di essere ingaggiato da Charles Widmore. Dopo, incontrano Michael, che rivela loro di essere la spia di Ben sulla nave. In seguito, Sayid e Desmond sono testimoni della rabbia di Martin Keamy per l'insuccesso della loro spedizione volta alla cattura di Benjamin. Temendo le intenzioni di Keamy, Sayid convince Gault a dare loro il gommone Zodiac della nave per tornare sull'isola, con l'intento di salvare quanto pi\u00f9 persone possibili trasferendole dall'isola al cargo.\nSayid torna cos\u00ec sull'isola, dove, insieme a Kate, aiuter\u00e0 Richard a salvare Ben dall'equipaggio del Kahana. Quest'ultimo, per sdebitarsi, concede a Sayid e Kate di prendere l'elicottero per tornare sulla terraferma.\nSayid parte con gli altri sopravvissuti a bordo dell'elicottero di Frank diretti al Kahana, che per\u00f2 salta in aria al loro arrivo a causa del C-4 posizionato da Keamy. Lapidus si ritrova quindi ad ammarare una volta finito il carburante e il loro canotto viene avvistato la notte seguente dai marinai della barca di Penny. Arrivano su un gommone alla spiaggia di Membata, dove vengono salvati e trasferiti alle Hawaii.\nDopo l'isola.\nUna volta sulla terraferma, Sayid si rincontra con Nadia e la sposa. La loro felicit\u00e0 \u00e8 per\u00f2 presto interrotta poich\u00e9 Nadia verr\u00e0 assassinata. Sayid decide di celebrare i funerali nella loro patria; durante il funerale si accorge che Ben lo sta spiando e gli chiede perch\u00e9 lo sta seguendo. Ben dice a Sayid di conoscere l'assassino di Nadia, Bakir, il quale verr\u00e0 prontamente ucciso da Sayid. Dopo questo accadimento, Sayid diventer\u00e0 il sicario di Ben, che gli procura una lista di persone da eliminare appartenenti all'organizzazione di Charles Widmore e tutti corresponsabili della morte di Nadia.\nSayid vola a Berlino dove instaura una relazione con una donna di nome Elsa per arrivare a uccidere il suo capo, Mr. Avellino. Lei per\u00f2 era un sicario a sua volte, e in una colluttazione Sayid \u00e8 costretto ad ucciderla.\nDopo aver portato a termine l'intera missione, Sayid viene trovato da Locke, che gli chiede di tornare sull'isola con lui, ma Sayid rifiuter\u00e0. Tempo dopo, a Los Angeles Sayid uccider\u00e0 due uomini appostati al Santa Rosa Mental Hospital e porter\u00e0 Hurley via dall'istituto.\nQuinta stagione.\nIn una colluttazione avvenuta nel motel dove risiedeva, Sayid viene colpito da un dardo. Hurley lo porta svenuto a casa sua, dove suo padre trova Jack per curarlo. Dopo il rinvenimento di Sayid, egli si rifiuter\u00e0 di cooperare con il piano di Jack e Ben che prevede il ritorno di tutti sull'isola. In ogni caso, il giorno successivo sar\u00e0 all'aeroporto ammanettato e scortato e salir\u00e0 sull'aereo del volo Ajira Airways 316 diretto a Guam che precipiter\u00e0 sull'isola.\nLa prima apparizione di Sayid sull'isola \u00e8 datata 1977, dopo essere svanito durante la tratta insieme a Jack, Hurley e Kate. Una volta sull'isola, ammanettato, incontrer\u00e0 Jin, il quale sar\u00e0 costretto a fingere di non conoscerlo, minacciarlo con un'arma da fuoco e scortarlo alle baracche a causa della presenza di Stuart Radzinsky. Sawyer tenter\u00e0 di mettere in scena la sua fuga, ma Sayid rifiuta l'aiuto, cos\u00ec verr\u00e0 condotto da un membro del Progetto DHARMA (che Sawyer definisce rivolgendosi a Sayid \"\u00e8 il nostro te\") che lo drogher\u00e0 con una sorta di siero della verit\u00e0 e lo interrogher\u00e0. Sayid dir\u00e0 tutta la verit\u00e0, dai suoi trascorsi sull'isola alle sue conoscenze sulle varie stazioni, ma non verr\u00e0 creduto. Successivamente, il piccolo Ben, credendo che Sayid sia un membro degli Altri mandato da Richard Alpert per reclutarlo, lo aiuta a evadere e fuggire. Durante la fuga, Sayid spara al piccolo Ben, lasciandolo apparentemente morto al suolo e fuggendo nella giungla.\nSayid ricomparir\u00e0 improvvisamente nell'episodio \"Il nuovo leader\", dove sparer\u00e0 e uccider\u00e0 un membro degli Altri, Erik, che sta minacciando Kate, la quale vuole abbandonare il gruppo composto da Jack, Eloise Hawking, un giovane Charles Widmore e, per l'appunto, Erik, poich\u00e9 non crede pi\u00f9 che l'idea di far esplodere la bomba sia buona. Sayid si unisce al gruppo, sostituendo Kate.\nPoco prima che si verifichi l'incidente, Sayid e Jack fingono di essere due membri del Progetto DHARMA tentando di portare la bomba a idrogeno al Cigno. Verranno scoperti per\u00f2 da Roger Linus, che spara a Sayid per vendicarsi di quello che ha fatto a suo figlio. Sayid viene visto per l'ultima volta sul furgone con Hurley e Miles, dove quest'ultimo afferma che l'iracheno probabilmente morir\u00e0. Qualche minuto dopo, Juliet fa detonare la testata termonucleare di \"Jughead\" e l'isola finisce in fondo all'Oceano Pacifico.\nLa morte.\nTrafitto da un colpo d'arma da fuoco nella stagione precedente, verr\u00e0 portato al tempio per essere curato, per\u00f2 i tentativi di Dogen e Lennon sono vani, infatti non riescono a rianimarlo. All'improvviso per\u00f2 Sayid si risveglia, Dogen cerca di ucciderlo perch\u00e9 sa che dentro di lui si \u00e8 insediato qualcosa di malvagio come \u00e8 successo anche a Claire, per opera dell'Uomo Nero. Quando quest'ultimo attacca il tempio Sayid si allea con lui uccidendo sia Dogen che Lennon e diventando un essere senza sentimenti e senza emozioni; continuer\u00e0 ad eseguire i suoi ordini finch\u00e9 non gli dir\u00e0 di uccidere Desmond, a quel punto Sayid ritorner\u00e0 in se stesso e aiuter\u00e0 gli altri a scappare. Durante la fuga con il sottomarino si scopre esserci del C4 messo dall'uomo nero, Sayid allora per riscattarsi dal suo passato si sacrifica per i suoi amici, morendo nell'esplosione.\nRealt\u00e0 parallela.\nIl 22 settembre 2004 Sayid, a bordo del volo 815 d\u00e0 una mano a Jack a salvare Charlie da una morte per soffocamento in quanto questi, non essendoci stato lo schianto sull'isola, ha ingerito un sacchetto di eroina. Sbarcato a Los Angeles, si dirige a casa della sua amata, Nadia, la quale \u00e8 per\u00f2 sposata con il fratello di Sayid, Omer, e ha due figli. Sayid decide di fermarsi a vivere con loro per un breve periodo di tempo.\nUna notte, l'ex-torturatore viene svegliato da Omer che gli racconta della sua attivit\u00e0 e gli confessa un problema che lo tormenta da molto tempo: egli \u00e8 infatti perseguitato da alcuni strozzini e chiede al fratello di occuparsi di loro. Sayid si rifiuta per\u00f2 di ritrasformarsi nell'uomo che era stato un tempo nella Guardia repubblicana e dice quindi di no alle richieste di Omer. Qualche tempo dopo per\u00f2, quest'ultimo viene aggredito e, gravemente ferito, \u00e8 trasportato nello stesso ospedale dove lavora Jack. Inizialmente incline a vendicarsi, Sayid viene fermato da Nadia, che lo convince a tornare a casa a prendersi cura dei suoi figli.\nQualche giorno dopo Sayid \u00e8 bloccato da alcuni uomini che lo portano nel retro di un ristorante dove un usuraio, Martin Keamy, vuole parlargli in merito alla questione di suo fratello. La situazione per\u00f2 precipita e l'iracheno in una sparatoria uccide gli scagnozzi di Keamy e successivamente lo stesso usuraio, per non lasciare prova di quanto accaduto. Attirato da alcuni rumori, Sayid apre una dispensa dove trova, legato ad una sedia, un uomo coreano il quale gli dice di non saper parlare inglese ma riesce a fargli capire di aver bisogno di aiuto. Sayid, con qualche esitazione, gli mette tra le mani una lametta, gli augura buona fortuna e si allontana.\nCapacit\u00e0.\nDurante il periodo di servizio nella Guardia Repubblicana Sayid si \u00e8 specializzato soprattutto nella tortura; era difatti in grado di estrapolare informazioni da chiunque, attraverso mezzi di persuasione fisica o psicologica ed aveva una vasta conoscenza delle varie tipologie di armi della tortura (contundenti, da taglio, da fuoco ecc.).\nUn'altra specialit\u00e0 di Sayid riguarda le telecomunicazioni: \u00e8 infatti un abile ingegnere in grado di costruire o riparare dispositivi e mezzi di trasmissione con poco materiale a disposizione.\nCome ex militare \u00e8 addestrato nell'uso delle armi e nel combattimento corpo a corpo."}
{"id": "1369017", "revid": "1573940", "url": "https://it.wikipedia.org/wiki?curid=1369017", "title": "Carlos Bonell", "text": "Carriera.\nAllievo di John Williams al Royal College of Music di Londra, con il quale ha partecipato all'incisione del CD \"John Williams &amp; Friends\", nel 1981 ha raggiunto la notoriet\u00e0 internazionale con la sua incisione del Concierto de Aranjuez di Joaqu\u00edn Rodrigo; il disco \u00e8 universalmente riconosciuto come una delle migliori incisioni in circolazione di questo concerto.\nNella prima met\u00e0 degli anni Settanta \u00e8 diventato il pi\u00f9 giovane professore della storia del Royal College of Music, prendendo il posto del suo maestro John Williams\nNel 1976 ha ricevuto la nomination ai Grammy Awards.\nNel 2008 ha inciso il disco \"Queen Guitar Rhapsodies\", con gli arrangiamenti per chitarra e orchestra di alcune canzoni del famoso gruppo inglese dei Queen, arrangiamenti effettuati dallo stesso Bonell.\nBonell ha un rapporto di stretta collaborazione con l'ex leader dei Beatles Sir Paul McCartney, che dal 2006 \u00e8 impegnato nella composizione di un concerto per chitarra e orchestra dedicato proprio a Carlos Bonell. Oltre a McCartney, Bonell intrattiene anche una corrispondenza con il chitarrista dei Queen Brian May.\nPer queste ragioni Carlos Bonell \u00e8 un artista dalle molte facce, in grado di passare con grande maestria tra generi profondamente diversi, ma sempre mantenendo quell'anima \"terrena\" e flamenchista spagnola che lo caratterizza profondamente. Non a caso viene considerato come uno dei chitarristi classici in circolazione che pi\u00f9 sanno dare vitalit\u00e0 e anima al suono e al repertorio della chitarra.\nSvolge attivit\u00e0 concertistiche e didattiche in tutto il mondo, mantenendo la cattedra di Head Teacher presso il Royal College of Music di Londra."}
{"id": "1369019", "revid": "729019", "url": "https://it.wikipedia.org/wiki?curid=1369019", "title": "Castello di Verr\u00e8s", "text": "Il castello di Verr\u00e8s \u00e8 uno dei pi\u00f9 famosi manieri medievali valdostani. Costruito come fortezza militare da Ibleto di Challant nel XIV secolo, fu uno dei primi esempi di castello monoblocco, costituito cio\u00e8 da un unico edificio a differenza dei manieri pi\u00f9 antichi formati da una serie di corpi di fabbrica racchiusi da una cinta muraria.\nSi erge su un promontorio roccioso che domina l'abitato di Verr\u00e8s e la strada della Val d'Ayas, dalla parte opposta della Dora Baltea rispetto al castello di Issogne, ed esternamente appare come un austero cubo di trenta metri di lato, praticamente privo di elementi decorativi.\nLa storia.\nLe origini.\nI primi documenti che attestano l'esistenza a Verr\u00e8s di un castello, di propriet\u00e0 della famiglia De Verretio, risalgono al 1287. Allora il controllo della zona era conteso tra il vescovo di Aosta e alcune famiglie nobili, feudatarie dei conti di Savoia: i De Turrilia, i De Arnado ed i De Verretio. Questi ultimi in particolare ebbero, nel corso degli anni, aspri dissidi con il prelato, che culminarono con l'assalto alla casaforte vescovile di Issogne nel 1333.\nVerso la met\u00e0 del XIV secolo i De Verretio si estinsero senza lasciare possibili eredi: in tal modo le loro terre tornarono nelle mani dei conti di Savoia, i quali le concedettero nel 1372 a Ibleto di Challant, essendosi costui distinto nel ricoprire diverse cariche al loro servizio.\nIbleto ricostru\u00ec integralmente il castello, realizzando una fortezza militare praticamente inespugnabile e diversa dalla maggior parte dei castelli valdostani coevi, che consistevano in un insieme di edifici racchiusi da una cinta muraria.\nUn'iscrizione in latino sull'architrave della prima porta, che si incontra salendo dal piano terra, ricorda come i lavori di Ibleto terminarono nel 1390:\nIl XV secolo.\nAlla morte di Ibleto nel 1409 il castello e gli altri suoi beni passarono al figlio Francesco, che il 15 agosto 1424 ricevette dai Savoia il titolo di primo conte di Challant. Verr\u00e8s rimase uno dei suoi feudi pi\u00f9 importanti, ma egli non modific\u00f2 in maniera sostanziale l'aspetto del castello.\nFrancesco mor\u00ec nel 1442 senza eredi maschi e lasci\u00f2 i suoi beni alle figlie Margherita e Caterina. Il castello di Verr\u00e8s si trov\u00f2 cos\u00ec al centro di una disputa ereditaria tra Caterina, che, brandendo il testamento del padre, lo rivendicava per s\u00e9, e alcuni cugini maschi tra cui Giacomo di Challant Aymavilles, che contestavano l'eredit\u00e0 sulla base della legge salica, che non permetteva la successione femminile.\nLa fortezza di Verr\u00e8s divenne cos\u00ec una delle roccaforti di Caterina e di suo marito Pietro Sarriod d'Introd durante la sua lotta con Giacomo. Secondo la tradizione, il giorno della SS. Trinit\u00e0 del 1449 Caterina e Pietro uscirono dal castello e scesero sulla piazza del paese, dove danzarono con i giovani del borgo. Questo episodio accrebbe notevolmente il sostegno degli abitanti verso Caterina ed \u00e8 ogni anno ricordato nel carnevale storico di Verr\u00e8s.\nNel 1456, morto il marito in un'imboscata, Caterina dovette arrendersi e i suoi beni, tra cui il feudo e il castello di Verr\u00e8s, passarono al cugino Giacomo di Challant Aymavilles, che divenne cos\u00ec secondo conte di Challant.\nLa fortezza cinquecentesca.\nIl castello segu\u00ec quindi le vicende dei discendenti di Giacomo, passando prima a suo figlio Luigi, poi a suo nipote Filiberto e quindi al figlio di quest'ultimo Renato di Challant, che adibirono per\u00f2 a residenza il vicino e pi\u00f9 comodo castello di Issogne.\nDai tempi della sua costruzione da parte di Ibleto, circa centocinquanta anni prima, il castello non aveva subito particolari lavori di modifica o manutenzione. Nel 1536 Renato, con l'aiuto del capitano spagnolo Pietro de Valle, famoso architetto militare, ingrand\u00ec la fortezza adattandola alle armi da fuoco dell'epoca. Fece cos\u00ec costruire alla base dell'edificio cubico una cinta muraria munita di contrafforti e di torrette poligonali, adatte all'uso dei cannoni, che mun\u00ec di pezzi di artiglieria provenienti dal suo feudo di Valangin in Svizzera. A Renato si devono anche l'attuale antiporta accessibile tramite un ponte levatoio, nuove finestre cinquecentesche a crociera e nuove porte ad arco moresco.\nI lavori sono ricordati da una lapide in pietra situata sopra l'ingresso dell'antiporta, affiancata dagli stemmi di Renato di Challant (alla sinistra del testo) e della sua seconda moglie Mencia di Braganza (alla destra del testo):\nIl declino e il recupero ottocentesco.\nAlla morte di Renato di Challant, senza eredi maschi, nel 1565, i suoi beni passarono al genero Giovanni Federico Madruzzo, marito della figlia Isabella, ma nacque una lunga contesa legale con altri parenti maschi della famiglia Challant, nuovamente a causa della legge salica, che non prevedeva Isabella potesse ereditare i beni del padre.\nI Savoia ripresero quindi il controllo diretto sul castello di Verr\u00e8s, adibendolo a vedetta e presidio militare, ma nel 1661 il duca di Savoia Carlo Emanuele II fece smantellare gli armamenti del castello per trasferirli, insieme a quelli del castello di Montjovet, al forte di Bard, in una posizione pi\u00f9 strategica per il controllo della Valle, ed il maniero fu abbandonato.\nNel 1696 terminarono infine le dispute legali tra gli eredi di Isabella di Challant e Giovanni Federico Madruzzo e la famiglia Challant, e il castello torn\u00f2 di propriet\u00e0 di questi ultimi. Il castello rimase di propriet\u00e0 della famiglia Challant fino all'estinzione della casata nel XIX secolo, ma non fu pi\u00f9 abitato ed and\u00f2 in rovina. La robusta muratura esterna resistette bene ma il tetto in legno venne abbattuto per non pagare il canone erariale, lasciando i piani superiori esposti alle intemperie.\nDopo una serie di passaggi di propriet\u00e0 fu infine acquistato per conto dello Stato italiano nel 1894 da Alfredo d'Andrade, allora sovrintendente ai monumenti del Piemonte e della Liguria, che ne cur\u00f2 un primo restauro. \nNel secondo dopoguerra il castello, dichiarato monumento nazionale, pass\u00f2 alla Regione Valle d'Aosta, che negli anni ottanta ricostru\u00ec la copertura in lastre di pietra. Un ulteriore restauro ha avuto luogo nel 1994.\nNel 2004 il castello \u00e8 stato chiuso per permettere lavori di adeguamento e potenziamento degli impianti. In seguito alla riapertura nel 2007 \u00e8 visitabile tramite visite guidate.\nDescrizione.\nIl castello, costruito per essere una fortezza militare, sorge su un promontorio roccioso a picco sul torrente Evan\u00e7on che domina l'abitato di Verr\u00e8s. Oltre ad essere di difficile accesso e facilmente difendibile, la sua posizione gli consentiva di controllare il paese sottostante, la valle centrale e la strada che sale lungo la Val d'Ayas, all'epoca importante via di comunicazione.\nNel XVIII secolo lo storico valdostano Jean-Baptiste de Tillier nella sua \"Historique de la Vall\u00e9e d'Aoste\" descrisse il castello di Verr\u00e8s come \"\u00abEt l'on peut dire sans exag\u00e9ration que c'est un des plus solides et plus fameux batiments qu'un vassal ait pu faire construire dans le domaine d'un prince souverain o\u00f9 celluy-cy tient le rang d'un des plus renomm\u00e9s\u00bb\", definendolo uno dei pi\u00f9 solidi e pi\u00f9 famosi edifici che un vassallo abbia potuto costruite nel dominio di un principe sovrano.\nEsternamente si presenta come un austero monoblocco cubico di 30 metri di lato, circondato alla base da una cinta muraria che racchiude tutta la sommit\u00e0 del picco di roccia. Le pareti, dello spessore di pi\u00f9 di 2,5 metri, sono sormontate da una fila continua di beccatelli, che nascondono una caditoia, e su di esse si aprono bifore medievali e finestre a crociera rinascimentali.\nL'ingresso.\nOgni elemento del castello sembra essere stato studiato per rendere la fortezza meglio difendibile. Vi si accede a piedi tramite una mulattiera che sale lungo la montagna fino a raggiungere l'ingresso della cinta muraria, una volta accessibile tramite un ponte levatoio. Questo ingresso, cos\u00ec come la cinta muraria esterna, fu realizzato da Renato di Challant nel XVI secolo, come indicato nell'iscrizione posta sopra il portone di ingresso.\nChi percorre il sentiero per salire al castello offre sempre alla fortezza il fianco destro. Questo era un ulteriore accorgimento per la difesa, dal momento che i soldati del tempo erano soliti portare lo scudo con la mano sinistra e quindi il destro era il fianco pi\u00f9 esposto.\nOltrepassato il portone ci si ritrova in un'antiporta, in salita e in curva per rendere difficoltoso l'eventuale uso di un ariete. Su questo spazio si apre il portone che conduce al parco interno e ai bastioni, un tempo occupato dalle scuderie, non accessibile ai visitatori.\nSuperata l'antiporta si raggiunge il corpo di guardia, sotto il quale si trovavano le prigioni, adibito a biglietteria per le visite al maniero. Di fronte vi \u00e8 l'ingresso vero e proprio del castello, chiuso da un portale in legno ricostruzione di quello originale, rinforzato da chiodi di ferro e racchiuso da un doppio arco a tutto sesto e a sesto acuto.\nIl piano terra.\nEntrati nel castello ci si ritrova in un androne quadrato ricoperto da una volta a sesto acuto, ulteriore elemento di difesa del castello. Su di esso si aprono infatti diverse feritoie ed una botola sul soffitto, dalle quali sarebbe stato possibile bersagliare eventuali invasori intrappolati all'interno.\nPer entrare veramente nel corpo centrale del maniero bisogna ancora oltrepassare un doppio portale sormontato da un arco a tutto sesto dal lato verso l'androne e da un arco a sesto acuto dal lato che d\u00e0 sul cortile interno, un tempo protetto da una saracinesca che scorreva tra i due portali.\nIl cortile interno del castello \u00e8 semplicemente uno spazio quadrato dal quale si accede ai due grandi saloni, posti ai lati orientale e occidentale del maniero. L'apertura del tetto in corrispondenza del cortile permetteva una migliore illuminazione dei locali e la raccolta dell'acqua piovana nella grande cisterna posta sotto di esso. Lo stesso pavimento del cortile \u00e8 stato realizzato in pendenza in modo da convogliare tutta l'acqua verso il suo centro, dove si trova l'apertura della cisterna, in modo da poter disporre di una riserva d'acqua, preziosa in caso di assedio.\nLa divisione interna del castello \u00e8 semplice ed essenziale come il suo aspetto esteriore. Il piano terreno, oltre che dall'androne di ingresso, \u00e8 composto da tre locali che circondano il cortile interno.\nL'intero lato orientale del castello \u00e8 occupato da una grande stanza rettangolare coperta da una volta a botte a tutto sesto. Questo era l'unico salone non riscaldato del castello e doveva probabilmente servire come magazzino ed armeria. \u00c8 utilizzato come sala da ballo durante le celebrazioni del carnevale storico.\nSul lato opposto si trova il grande salone occidentale, accessibile tramite un portale e coperto da una volta, entrambi a sesto acuto. Questo salone, probabilmente adibito ad alloggi e sala da pranzo per i soldati e per il personale di servizio, era riscaldato da due monumentali camini e collegato tramite un passavivande alla cucina posta sul lato sud del piano terreno e, tramite una scala, con la cucina a nord ovest del piano superiore.\nDa questo salone si apre inoltre una feritoia che punta sull'androne di ingresso. In alcuni punti emerge qui la roccia: il castello \u00e8 infatti fondato sulla nuda roccia e sarebbe stato impossibile rimuovere gli affioramenti senza comprometterne la stabilit\u00e0.\nIl primo piano.\nIl primo piano era riservato ai signori del maniero. Vi si accede salendo lungo il monumentale scalone ad archi rampanti della larghezza di circa due metri che, partendo dal cortile interno, si arrampica lungo le pareti interne dell'edificio.\nL'architrave della prima porta che si incontra salendo lo scalone riporta l'incisione che ricorda Ibleto di Challant come costruttore del castello nel 1390. La porta immette in una stanza adibita a corpo di guardia, che si trova al di sopra dell'androne di ingresso. Sul pavimento della stanza si trova la botola dalla quale era possibile bersagliare i nemici sottostanti. La stanza \u00e8 illuminata sul lato a nord da una finestra dalla quale \u00e8 possibile vedere il castello di Villa a Challand-Saint-Victor.\nDa questa stanza si accede alla seconda cucina della guarnigione, un tempo collegata al salone al piano terreno da una scala. Il locale \u00e8 provvisto, come il sottostante ed il soprastante, di una porticina che si apre sul vuoto nella parete settentrionale del castello, forse una sorta di uscita di sicurezza. La stanza comprende anche una dispensa a muro, con un foro atto a conservare meglio i cibi, grazie al freddo esterno, ed un camino sulla parete che confina con la sala da pranzo nobiliare, con la doppia funzione di cuocere i cibi e scaldare la stanza adiacente.\nDalla cucina si accede a quella che era la sala da pranzo padronale, accessibile anche dallo scalone, che occupa il resto del lato occidentale del piano. La sala era riscaldata da due grandi bracieri posti ai suoi angoli ed era collegata tramite un passavivande alla cucina sul lato sud del castello. La stanza \u00e8 illuminata da bifore gotiche che danno sull'esterno e da una quadrifora trecentesca che si apre sul cortile interno.\nLa cucina padronale, posta sul lato meridionale del piano, \u00e8 dotata di tre grandi camini, di cui quello sul lato verso lo scalone di dimensioni eccezionali ed originariamente destinato alla cottura di animali interi. La stanza \u00e8 coperta da una volta a vele multiple risalente ai tempi di Renato di Challant e che ne riporta al centro lo stemma insieme alle lettere R e M, iniziali di Renato e della moglie Mencia, unica copertura originale del castello, a differenza delle altre, rifatte durante i restauri del XX secolo. Il lato orientale della cucina \u00e8 occupato da alcuni armadi a muro e da una grande dispensa ricavata nell'intercapedine del muro.\nIl lato orientale del castello \u00e8 occupato da quelle che erano le camere da letto dei signori, riscaldate da grandi camini in pietra e coperte da soffitti di legno a cassettoni, e dotate di complessivamente cinque latrine a muro che scaricavano verso l'esterno sulle rocce sottostanti.\nI piani superiori.\nIl secondo piano del maniero, visitabile durante le visite guidate, rispecchia la divisione del primo piano ed era probabilmente usato dai funzionari e dagli ospiti del castello. Al di sopra della sala da pranzo padronale si trova un salone, probabilmente un tempo adibito a sala del consiglio. Il soffitto in legno e il camino in pietra di questa sala, cos\u00ec come quelli degli altri locali del piano, sono stati ricostruiti e restaurati negli ultimi decenni. Essi si erano infatti deteriorati a causa delle intemperie a cui erano stati esposti in seguito alla demolizione del tetto del maniero. Le stanze del lato orientale disponevano di due latrine a muro analoghe a quelle del primo piano. La stanza al di sopra della cucina nell'angolo nord ovest presenta come la sottostante una porticina a strapiombo sull'esterno, forse usata come uscita di servizio o forse per le segnalazioni.\nUna scala in legno, completamente ricostruita, collega questo piano al sottotetto. La suddivisione delle stanze \u00e8 uguale a quella dei piani sottostanti ed era probabilmente utilizzato dagli armigeri e dal personale di servizio del castello, oltre che come deposito pietre. Dal sottotetto \u00e8 possibile accedere, verso l'esterno, al cammino di ronda che corre lungo i quattro lati dell'edificio per una lunghezza di circa 120 metri e che disponeva di 148 caditoie, e verso l'interno ad un ballatoio in legno che si affaccia sul cortile interno e la cui copertura aveva la funzione di compluvio per l'acqua piovana. Il tetto in pietra \u00e8 stato completamente ricostruito negli anni ottanta.\nIl castello nella cultura di massa.\nIl castello di Verr\u00e8s \u00e8 uno dei monumenti pi\u00f9 visitati della Valle d'Aosta e nel triennio 2007-2009 ha contato circa ingressi ogni anno.\nNel 1884 il maniero venne utilizzato da Alfredo d'Andrade come uno dei modelli per la Rocca del Borgo Medievale di Torino, realizzata in occasione dell'Esposizione Generale Italiana Artistica e Industriale di quell'anno.\nA partire dal 1949, ogni anno, a Verr\u00e8s, in occasione del carnevale, viene rievocato l'episodio durante il quale, il 31 maggio del 1449, Caterina di Challant e suo marito Pietro d'Introd scesero sulla piazza del paese e iniziarono a ballare con gli abitanti del borgo. Durante i quattro giorni del carnevale il castello ospita cene e balli in maschera e la rappresentazione dell'opera \"Una partita a scacchi\" di Giuseppe Giacosa."}
{"id": "1369020", "revid": "228587", "url": "https://it.wikipedia.org/wiki?curid=1369020", "title": "Perth e Kinross", "text": "Perth e Kinross () \u00e8 un'area amministrativa della Scozia.\nAmministrazione.\nDopo le elezioni del 2017, il Consiglio \u00e8 guidato da una coalizione formata da conservatori, liberaldemocratici e indipendenti"}
{"id": "1369023", "revid": "11375224", "url": "https://it.wikipedia.org/wiki?curid=1369023", "title": "Perthshire e Kinross", "text": ""}
{"id": "1369024", "revid": "11375228", "url": "https://it.wikipedia.org/wiki?curid=1369024", "title": "Perth and Kinross", "text": ""}
{"id": "1369025", "revid": "339392", "url": "https://it.wikipedia.org/wiki?curid=1369025", "title": "Dialogo di Tristano e di un amico", "text": ""}
{"id": "1369027", "revid": "767487", "url": "https://it.wikipedia.org/wiki?curid=1369027", "title": "Marco da Brescia", "text": "Biografia.\n\u00c8 ricordato come architetto, assieme al fratello Giovanni, della chiesa di San Francesco a Bologna.\nLa chiesa \u00e8 significativa soprattutto per l'influsso che ebbe nella diffusione del gotico nella citt\u00e0 di Bologna.\nSe gli elementi architettonici dell'edifici seguirono lo stile del nord della Francia, il risultato spaziale risulta molto disteso e sereno negli interni, sia nel rapporto delle navate sia nella spaziatura delle campate."}
{"id": "1369029", "revid": "1086846", "url": "https://it.wikipedia.org/wiki?curid=1369029", "title": "Societ\u00e0 Sportiva Lazio 1957-1958", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1957-1958.\nStagione.\nLa Lazio nel campionato di Serie A 1957-1958 si classific\u00f2 al dodicesimo posto con 30 punti, a pari merito con Alessandria, Genoa, Sampdoria e SPAL.\nNel mese di giugno inizi\u00f2 la fase a gironi della Coppa Italia 1958, terminata nel corso della stagione successiva e conclusa con il successo della Lazio, che ottenne cos\u00ec il primo trofeo nazionale della sua storia.\nOrganigramma societario.\nArea direttiva\nArea tecnica"}
{"id": "1369035", "revid": "112174125", "url": "https://it.wikipedia.org/wiki?curid=1369035", "title": "Aberdeenshire", "text": "L'Aberdeenshire (gaelico scozzese: \"Siorrachd Obar Dheathain\") \u00e8 un'area amministrativa della Scozia.\nL'Aberdeenshire \u00e8 una regione situata nel nord della Scozia, sul Mare del Nord. La regione \u00e8 bagnata soprattutto da due fiumi che scorrono verso Aberdeen: il Dee e il Don. La parte costiera, a est, \u00e8 una zona di pianure fertili, mentre verso ovest non vi sono coltivazioni per la presenza dei Monti Grampiani, con cime oltre i 1 000 metri d'altezza (Cairngorm e Ben Macdui).\nLa regione attualmente non include la citt\u00e0 di Aberdeen, che ha una propria divisione amministrativa. Nonostante ci\u00f2, il consiglio dell'Aberdeenshire ha sede a \"Woodhill House\", ad Aberdeen; \u00e8 il solo consiglio scozzese ad avere sede fuori dal proprio territorio.\nPopolazione.\nLa popolazione nel 2004 era di 226.871 abitanti, che rappresentano il 4,5% di tutta la Scozia, in aumento del 20% dal 1981 e del 50% dal 1971. Le dieci citt\u00e0 pi\u00f9 popolose sono:\nLuoghi e monumenti.\nL'Aberdeenshire \u00e8 una regione ricca di storia, puntellata da numerosi castelli. Fra i pi\u00f9 importanti e famosi:\nAmministrazione.\nIl Consiglio dell'Aberdeenshire (\"Aberdeenshire Council\") fu stabilito nell'aprile 1996, in seguito alla divisione territoriale della Scozia. Ha 68 membri, cos\u00ec distribuiti dopo le elezioni del 2007:\nL'Aberdeenshire \u00e8 diviso in sei parti amministrative, dette \"area committees\", alle quali il consiglio delega parte delle responsabilit\u00e0:"}
{"id": "1369036", "revid": "4175", "url": "https://it.wikipedia.org/wiki?curid=1369036", "title": "Oceania Rugby", "text": "Oceania Rugby \u00e8 l\u2019organismo di governo del rugby a 15 in Oceania.\nCostituitosi nel 2000 con il nome di Federation of Oceania Rugby Unions (FORU o F.O.R.U.) , organizza il proprio campionato continentale seniores maschile e, dal 2016, anche femminile.\nAl 2019 le federazioni su cui ha giurisdizione sono 16, 12 delle quali sono anche affiliate a World Rugby.\nLa sua sede \u00e8 a Sydney, in Australia, e il suo presidente \u00e8, dal maggio 2016, il papuano Richard Sapias.\nStoria.\nFORU nacque nel 2000 a seguito di un periodo turbolento per il rugby del Pacifico: dopo 5 anni di professionismo, infatti, le tre grandi federazioni isolane, , e soffrivano per la mancanza di sponsor e il rischio di vedersi saccheggiato il parco giocatori dalle maggiori \"union\" a seguito delle nuove regole di idoneit\u00e0 internazionale.\nIl nuovo organismo, istitutito dall'IRB per venire incontro alle federazioni oceaniane, soprattutto quelle senza la forza di e , tuttavia non trov\u00f2 subito il favore dei Paesi membri: alla FORU fu assegnato un voto unico nel consiglio IRB laddove Figi, Samoa e Tonga avrebbero preferito avere voti individuali.\nNel 2005 FORU istitu\u00ec la Oceania Cup, un torneo riservato alle nazionali emergenti del continente, al fine di dar loro un torneo ufficiale per cui competere su base periodica che, in qualche occasione, fu utilizzato anche come qualificazione alla Coppa del Mondo.\nAnalogo torneo fu istituito circa dieci anni dopo ma a livello femminile seniores, la Oceania Rugby Women's Championship, sia come terminale naturale del rugby femminile internazionale nel Pacifico sia in veste anch'esso di zona qualificatoria alla massima competizione mondiale di categoria.\nNel 2015 il nome della confederazione fu cambiato in Oceania Rugby per uniformarsi a quello di World Rugby e delle altre organizzazioni continentali ad essa affiliate.\nDa maggio 2016 Oceania Rugby \u00e8 presieduta da Richard Sapias, dirigente sportivo che in passato fu anche presidente della federazione di , organismo rugbistico del suo Paese d'origine.\nCompetizioni.\nOceania Rugby organizza i tornei maggiori a XV maschile e femminile; al 2020 quello maschile \u00e8 giunto alla decima edizione, mentre quello femminile alla terza.\nDal 2015 organizza anche il campionato continentale giovanile a XV, l'Oceania Rugby Under-20 Championship.\nCollabora inoltre, bench\u00e9 la competenza sia diretta di World Rugby, all'organizzazione di due tornei transcontinentali nell'area, la Pacific Nations Cup e il Pacific Challenge, quest'ultimo torneo misto squadre nazionali, squadre A e club.\nA livello di rugby a 7, altres\u00ec, organizza i due campionati continentali di categoria, l'Oceania Sevens e l'Oceania Women's Sevens.\nEntrambe fanno parte del circuito di qualificazione al torneo olimpico di rugby a sette."}
{"id": "1369037", "revid": "1738531", "url": "https://it.wikipedia.org/wiki?curid=1369037", "title": "Proof (alcool)", "text": "L'Alcoholic proof o, pi\u00f9 semplicemente proof, \u00e8 una misura anglosassone che indica la quantit\u00e0 di etanolo contenuto in una bevanda alcolica. Approssimativamente corrisponde al doppio della percentuale alcoolica volumetrica.\nLa misura \u00e8 attualmente in uso solo negli Stati Uniti, mentre in Gran Bretagna viene utilizzato il tasso alcolico in volume secondo le raccomandazioni dell'Unione europea che segue l'Organizzazione internazionale di metrologia legale (OIML) che misura la percentuale di alcol in volume, alla temperatura di 20 \u00b0C.\nRegno Unito.\nLe origini della misura sono tipicamente britanniche e risalgono al XVIII secolo, quando il pagamento dei marinai includeva delle razioni di brandy. Per assicurare che il brandy fosse di buona qualit\u00e0 o non fosse allungato con acqua, si usava bagnare della polvere da sparo con il distillato: se questa non si incendiava allora significava che il prodotto conteneva troppa acqua e quindi la prova (\"proof\") era considerata non passata (\"underproof\"). In base a questo, una soluzione che superava la prova (\"proven\") veniva classificata con 100 gradi \"proof\" (100\u00b0). 100 gradi \"proof\" corrispondono al 57,15% in gradi volumetrici. Questa misura \u00e8 ancora utilizzata nelle definizioni britanniche sebbene solo la scala volumetrica sia utilizzata sulle bottiglie e nelle vendite. Il rapporto \"proof\"-volume \u00e8 di circa 7:4, cio\u00e8 70 gradi \"proof\" sono circa il 40% in gradi volumetrici. L'alcool puro corrisponde a circa 175 gradi \"proof\".\nDal 1740 circa, nel Regno Unito si usava l'idrometro di Clarke. Con il metodo di Clarke, 100 gradi \"proof\" inglesi corrispondono ad una gradazione alcolica del 57,1% in volume o del 49,28% in peso (alla temperatura di 10,6 \u00b0C) ed a 175 \"proof\" negli Stati Uniti. \nNel 1816 venne introdotto l'idrometro di Bartholomew Sikes.\nStati Uniti.\nNella definizione attuale negli Stati Uniti il \"proof number\" corrisponde al doppio della percentuale d'alcool misurata in volume alla temperatura di 60 \u00b0F (15.5 \u00b0C). Quindi \"80 \"proof\"\" \u00e8 40% alcool in volume (la maggior parte del 60% rimanente \u00e8 acqua) e l'alcool puro sarebbe 200 \"proof\". Se una bevanda 150 \"proof\" \u00e8 mischiata per met\u00e0 (in volume) con acqua il prodotto risultante sar\u00e0 vicino a 75 \"proof\" (ma non esattamente perch\u00e9 una piccola quantit\u00e0 di volume cambia quando si mescola alcool con acqua). I numeri \"proof\" americani sono citati correttamente come 86 \"proof\" e non come \"86 gradi \"proof\"\". L'uso della parola \"gradi\" in questo contesto \u00e8 scorretto.\nLa legislazione federale americana (\"CFR 27 5.37 Alcohol Content\") richiede che le etichette dei liquori rechino la percentuale d'alcool in volume (talvolta abbreviata ABV). Le regole permettono (ma non richiedono) che sia riportata anche la misura \"proof\" accanto a quella in volume. "}
{"id": "1369039", "revid": "1516566", "url": "https://it.wikipedia.org/wiki?curid=1369039", "title": "Karlshagen", "text": "Karlshagen \u00e8 un comune del Meclemburgo-Pomerania Anteriore, in Germania.&lt;br&gt;\nAppartiene al circondario della Pomerania Anteriore-Greifswald ed \u00e8 parte della comunit\u00e0 amministrativa (\"Amt\") di Usedom-Nord.\nStoria.\nSimboli.\nLo stemma comunale si presenta: \"troncato ondato: il primo, d'azzurro, al gabbiano d'argento, rivoltato, volante d'argento, imbeccato d'oro; il secondo, d'argento, alla rete da pesca di azzurro\".\nLo stemma \u00e8 stato approvato dal Ministero dell'Interno il 2 febbraio 1999 e registrato con il numero 180 nello stemmario del Meclemburgo-Pomerania Anteriore.\nLa posizione della localit\u00e0 sulla costa del Mar Baltico \u00e8 simboleggiata dal gabbiano e dalla partizione a forma di onda; la rete da pesca rimanda alla sua origine di colonia di pescatori e alla pesca, tradizionale attivit\u00e0 dei suoi abitanti. La scelta degli smalti sottolinea l'appartenenza del comune alla Pomerania Anteriore."}
{"id": "1369040", "revid": "767487", "url": "https://it.wikipedia.org/wiki?curid=1369040", "title": "Renfrewshire", "text": "Il Renfrewshire (gaelico scozzese: \"Siorrachd Rinn Fri\u00f9\") \u00e8 un'area amministrativa della Scozia."}
{"id": "1369041", "revid": "1602064", "url": "https://it.wikipedia.org/wiki?curid=1369041", "title": "Antonio di Vincenzo", "text": "Non si sa molto sulle origini di questo importante architetto dell'ultima stagione gotica bolognese, quella che diede vita alla basilica di San Petronio. Il patronimico \"di Vincenzo\" fa pensare che l'artista fosse originario di Bologna o dell'immediato circondario (infatti, se fosse venuto da altri comuni italiani ne avrebbe preso il nome), e il padre si suppone fosse conosciuto a Bologna come artista dello stesso calibro, donde il patronimico, per quanto di lui non ci sono giunte notizie. Per quanto concerne la sua formazione, da una cronaca (oggi smarrita) rintracciata dallo storico Giuseppe Guidicini, si apprende che fu discepolo ed aiuto dell'architetto della Certosa di Pavia.\nLe sue opere note sono tutte a Bologna, quindi probabilmente visse e oper\u00f2 l\u00ec, nella stagione di massima fioritura del gotico in Emilia. Per l'erezione della basilica di San Petronio effettu\u00f2 vari viaggi tra cui Pavia, Venezia, Firenze ma soprattutto a Milano nel cantiere del Duomo (come si pu\u00f2 vedere dallo schizzo conservato nel museo della Fabbriceria di San Petronio), dove pot\u00e9 studiare le proporzioni della sezione trasversale e degli alzati (soprattutto della facciata), dettate dal matematico piacentino Gabriele Stornaloco. \nNel 1384 a Bologna realizz\u00f2 la loggia della Mercanzia, nella quale il Gotico pi\u00f9 tipico bolognese d\u00e0 al mattone e alle terrecotte delle cornici una dignit\u00e0 particolare, e l'edicola corona la coppia di archi conferendo equilibrio al sistema. Un angolo della loggia croll\u00f2 per la deflagrazione di una bomba inesplosa fatta sconsideratamente brillare in loco dopo i bombardamenti del 1943, per essere ricomposta fedelmente dopo la seconda guerra mondiale. Essa forma uno dei pi\u00f9 tipici scorci di Bologna insieme ai portici in legno del XIII secolo di Casa Seracchioli, a pochi passi dalle due maggiori torri cittadine.\nNel 1387, su volere del Comune di Bologna, progett\u00f2 la Rocca di Pieve di Cento. \nInizi\u00f2 nel 1390 la costruzione della basilica di San Petronio a Bologna, che segu\u00ec per 10 anni, alla quale diede l'impostazione che fonde l'ampia spazialit\u00e0 fiorentina con la maestosit\u00e0 del gotico internazionale. L'altezza delle volte non fa rinunciare alla ampiezza delle campate, \"ad quadratum\" (cio\u00e8 di base quadrata), a differenza dei modelli d'oltralpe, in cui le campate delle volte hanno proporzioni rettangolari e schiacciate tra foreste di colonne e pilastri. In questo modo San Petronio a Bologna e Santa Maria del Fiore a Firenze danno una inconfondibile impronta \"Italiana\" al Gotico, importato dagli architetti francesi e tedeschi, tanto da far nascere la questione se esista un \"vero gotico\" in Italia, a differenza del travagliato cantiere del Duomo di Milano, con un gotico di pi\u00f9 difficile traduzione. \nIl campanile della chiesa di San Francesco, realizzato dal Di Vincenzo sempre a Bologna, (1397), \u00e8 snello e decorato a cornici e lesene di laterizio, in uno stile nordico-lombardo, che rimanda allo stile della chiesa, la cui facciata si avvicina ai modelli d'oltrep\u00f2 (San Pietro in ciel d'oro a Pavia)."}
{"id": "1369044", "revid": "81195", "url": "https://it.wikipedia.org/wiki?curid=1369044", "title": "Elementi nativi", "text": ""}
{"id": "1369045", "revid": "736476", "url": "https://it.wikipedia.org/wiki?curid=1369045", "title": "Renfrewshire Orientale", "text": "Il Renfrewshire Orientale (gaelico scozzese: \"Siorrachd Rinn Fri\u00f9 an Ear\") \u00e8 un'area amministrativa della Scozia."}
{"id": "1369047", "revid": "11375550", "url": "https://it.wikipedia.org/wiki?curid=1369047", "title": "East Renfrewshire", "text": ""}
{"id": "1369049", "revid": "212348", "url": "https://it.wikipedia.org/wiki?curid=1369049", "title": "Cubatura", "text": ""}
{"id": "1369053", "revid": "1086846", "url": "https://it.wikipedia.org/wiki?curid=1369053", "title": "Societ\u00e0 Sportiva Lazio 1958-1959", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1958-1959.\nStagione.\nLa Lazio si classific\u00f2 all'undicesimo posto nella Serie A 1958-1959 con 30 punti. \nIl 24 settembre 1958, allo Stadio Olimpico di Roma, la squadra vinse la finale di Coppa Italia battendo la Fiorentina per 1-0.\nOrganigramma societario.\nArea direttiva\nArea tecnica"}
{"id": "1369054", "revid": "155634", "url": "https://it.wikipedia.org/wiki?curid=1369054", "title": "Scottish Borders", "text": "Gli Scottish Borders (Marche scozzesi, in scots \"The Mairches\", in gaelico scozzese \"Na Cr\u00ecochan\") sono un'area amministrativa della Scozia. Fu creata nell'anno 1975 dalla fusione di quattro contee storiche: Berwickshire, Peeblesshire, Roxburghshire e Selkirkshire, con una porzione di Midlothian. Confina con la citt\u00e0 di Edimburgo, Dumfries e Galloway, Lothian Orientale, Midlothian, South Lanarkshire, Lothian Occidentale e, a sud ed est, con il Northumberland in Inghilterra. Il centro amministrativo \u00e8 Newtown St. Boswells.\nStoricamente, il nome Scottish Borders designava l'intera regione di confine nella Scozia meridionale e, insieme all'area confinante in Inghilterra, era parte della regione storica Borders.\nGeografia.\nGli Scottish Borders si trovano nella parte orientale delle Southern Uplands.\nLa regione \u00e8 collinare e in larga parte rurale, con il fiume Tweed che scorre da ovest ad est. Nella parte orientale della regione, l'area che confina con il Tweed \u00e8 piatta ed \u00e8 conosciuta come \"The Merse\". Il Tweed ed i suoi affluenti percorrono l'intera regione, sfociano nel Mare del Nord presso Berwick-upon-Tweed, e costituendo il confine con l'Inghilterra per gli ultimi del suo percorso.\nIl termine \"Borders centrali\" si riferisce all'area in cui si trovano le principali citt\u00e0: Galashiels, Selkirk, Hawick, Jedburgh, Earlston, Kelso, Newtown St. Boswells, St Boswells, Peebles, Melrose e Tweedbank.\nStoria.\nStoricamente, il termine Borders ha un significato pi\u00f9 ampio, e si riferisce a tutti i burgh situati presso il confine inglese, includendo quindi anche Dumfriesshire e Kirkcudbrightshire \u2014 come anche il Northumberland, Cumberland e Westmorland in Inghilterra.\nRoxburghshire e Berwickshire, storicamente, sopportarono il peso dei conflitti con l'Inghilterra, sia durante le guerre dichiarate, come le guerre d'indipendenza scozzesi, sia durante i raid armati che ebbero luogo ai tempi dei Border Reivers. Pertanto, lungo la regione, si possono trovare le rovine di molti castelli, abbazie e anche di citt\u00e0 intere.\nGli Scottish Borders furono creati nel 1975, unendo le contee tradizionali di Berwickshire, Peeblesshire, Roxburghshire e Selkirkshire, oltre a parte di Midlothian; fu creata come regione suddivisa nei distretti di Berwickshire, Ettrick e Lauderdale, Roxburgh e Tweeddale. Nel 1996 divenne un'autorit\u00e0 unitaria, e i distretti furono cancellati; la regione fu creata con il nome \"Borders\". A seguito dell'elezione del consiglio della regione, nel 1995, il nome fu modificato in \"Scottish Borders\" dal 1996.\nNonostante vi siano tracce di lingua gaelica scozzese nelle origini di alcuni nomi dei luoghi, come Innerleithen (\"confluenza del fiume Leithen\"), Kilbucho e Longformacus, che contengono elementi goidelici piuttosto che celtici britannici, la lingua tende ad essere debole o addirittura non esistente nella maggior parte della regione. Dal V secolo, vi sono prove di due lingue principali nella zona: il britannico (ad ovest) e l'inglese antico (ad est); quest'ultimo si svilupp\u00f2 nella sua forma moderna di inglese scozzese e lingua scots.\nPolitica.\nVi sono due collegi parlamentari negli Scottish Borders: \"Berwickshire, Roxburgh and Selkirk\" copre la maggior parte della regione ed \u00e8 rappresentato da Calum Kerr del Partito Nazionale Scozzese; l'area del Tweddale occidentale \u00e8 compresa nel collegio \"Dumfriesshire, Clydesdale &amp; Tweeddale\" ed \u00e8 rappresentata dal conservatore David Mundell.\nA livello del Parlamento scozzese, vi sono anche due seggi per la regione. La parte orientale della zona \u00e8 coperta dal collegio \"Roxburgh &amp; Berwickshire\", attualmente rappresentato dal conservatore John Lamont; la parte occidentale \u00e8 coperta dal collegio \"Tweeddale, Ettrick &amp; Lauderdale\" ed \u00e8 rappresentata dalla nazionalista Christine Grahame.\nA seguito delle elezioni locali del 2012, l'amministrazione del consiglio \u00e8 costituita da una coalizione di indipendenti, del SNP e dei Liberal Democratici. Prima dell'elezione, governava una coalizione di conservatori, liberal democratici e indipendenti. I conservatori sono il maggior partito del consiglio, con 10 seggi, mentre i liberal democratici ne hanno 6. Il SNP ha 9 seggi e gli indipendenti sette. Due consiglieri sono del Partito dei Borders."}
