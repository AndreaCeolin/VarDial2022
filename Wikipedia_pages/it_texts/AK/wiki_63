{"id": "1342075", "revid": "729019", "url": "https://it.wikipedia.org/wiki?curid=1342075", "title": "Rete filoviaria di Modena", "text": "La rete filoviaria di Modena \u00e8 costituita da tre linee filoviarie.\nAttivata nel 1950, ha conosciuto nel corso dei decenni diverse fasi di espansione e contrazione, conoscendo infine un deciso rilancio nell'ultimo decennio. \u00c8 gestita da Societ\u00e0 Emiliana Trasporti Autofiloviari (SETA) e di propriet\u00e0 dell'agenzia aMo (Agenzia per la Mobilit\u00e0 e il trasporto pubblico locale di Modena s.p.a.).\nRete.\nLa rete \u00e8 costituita da tre linee:\nIn caso di manifestazioni che interessano il centro storico, le linee sono deviate sui viali di circonvallazione ed il servizio \u00e8 svolto con autobus. Le principali manifestazioni sono: Fiera di s. Antonio (17 gennaio), Fiera di s. Geminiano (31 gennaio), Festival Filosofia (inizio settembre, date variabili). Il 17 gennaio vige l'orario feriale, mentre il 31 gennaio (ricorrenza del santo Patrono) l'orario festivo.\nStoria.\nNel 1949 l'Amministrazione Comunale di Modena decise di sostituire la rete tranviaria cittadina con una rete filoviaria, ritenuta pi\u00f9 efficiente e moderna.\nLe prime 2 linee della rete prevista (3/ Centro - San Faustino e 5 v.le Buon Pastore - San Cataldo) vennero attivate il 22 gennaio 1950; nei mesi successivi la rete si espanse gradualmente, a scapito del tram, fino all'inaugurazione di tutte le linee il 21 ottobre 1950.\nDal 1\u00ba settembre 1952, dopo quasi 2 anni di servizio, si rese necessaria una revisione dei percorsi, alla luce dei flussi di traffico rilevati; in particolare si rese necessario aggiungere al servizio delle due linee dette \"interstazionali\" un'ulteriore linea -la n. 5- in partenza dalla stazione delle Ferrovie Provinciali. La modifica fu resa possibile sostituendo per la linea 5 il capolinea originario di via Buon Pastore con la stazione Ferrovie Provinciali; il servizio per v. Buon Pastore venne garantito istituendo una nuova linea, la numero 6.\nProprio alla linea 5 toccher\u00e0 anche il servizio per la nuova \"stazione Autolinee\", inaugurata il 3 giugno 1953. A tale scopo la linea venne deviata -e cos\u00ec rimase definitivamente fino alla soppressione del 1972- per viale Molza e via Bacchini.\nPer servire adeguatamente il nuovo quartiere della Sacca, posto a nord della ferrovia Milano-Bologna, il 30 settembre 1954 venne attivata la nuova linea 7 (p.za Torre - v. Farini - cavalcaferrovia - Sacca), che tuttavia rest\u00f2 in esercizio poco pi\u00f9 di un anno: mancavano infatti le risorse per prolungare la linea verso ovest, fino al borgo della Madonnina (posando il bifilare sull'omonimo cavalcaferrovia inaugurato il 22 settembre 1954). La linea Madonnina-Sacca venne pertanto effettuata con autobus dal 26 novembre 1955 al 16 agosto 1959, data della nuova riorganizzazione dell'intero servizio filoviario. I lavori di elettrificazione del prolungamento alla Madonnina si svolsero da met\u00e0 1957 al 1959 (delibera del Comune di Modena 12 giugno 1957).\nRiforma del 16 agosto 1959.\nGli anni cinquanta si chiusero con una sostanziale riforma delle sei linee filoviarie circolanti, basandosi nuovamente sulle mutate esigenze di mobilit\u00e0 da parte degli utenti. Tra le novit\u00e0 principali si ricordano:\nGli anni '60.\nNegli anni successivi entrarono in servizio nuovi prolungamenti, contestuali tuttavia alle prime \"soppressioni\"; l'autobus cominciava ad essere visto come mezzo pi\u00f9 flessibile, sia nel districarsi nel traffico divenuto caotico, sia nell'inseguire l'espansione urbana senza bisogno di costruire nuove infrastrutture.\nDa notare che una versione \"pi\u00f9 corta\" della linea 7 (Piazza Torre-via Emilia centro-largo Garibaldi-via Emilia est-nuovo Policlinico) era stata in funzione dal 1963 al 1965 per garantire alla cittadinanza i collegamenti al nuovo polo ospedaliero. Effettuata con autobus, verr\u00e0 sostituita dalla linea 4 modificata (1965).\nLa soppressione avvenuta nel 1964 della ferrovia per Mirandola, e la prevista chiusura (messa in pratica nel 1969) della linea per Vignola, fecero perdere importanza alla \"Stazione piccola\", e di riflesso alle filovie interstazionali 1 e 2. Esse furono cos\u00ec soppresse dal 21 agosto 1968, insieme alla filovia 3, i cui percorsi furono in buona parte assorbiti dalle nuove autolinee 11, 12 e 14. Modena rimaneva con le sole linee 5, 6, 7.\nGli anni '70; austerity e riforma del 1\u00ba ottobre 1973.\nDal 2 ottobre 1972, approfittando della trasformazione in senso unico di v.le Fabrizi (in direzione largo Garibaldi), fu soppressa anche la linea 5, assorbita dall'autolinea 15. Vale la pena precisare che in realt\u00e0 la cessazione della linea filoviaria 5 era gi\u00e0 stata valutata nel 1968 (piani di riorganizzazione della rete urbana AMCM) e confermata da una delibera della Commissione Amministratrice AMCM del 17 dicembre 1971. La lunga sequenza di soppressioni fu fermata, almeno in parte, dalla cosiddetta \"austerity\" e dal contemporaneo diffondersi di una coscienza ecologica.\nInfatti la scarsit\u00e0 di carburante a disposizione per il traffico privato aveva reso necessario l'aumento della frequenza dei mezzi pubblici, ma per evitare un transito troppo intenso di autobus nelle vie del centro storico, si decise di deviarli sui viali di circonvallazione lasciando in centro i soli filobus, da concentrare su due linee navetta nord-sud ed est-ovest aventi frequenze elevate di passaggio.\nL'insieme di modifiche, note anche come \"riforma Fioretti\" \"(dal nome dell'allora direttore generale di AMCM, ing. Divo Fioretti)\" entrarono in vigore il 1\u00ba ottobre 1973. Si prevedeva l'istituzione di 2 nuove linee filoviarie:\nPoich\u00e9 le vetture filoviarie (tredici veicoli, dal n.29 a 41) erano sufficienti solo di misura allo scopo, AMCM acquist\u00f2 altri 2 filobus usati dalla rete di Livorno, appena dismessa. \nDopo meno di un anno, dal 15 giugno 1974 si attu\u00f2 un'ulteriore modifica, prolungando la linea EO dalla stazione autolinee alla stazione FS lungo il percorso della linea 7; come conseguenza, a sua volta la linea 7 divenne completamente autolinea, percorrendo come previsto per tutte le linee non filoviarie l'itinerario esterno sui viali attorno al parco delle Rimembranze.\nInoltre la linea NS provenendo dal centro della citt\u00e0 percorreva corso Canalchiaro poi Calle di Luca (nuova elettrificazione) per servire la fermata di P.le Risorgimento angolo con v.le Vittorio Veneto e agevolare l'interscambio con le linee automobilistiche. L'ultimo tratto di corso Canalchiaro (eredit\u00e0 storica delle linee 1 - 2 e poi della 3) veniva quindi definitivamente abbandonato -seppure in un solo senso di marcia- e Calle di Luca rimarr\u00e0 in servizio fino alla fine degli anni novanta per la linea 6/ (vedi paragrafi successivi).\nGli anni '70; riforma del 1975.\nAl termine del periodo di Austerity, fu possibile eliminare le navette EO e NS, che essendo le uniche linee urbane a percorrere il centro storico avevano provocato ripetute richieste da parte dei cittadini per il ripristino dei collegamenti diretti periferia-centro della citt\u00e0. Dal 1\u00ba ottobre 1975 le navette NS/EO furono soppresse e vennero cos\u00ec riattivate delle linee filoviarie 6/ e 7 con i seguenti percorsi:\nSebbene la rete fosse ormai ridotta a queste due sole linee, AMCM decise di valorizzarla, puntando su un servizio filoviario forte, caratterizzato da elevate frequenze di corse delle due linee, come una sorta di prolungamenti delle ex-navette NS/EO:\nQueste alte frequenze furono rese possibili dal potenziamento del parco filoviario, aumentato ora da 13 a 17 unit\u00e0 grazie all'acquisto complessivo di 4 mezzi dall'ATAM di Livorno (compresi i due gi\u00e0 acquistati durante il periodo della riforma Fioretti).\nDagli anni '80 in poi: nuovi veicoli ed estensione della rete.\nLa rete si stabilizz\u00f2 cos\u00ec per quasi due decenni; infatti gli investimenti economici dell'Azienda Municipalizzata del Comune di Modena (AMCM) (della quale il servizio trasporti urbani di Modena venne assorbito dal 1\u00ba luglio 1988 dall'ATCM) sono rivolti negli anni ottanta al rinnovo del parco vetture, ormai obsoleto. Con delibera 21 dicembre 1984, AMCM band\u00ec un appalto concorso per la fornitura di 14 nuovi filobus urbani a tre porte: la societ\u00e0 aggiudicataria sar\u00e0 la SOCIMI di Milano ed i nuovi veicoli (Iveco 2471, allestimento Socimi 8833) arriveranno a Modena nel 1986.\n\u00c8 dagli anni novanta che il filobus conosce un nuovo periodo d'oro: viene approntato un piano di riforma dell'intera rete (il \"piano Husler\" del 1996) che prevede potenziamenti e prolugamenti. Si coglie l'occasione per ricostruire le filovie secondo dettami pi\u00f9 moderni, ricostruendo il bifilare per renderlo adatto a velocit\u00e0 maggiori, e innalzando la tensione da 600 V a 750 V.\nL'insieme di queste opere impegnative rende necessaria l'interruzione dell'esercizio filoviario dal 30 ottobre 1995 fino al 13 maggio 2000, quando viene riaperta la rinnovata linea 7. Seguono le nuove linee 6 (13 dicembre 2000) e 11 (11 giugno 2001).\nIn dettaglio, oltre alla ricostruzione delle due vecchie linee 6/ e 7, sono state realizzate \"ex novo\" le seguenti tratte:\nDa luned\u00ec 2 luglio 2007 a seguito di riorganizzazione dei percorsi, la linea 6 ha abbandonato il transito per la stazione FS, lasciando inutilizzato il percorso di v.le Berengario e v.le Fontanelli.\nEvoluzione sinottica della rete.\nRete filoviaria al 21 ottobre 1950.\n1 INTERSTAZIONALE stazione FS - v. Farini - via Emilia centro - l.go Garibaldi - v.le Moreali - staz. Ferrovie Provinciali\n2 INTERSTAZIONALE stazione FS - v. Farini - via Emilia centro - l.go Garibaldi - v.le Fabrizi - staz. Ferrovie Provinciali\n3 Crocetta - l.go Garibaldi - via Emilia centro - l.go Sant'Agostino - v.le Tassoni - p.le Risorgimento - v. Giardini - San Faustino\n4 Madonnina - via Emilia ovest - l.go Sant'Agostino - via Emilia centro - l.go Garibaldi - via Emilia est - San Lazzaro\n5 v.le Buon Pastore - p.le Risorgimento - c.so Canalchiaro - via Emilia centro - l.go Sant'Agostino - San Cataldo\nRete filoviaria al 1\u00ba settembre 1952.\n1 INTERSTAZIONALE DESTRA stazione FS - v. Farini - via Emilia centro - c.so Canalchiaro - p.le Risorgimento - v.le Sigonio - staz. Ferrovie Provinciali - v.le Moreali - l.go Garibaldi - via Emilia centro - v. Farini - stazione FS\n2 INTERSTAZIONALE SINISTRA medesimo percorso della linea 1, in senso inverso\n3 stazione FS - v. Farini - via Emilia centro - l.go Sant'Agostino - v.le Tassoni - p.le Risorgimento - San Faustino\n4 Madonnina - l.go Sant'Agostino - via Emilia centro - l.go Garibaldi - San Lazzaro\n5 staz. Ferrovie Provinciali - v.le Fabrizi - l.go Garibaldi - via Emilia centro - l.go Sant'Agostino - l.go Corsica - v.le Storchi - San Cataldo\n6 v.le Buon Pastore - p.le Risorgimento - c.so Canalchiaro - via Emilia centro - l.go Garibaldi - Crocetta\nRete filoviaria al 3 giugno 1953.\n1 INTERSTAZIONALE DESTRA stazione FS - v. Farini - via Emilia centro - c.so Canalchiaro - p.le Risorgimento - v.le Sigonio - staz. Ferrovie Provinciali - v.le Moreali - l.go Garibaldi - via Emilia centro - v. Farini - stazione FS\n2 INTERSTAZIONALE SINISTRA medesimo percorso della linea 1, in senso inverso\n3 stazione FS - v. Farini - via Emilia centro - l.go Sant'Agostino - v.le Tassoni - p.le Risorgimento - San Faustino\n4 Madonnina - l.go Sant'Agostino - via Emilia centro - l.go Garibaldi - San Lazzaro\n5 staz. Ferrovie Provinciali - v.le Fabrizi - l.go Garibaldi - via Emilia centro - l.go Sant'Agostino - l.go Corsica - v. Molza - v. Bacchini / nuova stazione Autolinee - v.le Storchi - San Cataldo\n6 v.le Buon Pastore - p.le Risorgimento - c.so Canalchiaro - via Emilia centro - l.go Garibaldi - Crocetta\nRete filoviaria al 16 agosto 1959.\n1 INTERSTAZIONALE DESTRA stazione FS - v. Farini - via Emilia centro - v.le Tassoni - p.le Risorgimento - v.le Sigonio - staz. Ferrovie Provinciali - v.le Moreali - l.go Garibaldi - via Emilia centro - v. Farini - stazione FS\n2 INTERSTAZIONALE SINISTRA medesimo percorso della linea 1, in senso inverso\n3 San Lazzaro - l.go Garibaldi - via Emilia centro - c.so Canalchiaro - p.le Risorgimento - San Faustino\n4 Madonnina - cavalcaferrovia - l.go Sant'Agostino - via Emilia centro - l.go Garibaldi - Crocetta\n5 staz. Ferrovie Provinciali - v.le Fabrizi - l.go Garibaldi - via Emilia centro - l.go Sant'Agostino - stazione Autolinee - v. Costa - San Cataldo\n6 v.le Buon Pastore - v. Sigonio - p.le Risorgimento - c.so Canalchiaro - via Emilia centro - v. Farini - p.le Bruni - cavalcaferrovia - Sacca (giro di volta all'incrocio v. Canaletto - v. Fanti)\nRete filoviaria dal 14 giugno 1965 al 17 giugno 1966.\n1 INTERSTAZIONALE DESTRA stazione FS - v. Farini - via Emilia centro - v.le Tassoni - p.le Risorgimento - v.le Sigonio - staz. Ferrovie Provinciali - v.le Moreali - l.go Garibaldi - via Emilia centro - v. Farini - stazione FS\n2 INTERSTAZIONALE SINISTRA medesimo percorso della linea 1, in senso inverso\n3 San Lazzaro - l.go Garibaldi - via Emilia centro - c.so Canalchiaro - p.le Risorgimento - San Faustino\n4 Madonnina - cavalcaferrovia - l.go Sant'Agostino - via Emilia centro - l.go Garibaldi - v. Emilia est - v. del Pozzo - nuovo Policlinico\n5 staz. Ferrovie Provinciali - v.le Fabrizi - l.go Garibaldi - via Emilia centro - l.go Sant'Agostino - stazione Autolinee - v. Costa - San Cataldo\n6 v.le Buon Pastore - v. Sigonio - p.le Risorgimento - c.so Canalchiaro - via Emilia centro - v. Farini - p.le Bruni - cavalcaferrovia - Sacca (villaggio INA casa)\nRete filoviaria al 18 giugno 1966.\n1 INTERSTAZIONALE DESTRA stazione FS - v. Farini - via Emilia centro - v.le Tassoni - p.le Risorgimento - v.le Sigonio - staz. Ferrovie Provinciali - v.le Moreali - l.go Garibaldi - via Emilia centro - v. Farini - stazione FS\n2 INTERSTAZIONALE SINISTRA medesimo percorso della linea 1, in senso inverso\n3 San Lazzaro - l.go Garibaldi - via Emilia centro - c.so Canalchiaro - p.le Risorgimento - San Faustino\n5 staz. Ferrovie Provinciali - v.le Fabrizi - l.go Garibaldi - via Emilia centro - l.go Sant'Agostino - stazione Autolinee - v. Costa - San Cataldo\n6 v.le Buon Pastore - v. Sigonio - p.le Risorgimento - c.so Canalchiaro - via Emilia centro - v. Farini - p.le Bruni - cavalcaferrovia - Sacca (villaggio INA casa)\n7 stazione FS - v.le Monte Kosica - stazione Autolinee - l.go Sant'Agostino - via Emilia centro - l.go Garibaldi - Policlinico\nRete filoviaria al 2 ottobre 1967.\n1 INTERSTAZIONALE DESTRA stazione FS - v. Farini - via Emilia centro - v.le Tassoni - p.le Risorgimento - v.le Sigonio - staz. Ferrovie Provinciali - v.le Moreali - l.go Garibaldi - via Emilia centro - v. Farini - stazione FS\n2 INTERSTAZIONALE SINISTRA medesimo percorso della linea 1, in senso inverso\n3 San Lazzaro - l.go Garibaldi - via Emilia centro - c.so Canalchiaro - p.le Risorgimento - San Faustino\n5 staz. Ferrovie Provinciali - v.le Fabrizi - l.go Garibaldi - via Emilia centro - l.go Sant'Agostino - stazione Autolinee - v. Costa - San Cataldo\n6 v. Pordenone - v. Conco - v.le Buon Pastore - v. Sigonio - p.le Risorgimento - c.so Canalchiaro - via Emilia centro - v. Farini - p.le Bruni - cavalcaferrovia - Sacca (villaggio INA casa)\n7 stazione FS - v.le Monte Kosica - stazione Autolinee - l.go Sant'Agostino - via Emilia centro - l.go Garibaldi - Policlinico\nRete filoviaria al 21 agosto 1968.\n5 staz. Ferrovie Provinciali - v.le Fabrizi - l.go Garibaldi - via Emilia centro - l.go Sant'Agostino - stazione Autolinee - v. Costa - San Cataldo\n6 v. Pordenone - v. Conco - v.le Buon Pastore - v. Sigonio - p.le Risorgimento - c.so Canalchiaro - via Emilia centro - v. Farini - p.le Bruni - cavalcaferrovia - Sacca (villaggio INA casa)\n7 stazione FS - v.le Monte Kosica - stazione Autolinee - l.go Sant'Agostino - via Emilia centro - l.go Garibaldi - Policlinico\nRete filoviaria al 2 ottobre 1972.\n6 v. Pordenone - v. Conco - v.le Buon Pastore - v. Sigonio - p.le Risorgimento - c.so Canalchiaro - via Emilia centro - v. Farini - p.le Bruni - cavalcaferrovia - Sacca (villaggio INA casa)\n7 stazione FS - v.le Monte Kosica - stazione Autolinee - l.go Sant'Agostino - via Emilia centro - l.go Garibaldi - Policlinico\nRete filoviaria al 1\u00ba ottobre 1973.\n7 stazione FS - v.le Monte Kosica - stazione Autolinee - l.go Sant'Agostino - via Emilia centro - l.go Garibaldi - Policlinico\nEO staz. Autolinee - l.go Sant'Agostino - via Emilia centro - l.go Garibaldi\nNS stazione FS - v. Farini - via Emilia centro - c.so Canalchiaro - v. Sigonio - v. Giannone - p.le Risorgimento\nRete filoviaria dal 15 giugno 1974 al 30 settembre 1975.\nEO stazione FS - v.le Monte Kosica - staz. Autolinee - l.go Sant'Agostino - via Emilia centro - l.go Garibaldi\nNS stazione FS - v. Farini - via Emilia centro - c.so Canalchiaro - Calle di Luca(*) - v. Sigonio - v. Giannone - p.le Risorgimento\n(*) solo in direzione p.le Risorgimento; tratto di nuova elettrificazione.\nRete filoviaria al 1\u00ba ottobre 1975.\n6/ v. Pordenone - v. Conco - v.le Buon Pastore - v. Sigonio - p.le Risorgimento - c.so Canalchiaro (*) - via Emilia centro - v. Farini - p.le Bruni - cavalcaferrovia - Sacca (villaggio INA casa)\n(*) al ritorno percorre anche Calle di Luca, nuovo tratto filoviarizzato dal 15/06/1974.\n7 stazione FS - v.le Monte Kosica - stazione Autolinee - l.go Sant'Agostino - via Emilia centro - l.go Garibaldi - Policlinico\nRete filoviaria all'11 giugno 2001.\n6 v. Forl\u00ec - v.le Buon Pastore - v. Sigonio - p.le Risorgimento - c.so Canalchiaro - via Emilia centro - c.so Canalgrande - c.so Accademia Militare - Piazza Roma - stazione FS - v.le Fontanelli - v.le Berengario - l.go Sant'Agostino - stazione Autolinee - v. Storchi - v. Santi\n7 v.le Gramsci - cavalcaferrovia - stazione FS - v.le Monte Kosica - stazione Autolinee - l.go Sant'Agostino - via Emilia centro - l.go Garibaldi - Policlinico\n11 Sant'Anna - Sacca - cavalcaferrovia - stazione FS - v.le Monte Kosica - v. Fontanelli - v. Berengario - l.go Sant'Agostino - via Emilia centro - c.so Canalchiaro - p.le Risorgimento - v. Giardini - San Faustino - via dello Zodiaco\nRete filoviaria al 2 luglio 2007.\n6 v. Forl\u00ec - v.le Buon Pastore - v. Sigonio - p.le Risorgimento - c.so Canalchiaro - c.so Duomo - via Emilia centro - l.go Sant'Agostino - stazione Autolinee - v. Storchi - v. Santi\n7 v.le Gramsci - cavalcaferrovia - stazione FS - v.le Monte Kosica - stazione Autolinee - l.go Sant'Agostino - via Emilia centro - l.go Garibaldi - Policlinico - area interna Policlinico - v. Campi - v. Braghiroli - v. Gottardi\n11 Sant'Anna - Sacca - cavalcaferrovia - stazione FS - c.so Vittorio Emanuele II - Piazza Roma - c.so Accademia Militare - c.so Canalgrande - via Emilia centro - c.so Canalchiaro - c.so Duomo - p.le Risorgimento - v. Giardini - San Faustino - via dello Zodiaco\n\"tratti elettrificati di v.le Berengario e v.le Fontanelli non pi\u00f9 utilizzati a partire da questa data.\"\nRete filoviaria all'11 aprile 2012.\n6 v. Chinnici - v. Forl\u00ec - v.le Buon Pastore - v. Sigonio - p.le Risorgimento - c.so Canalchiaro - c.so Duomo - via Emilia centro - l.go Sant'Agostino - stazione Autolinee - v. Storchi - v. Santi\n7 v.le Gramsci - cavalcaferrovia - stazione FS - v.le Monte Kosica - stazione Autolinee - l.go Sant'Agostino - via Emilia centro - l.go Garibaldi - Policlinico - area interna Policlinico - v. Campi - v. Braghiroli - v. Gottardi\n11 Sant'Anna - Sacca - cavalcaferrovia - stazione FS - c.so Vittorio Emanuele II - Piazza Roma - c.so Accademia Militare - c.so Canalgrande - via Emilia centro - c.so Canalchiaro - c.so Duomo - p.le Risorgimento - v. Giardini - San Faustino - via dello Zodiaco\nMateriale rotabile.\nRotabili storici\nRotabili in uso"}
{"id": "1342080", "revid": "228587", "url": "https://it.wikipedia.org/wiki?curid=1342080", "title": "Rete filoviaria di Napoli", "text": "L'attuale rete filoviaria di Napoli \u00e8 composta da 4 linee gestite da ANM:\nLinee urbane:\nLinea suburbana:\nStoria.\nA partire dal 1937 l'Ente Autonomo Volturno (EAV), dal 1931 esercente i trasporti pubblici urbani napoletani, impost\u00f2 uno studio di ristrutturazione del servizio che prevedeva la sostituzione dei tram con autobus nel centro della citt\u00e0 (con punti di interscambio autobus-tram) e l'introduzione di linee filoviarie, di cui la prima, tra Posillipo Capo e piazza Vittoria (numerata 40) fu inaugurata l'8 maggio 1940 sostituendo le linee tranviarie 1 e 2.\nIl 1\u00ba gennaio 1941 il Comune di Napoli riassunse la gestione dell'Azienda Tranviaria su richiesta dell'EAV: nacque l'Azienda Autofilotranviaria del Comune di Napoli (AACN).\nLa Seconda guerra mondiale e i bombardamenti su Napoli portano dapprima alla limitazione e alla soppressione di diverse linee e quindi alla soppressione del servizio per diversi mesi dopo le Quattro giornate di Napoli. Il servizio filoviario riprese il 6 gennaio 1944 sulla tratta capo Posillipo-piazza Sannazaro.\nIl 24 settembre 1947 nacque l'Azienda Tranvie Autofilovie Napoli (ATAN), che rilev\u00f2 la gestione dei trasporti pubblici cittadini, avviando un piano di eliminazione dei tram dal centro cittadino (simile a quello progettato dall'EAV negli anni trenta) sostituendoli con filobus e autobus: il piano fu realizzato con la costruzione delle linee filoviarie del Vomero, aperte a partire dal 1951 e di Chiaia (1952).\nNegli anni Cinquanta la rete raggiungeva ragguardevoli estensioni (dai 9,304\u00a0km del 1947 si era passati ai 43,562\u00a0km del 1952) e toccava quasi tutti i punti della citt\u00e0 (e della fascia suburbana), ma gi\u00e0 si pensava a ridurre la rete filoviaria (cos\u00ec come quella tranviaria) in favore degli autobus, considerati pi\u00f9 versatili e agili, perch\u00e9 non vincolati a rotaie o bifilari.\nNegli anni Sessanta, cominci\u00f2 lo smantellamento delle filovie, che inizi\u00f2 con la riduzione di quelle del Vomero e determinante punto di svolta fu il tragico incidente del 15 maggio 1961, quando un filobus (un Alfa Romeo 140 AF matricola 5452) ruppe i freni in via Salvator Rosa, nel tratto in discesa comunemente chiamato dai napoletani \"la Cesarea\" e caus\u00f2 la morte di tre persone. Scomparve il 4 gennaio 1962 la filovia di Posillipo; in compenso lo stesso giorno fu inaugurata la filovia vesuviana con le linee 254 (per Portici) e 255 (per Torre del Greco) che sostituivano le tranvie 54 e 55, cui si affiancarono dal 23 marzo la 253 (per Ercolano) e, dal 2 maggio 1963, 256 (per San Giorgio a Cremano) in sostituzione della tranvia 56. Segu\u00ec la soppressione delle linee filoviarie che collegavano Capodimonte e l'area nord della citt\u00e0.\nIntanto, nel 1964 aprirono - in sostituzione dell'estesa rete tranviaria a suo tempo gestita dalla Soci\u00e9t\u00e9 Anonyme des Tramways Provinciaux e che comprendeva le linee tranviarie Napoli-Aversa/Giugliano, Aversa-Albanova, Napoli-Frattamaggiore, Napoli-Caivano - le filovie provinciali TPN (l'odierna CTP) che collegano Napoli ad Aversa, dapprima limitandosi a raggiungere il quartiere di Secondigliano poi nel 1970 arrivando effettivamente alla citt\u00e0 aversana. Vita breve ebbe la diramazione all'interno del comune di Sant'Antimo, soppressa definitivamente negli anni settanta, e non fu mai realizzata la penetrazione all'interno del Comune di Giugliano, preferendo - con i fondi necessari - acquisire un numero superiore di filobus Alfa Mille rispetto a quelli inizialmente previsti (si era ipotizzato anche l'acquisto di filoarticolati da 18 metri, poi tramontato).\nArriviamo cos\u00ec al 1973 quando il filobus scomparve totalmente dal Vomero con la soppressione delle linee 247 e 249 (nel 1968 era stata soppressa anche la 242) e il 29 luglio 1974 furono soppresse le ultime tre residue linee urbane, la CD, la CS e la 232. L'ATAN lasci\u00f2 in vita il solo servizio suburbano, che nel frattempo si era arricchito di diramazioni e limitate con numerazioni \"rosse\" e \"barrate\" (queste poi scomparse durante gli anni ottanta).\nIl nuovo millennio porta grandi novit\u00e0 nell'ambito filoviario napoletano perch\u00e9 tra il 2000 e il 2001 i gloriosi 84 Alfa 1000 (matricole 8301-8306 + 8001-8078) dopo quarant'anni di servizio vengono alienati (nei primi anni ottanta erano stati alienati anche i residui Alfa 911 del 1958) e sostituiti dai nuovi filobus AnsaldoBreda F19, i quali - consegnati fino al 2006 e numerati F9079-F9165) hanno anche funzione bimodale, cio\u00e8 possono viaggiare anche in marcia autonoma.\nNel 2004 si ha la riattivazione del servizio filoviario urbano con l'inaugurazione della linea 201 che collega piazza Garibaldi a piazza Municipio passando per le centrali piazza Cavour, piazza Dante e via Toledo. Nel frattempo anche CTP rinnova il proprio parco filoviario, acquisendo prima tre Ansaldobreda F19 (numerati da 101 a 103) del tutto analoghi a quelli ANM e poi dieci Ganz Solaris Trollino (numerati 121-130).\nNel 2006 si aggiunge anche la 202 che partendo da piazza Giambattista Vico e transitando per piazza Garibaldi e piazza Municipio, termina il suo tragitto in via Medina, percorrendo via Nuova Marina.\nNel 2009 viene spostato il capolinea della linea 201 da piazza Garibaldi a piazza Carlo III e viene inaugurata la nuova linea 203 tra il parcheggio Brin (con passaggio in piazza Garibaldi) e il Museo Nazionale. Percorre corso Garibaldi e via Foria recuperando al ritorno uno dei tratti in disuso della rete, via Cirillo e via Carbonara (abbandonato dalla linea 254 con la soppressione del capolinea di piazza Cavour.\nNel 2011 viene ripristinato ex novo il percorso via Marina-via De Gasperi, in direzione di piazza Municipio per permettere alla 256 di raggiungere di nuovo piazza Municipio e via Medina, per poi ritornare in direzione San Giorgio a Cremano percorrendo il corso Umberto I e corso Garibaldi. Viene ripristinato anche il bifilare di via Cesare Rosaroll (dopo l'allargamento della curva che immette in via Foria, in virt\u00f9 della risagomatura del marciapiede) permettendo alla M13 di procedere con i trolley in presa grazie al posizionamento di due \"tegolini\" (dispositivi che consentono alle aste di collegarsi al bifilare dopo l'innalzamento automatico) immediatamente dopo la partenza dal capolinea di piazza San Francesco. Nel 2012 CTP sopprime, per mancanza di risorse la filolinea M11, e ANM limita la 256 all'officina di Croce Lagno (dove esiste un anello di ritorno) a causa di un edificio pericolante, rinumerando la linea 256/. Con l'arrivo dell'estate CTP rende temporaneamente autoviaria la linea M13. In questa citt\u00e0 si verifica una particolarit\u00e0, oggi unica in Italia, che due imprese di trasporto (ANM e CTP) gestiscano linee filoviarie, condividano tratti di bifilare e spesso compartecipino alle gare d'acquisto delle vetture.\nIl 27 novembre 2014 ANM sopprime la linea 255/ sostituita da un'autolinea e rinumerata 155, a sua volta soppressa.\nIl 24 maggio 2016 ANM sospese la linea 203 per l'inizio dei lavori di riqualificazione dell'asse costiero da Via Vespucci fino al Ponte dei Francesi.\nPer mancanza di risorse, dall'estate 2016 viene soppressa la linea 256/.\nIl 25 giugno 2021 viene attivata la nuova linea filoviaria 204 (Piazza Municipio-Piazza Museo Nazionale-Ospedale Cardarelli), sopprimendo la linea autobus 604.\nAd agosto 2021, a causa di alcuni lavori di rifacimento stradale lungo viale Colli Aminei, sulla linea 204 i filobus vengono sospesi e temporaneamente sostituiti da autobus. Il servizio filoviario riprende poi al termine dei lavori.\nAttualmente sono solo 4 le linee attive, le linee urbane 201, 202, 204 e la linea suburbana 254.\nProgetti.\nIn citt\u00e0 sono presenti alcuni tratti stradali coperti da rete aerea bifilare, ma non utilizzati (Via Cristoforo Colombo, interno Rione Scamp\u00eca ex linea CTP M15 proveniente da Porta Capuana): non \u00e8 previsto il recupero di queste tratte (quella di via Colombo dovrebbe essere definitivamente abbandonata) ma la costruzione di tratte integralmente nuove.\nI progetti interessano la filoviarizzazione delle linee, oggi gestite da ANM:\nIn passato si era parlato di un progetto di ripristino della linea denominata 257 (Ercolano - Piazza Municipio), che avrebbe completato la rete per i paesi vesuviani, ma il progetto \u00e8 stato abbandonato, cos\u00ec come \u00e8 stato per la 247 (Piazza G.B. Vico - Piazza Medaglie d'Oro), attuale linea autoviaria 147.\nLinee filoviarie nel 1940, dall'ATAN all'ANM.\nRete filoviaria nel 1940.\nLinee urbane\nRete filoviaria ATAN nel 1952.\nLinee urbane\nRete filoviaria ATAN nel 1956.\nLinee urbane\nRete filoviaria ATAN al 28 febbraio 1964.\nLinee urbane\nLinee suburbane\nRete filoviaria ATAN nel 1973.\nLinee urbane\nLinee suburbane\nRete filoviaria ATAN nel 1985.\nLinee suburbane\nRete filoviaria ANM nel 1997.\nLinee suburbane\nRete filoviaria ANM nel 2014.\nLinee urbane\nLinee suburbane\nRete filoviaria ANM nel 2019.\nLinee urbane\nLinee suburbane\nRete filoviaria ANM nel 2021.\nLinee urbane\nLinee suburbane\nDepositi.\nL'unico deposito disponibile per la rete ANM \u00e8 stato quello della \"Stella Polare\", situato in corso Arnaldo Lucci e inaugurato il 21 marzo 1963, anche se alcuni filobus sono custoditi anche in depositi autoviari come Carlo III e officine come via Ferraris. In seguito alla dismissione del deposito Stella Polare (peraltro insufficiente a ricoverare tutte le vetture) al fine di adibirlo a parcheggio per gli autobus turistici, l'intera flotta di vetture \u00e8 stata rimessata a Carlo III.\nI veicoli della rete CTP vengono ricoverati dal 2001 nel deposito di Teverola, che funge anche da stazionamento periferico delle due linee in esercizio. Fino al 1999 il deposito principale di CTP era sito in viale Umberto Maddalena, a Capodichino, poi dismesso e successivamente smantellato per far posto a una strada supplementare di uscita dall'aeroporto di Capodichino. Una rimessa sussidiaria per i filobus esisteva un tempo anche ad Aversa."}
{"id": "1342084", "revid": "123949823", "url": "https://it.wikipedia.org/wiki?curid=1342084", "title": "Rete filoviaria di Parma", "text": "La rete filoviaria di Parma, al servizio dell'omonima citt\u00e0, \u00e8 composta da quattro linee urbane ed \u00e8 gestita dalla Tranvie Elettriche Parmensi (TEP).\nRete.\nLa rete \u00e8 elettrificata alla tensione di 600 Volt e si compone di quattro linee:\nProlungamenti:\nNei giorni festivi, quando il servizio filoviario \u00e8 sospeso su tutta la rete, la linea 3 viene prolungata fino a San Pancrazio e San Prospero assorbendo parte del percorso della linea 23 (solo feriale).\nCuriosit\u00e0:\nQuella di Parma \u00e8 al momento l'unica rete filoviaria in Italia a contare un numero di linee maggiore rispetto all'anno della sua apertura, ovvero quattro contro le tre del 1953.\nStoria.\nNel 1937 Mario Mantovani, podest\u00e0 di Parma, incaric\u00f2 il vicedirettore dell'ATM di Milano, l'ingegner Renato Ferrari, di studiare un progetto di trasformazione della rete tranviaria cittadina in rete filoviaria: tale progetto fu completato due anni dopo. A causa dello scoppio della guerra non fu possibile attuare il piano a causa di disposizioni governative. Terminato il conflitto si riprese in esame l'introduzione dei filobus: nel 1952 il consiglio comunale e l'ispettorato della Motorizzazione Civile approvarono la proposta di trasformazione del servizio tranviario in filoviario.\nLa rete filoviaria di Parma entr\u00f2 in servizio il 25 Ottobre 1953; si componeva inizialmente di tre linee:\nNel 1968 fu attivato il prolungamento della linea \"1\" dal cimitero a Orzi di Baganza.\nIl 3 Maggio 1970 la linea \"2\" fu trasformata in autolinea, in occasione di un prolungamento, e a tutt'oggi risulta essere l'unica soppressione filoviaria. Ciononostante, il bifilare rimase fino al 1987, anno in cui fu pedonalizzata via Cavour, e pertanto si decise di non ripristinare il \"2\", e si prefer\u00ec trasformare in filovie le linee \"4\" e \"5\", sfruttando i loro percorsi in buona parte era gi\u00e0 coincidenti con la linea \"3\".\nNel 1987 la linea \"1\" fu prolungata da Orzi di Baganza alla strada Farnese.\nIl 13 Dicembre 1989 venne inaugurato il servizio filoviario sulla linea \"4\", mentre la linea \"5\" fu attivata il 5 Novembre 1998..\nNel Novembre 2009 viene sospeso il servizio filoviario sulla linea 1 a causa di importanti modifiche alla viabilit\u00e0 di Piazzale Barbieri. Pur essendo una forzatura rispetto al nuovo assetto del Piazzale, il bifilare rimane comunque percorribile ai filobus Menarini da/per il deposito.\nNell'agosto 2010, a seguito della parziale pedonalizzazione di piazzale Corridoni, la TEP si vide chiudere l'unica corsia di rientro dei filobus in deposito, isolandolo dalla rete. Questa modifica costringe la societ\u00e0 al fermo in deposito dei filobus sprovvisti della trazione bimodale, ovvero i dieci Menarini Monocar 201 e gli altrettanti Menarini Monocar 201/2. In servizio rimangono i quattordici Autodromo BusOtto che coprono solo alcune corse delle restanti linee 3, 4 e 5, che per il resto vengono servite da autobus.\nNei primi mesi del 2011, la ditta Bonciani provvede ad adeguare il bifilare in piazzale Corridoni e in piazzale Barbieri. In quest'ultimo caso, viene costruito ex novo un tratto di filovia in viale Vittoria e in viale dei Mille; contestualmente, viene rimosso l'anello di fili all'interno dei cancelli di Barriera Bixio sostituito da un semicerchio posto pi\u00f9 a sud (imbocco di viale Villetta).\nDal 1\u00ba Aprile 2011 le quattro linee filoviarie tornano a funzionare regolarmente, ad esclusione dei giorni festivi e del mese di agosto.\nIl 4 Maggio 2012, viene presentato il nuovo modello di filobus Van Hool ExquiCity da diciotto metri\n22 Aprile 2014, in piazza Garibaldi seconda presentazione dei filobus Van Hool Exquicity. Presenti vetture 5101, 5102 e 017 Fiat/Menarini/Tibb\n14 Maggio 2014, viene comunicato ufficialmente che TEP ha acquistato un ulteriore Van Hool Exquicity (il decimo) al prezzo di 450\u00a0000 Euro anzich\u00e9 800\u00a0000 Euro.\n14 Luglio 2014: viene spostato il capolinea nord della linea 1 da Barriera Garibaldi al controviale posto immediatamente prima del corpo della stazione ferroviaria; il servizio \u00e8 gestito con autobus e sono temporaneamente fermati tutti i filobus Menarini 201/2 LU.\nLuglio 2014: arriva al deposito TEP il decimo filosnodato.\nDicembre 2014, entra in servizio il decimo filosnodato con matricola TEP 5110: \u00e8 la vettura utilizzata per la presentazione del 4 maggio 2012.\nMaggio 2015: tornano in servizio sulla linea 3 i filobus Menarini F201/2LU\n21 Marzo 2016: riprende il servizio filoviario sulla linea 1 comprendente un nuovo tratto di bifilare tra via Trento e la stazione ferroviaria.\n14 Settembre 2020: met\u00e0 delle corse della linea 1 sono prolungate oltre Strada Farnese fino al nuovo capolinea nel quartiere Parma Mia. Si tratta del primo prolungamento su percorso non elettrificato nella storia della rete parmigiana: la tratta, lunga circa 1 km, verr\u00e0 infatti percorsa a marcia autonoma dai nuovi filobus Solaris Trollino 12 \"Full Electric\". In attesa della loro entrata in servizio, prevista per fine anno, la linea 1 \u00e8 temporaneamente servita da autobus\n23 Dicembre 2020: entrano in servizio, sulla Linea 1, tre dei nuovi filobus Solaris Trollino 12 \"Full Electric\" (vetture n.5055, 5059 e 5064); la corsa inaugurale si \u00e8 svolta alcuni giorni prima (limitatamente ad alcune figure istituzionali), facendo circolare la vettura 5064..\nNei mesi successivi, con l'immissione in servizio di tutti e dieci i nuovi mezzi, la linea 1 torna a essere servita interamente a trazione elettrica. \n6 giugno 2021: la linea 1 viene prolungata fino al parcheggio scambiatore Nord, cedendo il capolinea della stazione ferroviaria alla linea 2. Anche in questo caso il prolungamento non \u00e8 dotato di bifilare, e pertanto la 1 viene gestita con autobus per tutto il periodo estivo, ma gi\u00e0 in Settembre, viste le buone prestazioni dimostrate dai filobus Solaris \"Full Electric\", la TEP decide il completo ripristino del servizio filoviario, impiegandovi sempre i Trollino: \u00e8 comunque prevista la parziale elettrificazione della nuova tratta, mentre la restante parte verr\u00e0 percorsa a marcia autonoma.\nMezzi.\nIl servizio filoviario a Parma venne inaugurato da 16 Fiat 2401 Cansa del 1953, ai quali si aggiunsero, nei primi anni '60, due coppie di Fiat 2411 Menarini.\nNegli anni' 80 la TEP, decisa a rilanciare il trasporto filoviario, inizi\u00f2 il rinnovo del parco mezzi con l'acquisto di 10 Menarini F201/1 nel 1981, seguiti da altri 10 Menarini F201/2 nel 1986-87, che sostituirono i mezzi di prima generazione. \nTra il 1997 e il 2000, contestualmente all'elettrificazione della linea \"5\", vennero acquistati 14 filobus Autodromo BusOtto. \nNel 2014 entrarono poi in servizio i nuovi filosnodati Van Hool ExquiCity da 18 metri portando all'accantonamento dei Menarini di prima serie e di alcuni della seconda.\nGli ultimi sei F201/2 rimasti hanno circolato tutti sulla linea \"1\" fino all'estate 2020. \nDal 2021 \u00e8 iniziata l'immissione in servizio di 10 nuovi Solaris Trollino 12 \"Full Electric\". \nRipartizione dei mezzi in servizio al Gennaio 2021.\nLinea 1: Solaris Trollino 12.\nLinea 3: Autodromo Busotto MAN LNT 204F.\nLinea 4: Autodromo Busotto MAN LNT 204F.\nLinea 5: Van Hool Exquicity 18 mt."}
{"id": "1342086", "revid": "838137", "url": "https://it.wikipedia.org/wiki?curid=1342086", "title": "Melvin Stewart", "text": "Specializzato nella farfalla ha vinto due medaglie d'oro e una di bronzo alle Olimpiadi di Barcellona 1992. \u00c8 diventato uno dei Membri dell'International Swimming Hall of Fame."}
{"id": "1342088", "revid": "11831614", "url": "https://it.wikipedia.org/wiki?curid=1342088", "title": "Rete filoviaria di Rimini", "text": ""}
{"id": "1342090", "revid": "292162", "url": "https://it.wikipedia.org/wiki?curid=1342090", "title": "Rete filoviaria di Roma", "text": "La rete filoviaria di Roma \u00e8 un servizio di trasporto pubblico locale composto da due linee filoviarie gestite dalla societ\u00e0 \"in house\" ATAC per conto dell'ente Roma Capitale.\nDopo la prima rete filoviaria, aperta nel 1937 e soppressa definitivamente nel 1972, nel 2005 fu convertita al servizio filoviario l'autolinea 90, occasionalmente affiancata dalla linea 60. Nel 2019, con l'apertura del corridoio della mobilit\u00e0, \u00e8 stata attivata anche la linea 74, che secondo i progetti sar\u00e0 seguita dalla conversione delle autolinee 72 e 73.\nStoria.\nNei primi anni 2000 al fine di ridurre il traffico automobilistico e l'inquinamento atmosferico, il Comune decise di potenziare il trasporto pubblico locale, con particolare attenzione verso quello a trazione elettrica. Fu cos\u00ec che per ovviare ai problemi della rete tranviaria si opt\u00f2 per la rinascita della rete filoviaria. Con la riconversione della rimessa di Monte Sacro e l'acquisto di 30 Solaris Trollino, il 23 marzo 2005 si procedette alla conversione della linea 90 in linea filoviaria, collegando la stazione di Roma Termini con largo Fausta Labia. La bifilare fu quindi posizionata unicamente su via Nomentana, mentre il rimanente percorso fu lasciato alla marcia autonoma del mezzo.\nIl 1\u00ba dicembre 2008 fu istituita la linea 90D, una sorta di deviazione della linea 90 per collegare la stazione a largo Sergio Pugliese, che fu tuttavia soppressa nel 2012 e sostituita dalla parziale filoviarizzazione della linea 60.\nL'8 luglio 2019 fu invece inaugurata la linea 74 tra la stazione Laurentina, capolinea meridionale della linea B, e via Castel di Leva, nella frazione di Fonte Laurentina.\nParco mezzi.\nIl parco mezzi della rete filoviaria \u00e8 composto unicamente da filosnodati lunghi 18 metri di due modelli: 30 Solaris Trollino e 45 BredaMenarinibus Avancity+.\nI primi, costruiti dalla ditta polacca Solaris Bus &amp; Coach in collaborazione con l'ungherese Ganz, risalgono al 2004 e hanno una capienza di circa 139 passeggeri. Dotati di pianale ribassato, sono particolarmente noti per la loro silenziosit\u00e0 e vengono alimentati, in marcia autonoma, da accumulatori nichel-metallo idruro.\nI secondi invece furono acquistati nel 2009 per prestare servizio sui costruendi corridoi della mobilit\u00e0 e dopo svariati ritardi sono entrati in servizio nel 2017 sulle linee gi\u00e0 attive (60 e 90) per poi debuttare nel 2019 sulla linea 74."}
{"id": "1342092", "revid": "1890290", "url": "https://it.wikipedia.org/wiki?curid=1342092", "title": "Rete filoviaria di Sanremo", "text": "La rete filoviaria di Sanremo, detta anche \"filovia della Riviera dei Fiori\", univa i centri costieri da Ventimiglia a Taggia.\nL'esercizio \u00e8 attualmente sospeso.\nCaratteristiche.\nIl servizio \u00e8 storicamente strutturato su 2 linee interurbane e 1 linea urbana:\nStoria.\nIl contesto e la costruzione.\nLa filovia fu realizzata a partire dal 1942, per sostituire due linee tranviarie, la Ospedaletti-Sanremo-Taggia e la Ventimiglia-Bordighera.\nL'avvio del servizio filoviario fu fortemente voluto dalla Fiat, all'epoca principale fornitore dei mezzi filoviari, che aveva acquisito la maggioranza del capitale della societ\u00e0 esercente STEL (Societ\u00e0 Trasporti Elettrici Liguri) che gestiva le sopracitate tranvie. A quei tempi il tram era considerato un mezzo obsoleto, mentre il filobus era relativamente innovativo per l'epoca: non solo garantiva migliori prestazioni a fronte di minore manutenzione ed era pi\u00f9 capiente, ma grazie alla presenza del bifilare su entrambi i sensi di marcia (le tranvie erano invece a binario unico), era possibile mantenere in linea molti pi\u00f9 mezzi contemporaneamente. Fu inoltre colta l'occasione di elettrificare anche la tratta fra Ospedaletti e Bordighera, sulla quale l'impianto dei binari era stato tempo prima impedito da polemiche locali per la conformazione tortuosa della via Aurelia. \nL'inaugurazione della rete.\nLa prima linea, lunga 9,15\u00a0km, da Sanremo ad Ospedaletti, fu inaugurata il 21 aprile 1942. Per i primi tempi, il filobus coesistette con il tram ed i lavori di sostituzione degli impianti durarono pi\u00f9 del previsto a causa degli eventi bellici.\nLa successiva inaugurazione avvenne nel 1948 con la linea Sanremo - Taggia, cui segu\u00ec, nel 1951, il prolungamento Ospedaletti - Ventimiglia. La rete cos\u00ec completata raggiunse una lunghezza complessiva di 29 Km.\nStante il carattere interurbano delle due linee (T e V), con concessione per l'esercizio rilasciata dalla Provincia, un terzo servizio filoviario (U) nella citt\u00e0 matuziana fu dall'inizio attuato quale \"intensificazione urbana\" delle altre due linee; per svolgere lo stesso, dalla lunghezza di 7\u00a0km, furono realizzati due anelli di ritorno nelle localit\u00e0 Villa Helios (lato Ventimiglia) e La Brezza (lato Taggia), presso i quali la linea U effettuava capolinea.\nIl progetto originario prevedeva un ulteriore prolungamento, con un ramo est fino a Santo Stefano al Mare, il quale per\u00f2 non venne mai realizzato.\nDal dopoguerra agli anni '80.\nIn origine il capolinea di entrambe le linee extraurbane si trovava nella centrale piazza Colombo; successivamente venne poi sdoppiato: dal 1956 le partenze per Ventimiglia furono ubicate nel piazzale dell'attuale autostazione, mentre quelle per Taggia furono prolungate fino in piazza Cesare Battisti, davanti all'allora stazione ferroviaria di Sanremo. \nLa linea aerea di contatto, costruita dalla C.G.E., consentiva una notevole flessibilit\u00e0 di esercizio, grazie anche a numerosi anelli di ritorno lungo il tracciato posti rispettivamente a Ventimiglia, Bordighera, Ospedaletti, Piazza Colombo a Sanremo, Arma di Taggia e Taggia. Il tratto costiero tra Taggia e Arma di Taggia era a bifilare unico, a causa della ridotta sede stradale. \nNel 1975 le 5 sottostazioni elettriche, alcune risalenti all'esercizio tranviario, vennero rinnovate. \nTra gli anni '60 e '70, poich\u00e8 la nuova politica del trasporto pubblico tendeva a favorire l'autobus quale mezzo pi\u00f9 efficiente e pi\u00f9 agile, venne paventata la soppressione della rete (come stava accadendo in altre citt\u00e0 italiane), poi scongiurata. Nel 1981 inizi\u00f2 invece il processo di ammodernamento, comprendente la sostituzione di impianti e vetture.\nLa cessione della rete a Riviera Trasporti.\nNel 1984 la societ\u00e0 Riviera Trasporti subentr\u00f2 alla STEL nella gestione della rete filoviaria, portando avanti il programma di ammodernamento.\nTra gli anni '80 e '90 le linee subirono diversi tagli e semplificazioni: furono gradualmente eliminati i vari anelli di ritorno e venne rimossa la linea aerea da Corso Matteotti, nel frattempo pedonalizzato; i filobus vennero quindi deviati su via Roma.\nDal 1997, con la chiusura della vecchia stazione ferroviaria di Sanremo e la sua sostituzione con una fermata sotterranea, i capolinea delle linee V e T vennero nuovamente unificati in piazza Colombo.\nL'esercizio della tratta Sanremo - Taggia (linea T) venne sospeso nei primi anni novanta a seguito della costruzione di una rotatoria a Taggia ed il mancato adeguamento del bifilare, ragion per cui la linea venne autosostituita. Per risolvere il problema, il 20 dicembre 2001 venne inaugurata una deviazione con anello di ritorno a servizio della nuova stazione di Taggia; nonostante questo accorgimento, la linea non rientr\u00f2 in funzione ed il nuovo bifilare venne rimosso.\nLa crisi del servizio e la sospensione della rete.\nNegli anni 2000, anche a causa dell'obsolescenza dell'impianto, che faticava a stare al passo coi tempi, le 2 linee rimaste (U e V) presentarono diversi problemi: ripetuti guasti alle vetture e alle sottostazioni, danni causati dalle alluvioni e mareggiate (essendo gran parte del tracciato lungo la linea costiera). Inoltre nella citt\u00e0 di Sanremo venne modificata la viabilit\u00e0 con la costruzione di nuove rotonde per facilitare l'afflusso delle auto, senza per\u00f2 adeguare le stesse per l'esercizio filoviario. La linea aerea, dopo 70 anni, necessitava di lavori di ammodernamento e messa a norma. Infine le interruzioni della rete ed i mezzi ormai datati fecero calare drasticamente l'utenza, rendendo antieconomica la gestione. \nNel 2017, quando la filovia di Sanremo comp\u00ec 75 anni, la rete era ampiamente sottoutilizzata, con appena 6 vetture in servizio con poche corse nelle ore diurne dei giorni feriali. Dall'anno successivo, anche per consentire gli inderogabili lavori di manutenzione del bifilare, la rete venne sospesa del tutto.\nIl progetto di rinascita.\nTra il 2020 e il 2021 viene approvato il rilancio in chiave ecologica della \"filovia dei fiori\". Un investimento di 50 milioni per ammodernare tutti gli impianti adeguandoli agli standard europei, ripristinare e potenziare le 3 linee esistenti e rinnovare completamente il parco mezzi, introducendo anche alcuni filosnodati da 18 metri.\nConsiderata per\u00f2 l'attuale limitata utenza del servizio filoviario, tale progetto nel dicembre 2021 \u00e8 stato momentaneamente accantonato.\nParco veicoli.\nNel 1953-54 i filobus F656 della dotazione originaria, cui si erano aggiunte 4 vetture del tipo F668, furono sostituiti da pi\u00f9 ampi F2401 Fiat/Cansa/CGE, che aiutarono a far fronte alla concorrenza dei paralleli autoservizi SATI. Altre due serie di filobus concettualmente derivati da questi, i Fiat 2411, seguirono nel 1957/58 e nel 1963/64. Altre vetture simili, provenienti dal parco della rete bolognese, si aggiunsero nel 1983.\nNel 1984 il parco, che comprendeva allora 10 vetture Iveco 2641 (altrimenti denominate 471.10 e 471.12, essendo realizzate sull'omonimo autotelaio) carrozzate da Portesi, fu significativamente ammodernato con la consegna di 4 vetture 201LF Menarini/Tibb. Lo sfortunato prototipo Macchi/Ansaldo, consegnato nel medesimo periodo, non prest\u00f2 di fatto servizio viaggiatori.\nL'ultimo significativo ammodernamento del parco mezzi si ebbe nel 1992, con la consegna di 14 veicoli 4001.12 Breda/Siccar/AEG, 13 dei quali prestano tuttora servizio. In tempi pi\u00f9 recenti si registra la consegna delle ultime vetture costruite per la filovia di Sanremo, i Solaris \"Trollino\", entrati in servizio nel 2008 ma dismessi da due anni a seguito di un grave guasto elettrico.\nAttualmente risultano operative soltanto 7 vetture Breda 4001.12 (le unit\u00e0 1700,1701,1702,1708,1709,1711,1712).\nDepositi.\nLa filovia di Sanremo dispone attualmente di un unico deposito-officina, sito in corso Cavallotti, ove sono presenti numerosi stalli all'aperto per il ricovero dei filobus. In virt\u00f9 dei piani di valorizzazione immobiliare dell'area, tale impianto \u00e8 destinato ad essere soppiantato da un altro da realizzarsi in zona Valle Armea; stante le incertezze sul futuro della filovia, non \u00e8 per\u00f2 escluso che quest'ultimo sia costruito unicamente come deposito automobilistico.\nIn passato sono esistiti anche altri impianti: il deposito della Foce, che si affacciava in corso Matuzia, la rimessa ex tranviaria di Taggia (demolita negli anni novanta; al suo interno era presente ancora nel 1987 uno spezzone di binario tranviario) e la rimessa all'aperto di Vallecrosia."}
{"id": "1342094", "revid": "486946", "url": "https://it.wikipedia.org/wiki?curid=1342094", "title": "Strada Statale Sarzanese-Valdera", "text": ""}
{"id": "1342095", "revid": "125486368", "url": "https://it.wikipedia.org/wiki?curid=1342095", "title": "Strage di Duisburg", "text": "La strage di Duisburg o strage di Ferragosto (o dell'Assunta) \u00e8 un omicidio multiplo commesso a Duisburg, in Germania il 15 agosto 2007. Il fatto avvenne davanti a un ristorante italiano e venne commesso da criminali affiliati alla 'Ndrangheta.\nStoria.\nL'atto criminale \u00e8 stato compiuto da affiliati alla 'ndrina dei Nirta-Strangio, contro la 'ndrina dei Pelle-Vottari, quale ultimo atto della \"faida di San Luca\" che imperversava tra i clan dal 1991.\nLe sei vittime sono state notate da un passante intorno alle 2:30, quattro in una Volkswagen Golf, le altre due in un furgone Opel. Cinque erano gi\u00e0 decedute, mentre la sesta mor\u00ec durante il trasporto in ospedale. Cinque delle persone uccise erano originarie della provincia di Reggio Calabria. Uno di loro era originario di Corigliano Calabro.\nSecondo le analisi degli investigatori il crimine doveva essersi consumato intorno alle 2:24 di notte, una stima basata su quanto riferito da un testimone oculare che aveva visto due persone allontanarsi dal luogo del delitto.\nNel locale si stava cenando e festeggiando il diciottesimo compleanno di una delle vittime, Tommaso Venturi. Usciti dal ristorante, i sei erano saliti sulle auto, quando i sicari sono entrati in azione. Nella sparatoria che ne \u00e8 seguita sono stati esplosi almeno 70 colpi. Al termine della sparatoria gli assassini hanno sparato un colpo in testa a ciascuna vittima, per assicurarsi della loro morte.\nLe indagini.\nLe indagini, dopo la strage, sono iniziate subito con la collaborazione tra la polizia tedesca (Bundeskriminalamt), i Carabinieri e la polizia italiana (Interpol di Roma, Questura di Reggio Calabria).\nNei giorni immediatamente successivi viene divulgato un possibile identikit di uno di due uomini visti fuggire dal ristorante: un uomo dall'et\u00e0 apparente di 20-30 anni, magro, alto circa un metro e ottanta, con capelli neri corti, due lunghe basette e un grosso neo sotto l'occhio destro.\nSi pensa che l'obiettivo principale fosse Marco Marmo, sospettato di avere custodito le armi servite per l'omicidio di Maria Strangio, moglie di Giovanni Nirta, ma anche responsabile di un traffico di armi con la ex Jugoslavia.\nSi \u00e8 pensato che in quei momenti si stesse svolgendo una festa di compleanno ma il ritrovamento di un santino bruciacchiato nella tasca dei pantaloni di Tommaso Venturi, ha fatto pensare piuttosto a un rito di affiliazione tipico della mafia calabrese.\nInizialmente, la polizia tedesca aveva ipotizzato anche una pista investigativa legata a problemi interni al clan Pelle-Vottari, un'ipotesi che in seguito \u00e8 stata esclusa.\nProcesso.\nSentenza di primo grado.\nIl 12 luglio 2011 la Corte d'Assise di Locri ha emanato la sentenza di primo grado riguardante la strage di Duisburg in cui sono stati condannati all'ergastolo i seguenti imputati: Giovanni Strangio, Gianluca Nirta di 42 anni, Francesco Nirta, Giuseppe Nirta detto \"Peppe u versu\" di 71 anni, Francesco Pelle detto \"Ciccio Pakistan\" di 34 anni, Sebastiano Romeo di 34 anni, Francesco Vottari detto \"Ciccio u Frunzu\" di 40 anni e Sebastiano Vottari, detto \"il Professore\" di 28 anni.\nGli altri condannati, per i quali era stata chiesta una pena di 25 anni di reclusione sono: Antonio Carabetta condannato in primo grado a 9 anni e assolto con formula piena in grado di appello e sua figlia Sonia, condannata anch'essa a 9 anni, Antonio Pelle, condannato a 12 anni di reclusione. Quest'ultimo \u00e8 divenuto latitante il 15 settembre 2011 quando, ricoverato presso l'ospedale di Locri e gi\u00e0 in stato di arresto, si \u00e8 potuto allontanare inosservato. Per il suo ricovero non era stata predisposta alcuna forma di sorveglianza. Verr\u00e0 ritrovato dopo 5 anni in un nascondiglio celato tra le mura di casa e tratto nuovamente in arresto.\nNel processo sono stati assolti tre imputati: si tratta di Sebastiano Strangio, per il quale era stato chiesto l'ergastolo, di Antonio Rechichi e di Luca Liotino.\nDopo una nuova indagine della DDA di Reggio Calabria, che ha rilevato in una Renault Clio, che secondo gli inquirenti sarebbe una delle due auto che ha ospitato gli esecutori, il DNA di Sebastiano Nirta, il 1\u00ba dicembre 2013, la Corte d'Assise di Locri ha condannato Sebastiano Nirta (anni 42) alla pena dell'ergastolo, assolvendo suo cugino Giuseppe \"Charlie\" Nirta e condannando quest'ultimo a 12 anni di reclusione per associazione mafiosa. La sentenza \u00e8 stata letta dal Presidente supplente della Corte di Assise Alfredo Sicuro in un clima tesissimo, tra le proteste dei parenti degli imputati; presente anche il Vice Procuratore aggiunto di Reggio Calabria Nicola Gratteri. Due dei quattro esecutori della strage sono stati condannati, ma le indagini proseguiranno per risalire alla ricostruzione completa degli eventi.\nSentenza della Corte d\u2019Assise d\u2019appello.\nLa Corte d\u2019Assise d\u2019appello di Reggio Calabria dichiara colpevoli e condanna definitivamente all'ergastolo: Giovanni Strangio quale ideatore e autore della strage, Francesco Nirta, Giuseppe Nirta detto 'Peppe u Versu' o Sebastiano Vottari detto 'Il professore', Francesco Vottari detto 'Ciccio u Frunzu' e Francesco Pelle detto 'Ciccio Pakistan'. Condannato invece a 12 anni di carcere Antonio Pelle, a 9 anni Sonia Carabetta e Sebastiano Nirta a 12 anni solo per associazione mafiosa ed assolvendolo dall'omicidio.\nRidotta la pena a Giovanni Luca Nirta, marito di Maria Strangio dall'ergastolo a 14 anni di carcere e Sebastiano Romeo a 12 anni di carcere.\nAssolto, infine, Antonio Carabetta.\nSentenza della Corte di Cassazione.\nIl 16 maggio 2016 la Corte di Cassazione decide di condannare definitivamente all'ergastolo: Giovanni Strangio quale ideatore e autore della strage, Francesco Nirta, Giovanni Nirta, Sebastiano Vottari e Francesco Vottari. Assolti: Antonio Pelle e Sonia Carabetta.\nInfine, Francesco Pelle e Sebastiano Nirta vengono rinviati alla Corte d'Appello, a quest'ultimo sono confermati i 12 anni di carcere.\nRinvio alla Corte d'Appello (in corso).\nIl 6 febbraio 2017 ricomincia il processo d'appello per Sebastiano Nirta (1971) accusato di pluriomicidio e detenzione di porto d'armi, condannato in primo grado all'ergastolo, in secondo grado a 12 anni di carcere e annullata con rinvio in appello al terzo grado.\nIl 16 ottobre 2019 la corte d'Appello di Reggio Calabria lo condanna all'ergastolo."}
{"id": "1342097", "revid": "298229", "url": "https://it.wikipedia.org/wiki?curid=1342097", "title": "Yevgeniy Sadovyi", "text": ""}
{"id": "1342100", "revid": "729019", "url": "https://it.wikipedia.org/wiki?curid=1342100", "title": "Sindrome di Birt-Hogg-Dub\u00e9", "text": "La sindrome di Birt-Hogg-Dub\u00e9 (BHD), nota anche come sindrome di Hornstein-Knickenberg o fibrofolliculoma con tricodiscoma e acrocordoni, \u00e8 una sindrome ereditaria autosomica dominante rara legata ad una mutazione del gene della folliculina (FLCN) sul cromosoma 17 scoperta nel 1977. Clinicamente v'\u00e8 una grande variabilit\u00e0 fenotipica, persino all'interno della stessa famiglia, ma si caratterizza generalmente con una combinazione di lesioni a livello cutaneo, renale e polmonare e una maggior suscettibilit\u00e0 tumorale. I pazienti con BHD diagnosticata sono monitorati principalmente a livello polmonare e renale.\nEpidemiologia.\nLa sindrome di Birt-Hogg-Dub\u00e9 \u00e8 una malattia rara: la prevalenza della sindrome \u00e8 difatti stimata in 1/200.000, ma l'incidenza esatta non \u00e8 nota; sono state identificate tra le 200 e le 400 famiglie affette in tutto il mondo, ma sembra che la malattia sia sottostimata a causa della variabilit\u00e0 dell'espressione clinica: Le donne e individui che manifestano pi\u00f9 tardivamente i sintomi cutanei hanno un fenotipo cutaneo meno severo, con lesioni minori in numero e pi\u00f9 piccole. \nPatogenesi.\nLa patogenesi della malattia \u00e8 legata ad una mutazione sul gene che trascrive la proteina follicolina, una proteina, il cui ruolo non \u00e8 stato ancora chiarito del tutto, ma che sembra agisca come oncosoppressore nella pathway di mTOR.\nGenetica.\nLa sindrome di Birt-Hogg-Dub\u00e8 \u00e8 provocata da mutazioni germinali sul gene della follicolina (FLCN, noto anche come gene BHD) localizzato sul braccio corto del cromosoma 17 (17p11.2). Attualmente FLCN \u00e8 l'unico gene noto associato alla sindrome BHD: l'88% delle famiglie affette presenta una mutazione a carico di tale gene (ed, in particolare, il 53% riscontra delezioni () o duplicazioni () nel tratto policisteinico dell'esone 11, mentre tra il 3% e il 5% presentano una delezione, parziale o completa, del gene; il restante 7-9% \u00e8 associato a mutazioni non ancora identificate. Le mutazioni a carico di FLCN sono, comunque, molto eterogenee e comprendono mutazioni nonsenso e mutazioni frame-shift. Qualunque sia l'evento, si verifica un troncamento precoce del dominio C-terminale della follicolina.\nLa sindrome si trasmette di genitore in figlio secondo le regole dell'eredit\u00e0 autosomica dominante: la prole di un individuo affetto ha quindi il 50% di possibilit\u00e0 di ereditare la variante patogenetica. Ricerche suggeriscono che occorre avere entrambi geni codificanti FLCN modificati al fine di manifestare la BHD; di pensa dunque che figli con un solo genitore con la BHD, contraggano la malattia solo dopo la mutazione post-natale dell'allele funzionante. Questo implica la bassissima frequenza di BHD. Non sono noti fenomeni di anticipazione.\nClinica.\nLe manifestazioni patologiche si hanno intorno a 20-30 anni e sono localizzate a livello di cute, polmoni e reni, laddove, cio\u00e8, il gene FLCN ha maggiore espressione. La gravit\u00e0 della malattia pu\u00f2 variare significativamente fra le diverse famiglie e anche fra i membri della stessa famiglia: sebbene, difatti ci siano manifestazioni peculiari e quasi sempre presenti, l'assenza di uno po pi\u00f9 lesioni non esclude la presenza di malattia.\nCute.\nLo spettro delle manifestazioni cutanee della sindrome di Birt-Hogg-Dub\u00e9 \u00e8 rappresentato da lesioni non-cancerose della pelle, non pericolose dal punto di vista clinico ma dare sequele psicologiche per l'impatto estetico. Solitamente compaiono intorno alla seconda-terza decade; quando si manifestano in et\u00e0 pi\u00f9 avanzate si presenteranno minori in numero e dimensione. Le principali lesioni sono:\nPolmoni.\nLe affezioni polmonari tipiche della sindrome di BHD comprendono cisti polmonari e pneumotorace.\nReni.\nLa sindrome di BHD \u00e8 associata con una maggiore incidenza di cisti e tumori renali.\nAnatomia patologica.\nNella pelle del volto e della parte superiore del torace sono presenti numerosi fibrofolliculomi, lesioni anaplastiche e metaplastiche. \nI polmoni possono presentare cisti, con ampie zone di necrosi intorno, in accordo con l'anatomia patologica di questi tipi di tumore. Nessun altro segno manifesto macroscopicamente \u00e8 visibile.\nTrattamento.\nLa terapia \u00e8 sintomatica. Chemioterapia/radioterapia sono consigliate per la cura dei tumori; l'intervento chirurgico per gli eventuali pneumotoraci."}
{"id": "1342101", "revid": "599013", "url": "https://it.wikipedia.org/wiki?curid=1342101", "title": "Francesco Rosetta", "text": "Carriera.\nClub.\nInizi\u00f2 a giocare con i dilettanti dello Sparta di Novara, per vestire poi la maglia della prima squadra del Novara, con cui esord\u00ec in Serie B. Nel 1946 fu acquistato dal , in Serie A, con cui vinse lo scudetto. Per la stagione 1947-1948 pass\u00f2 all'Alessandria, che retrocesse in Serie B al termine del campionato.\nNel 1948 fu ingaggiato dalla Fiorentina; vest\u00ec la casacca viola per nove stagioni. Fu capitano della Fiorentina Campione d'Italia nel 1955-56 e disput\u00f2 tre gare di Coppa dei Campioni 1956-1957; nella stessa stagione vinse la Coppa Grasshoppers. Termin\u00f2 la carriera dopo una stagione in un Verona all'esordio in Serie A e un'esperienza da allenatore-giocatore in Svizzera, al Lugano.\nNel 1957 riceve dalla Fiorentina una medaglia d'oro in riconoscimento dei servizi resi al club.\nNazionale.\nAl 1949 risale il suo esordio in Nazionale, a Firenze, in una gara di Coppa Internazionale contro l'."}
{"id": "1342102", "revid": "298229", "url": "https://it.wikipedia.org/wiki?curid=1342102", "title": "Yevgeni Sadovyi", "text": ""}
{"id": "1342103", "revid": "72396", "url": "https://it.wikipedia.org/wiki?curid=1342103", "title": "Emilia Bossi in Moratti", "text": ""}
{"id": "1342104", "revid": "466539", "url": "https://it.wikipedia.org/wiki?curid=1342104", "title": "Roland Matthes", "text": "Considerato uno dei pi\u00f9 grandi dorsisti della storia del nuoto, gareggi\u00f2 in tre edizioni consecutive dei Giochi olimpici a partire dal 1968, quando vinse le sue prime medaglie a Citt\u00e0 del Messico, fino al 1976.\nCarriera.\nMatthes rimase imbattuto nelle grandi competizioni internazionali dal 1967 al 1974, e durante la sua carriera stabil\u00ec 16 primati del mondo nei 100 e 200 dorso, conquistando 4 titoli olimpici, 4 titoli mondiali e 5 titoli europei (tutti individuali nei 100\u00a0m e 200\u00a0m dorso, ad eccezione di un oro nella 4x100\u00a0m mista agli europei di Barcellona nel 1970). Dagli addetti ai lavori e dai suoi colleghi nuotatori era soprannominato \"sughero\" o \"uomo di sughero\" per le sue grandi doti di \"galleggiamento\" (fondamentali per un nuotatore).\nA proposito dei suoi 21 record del mondo, \u00c8 stato nominato \"Sportivo dell'anno per la Germania Est\" per sette volte: 1967, 1968, 1969, 1970, 1971, 1973 e 1975.\nSi ritir\u00f2 dalle competizioni dopo l'Olimpiade di Montreal 1976; nel 1978 spos\u00f2 la nuotatrice tedesca Kornelia Ender, dalla quale divorzi\u00f2 dopo appena quattro anni. Nel 1981 \u00e8 stato inserito nella International Swimming Hall of Fame, la \"Hall of Fame\" internazionale del nuoto. Negli anni ottanta si laure\u00f2 in medicina all'Universit\u00e0 di Jena e successivamente si dedic\u00f2 alla professione di chirurgo ortopedico"}
{"id": "1342105", "revid": "599013", "url": "https://it.wikipedia.org/wiki?curid=1342105", "title": "Evgenij Sadovyj", "text": "Specializzato nello stile libero ha vinto tre medaglie d'oro alle Olimpiadi di ."}
{"id": "1342107", "revid": "1921867", "url": "https://it.wikipedia.org/wiki?curid=1342107", "title": "Lost (serie televisiva)", "text": "Lost \u00e8 una serie televisiva statunitense creata da J.J. Abrams, Damon Lindelof e Jeffrey Lieber per il network televisivo ABC, trasmessa dal 22 settembre 2004 al 23 maggio 2010, per un totale di sei stagioni e 114 episodi. La storia contiene elementi sovrannaturali con elementi di fantascienza, e segue le vicende di un gruppo di sopravvissuti a un disastro aereo che si ritrovano dispersi su un'isola misteriosa nell'Oceano Pacifico del sud. La serie \u00e8 sorretta da una forte narrazione orizzontale, e ogni episodio \u00e8 tipicamente composto da una linea narrativa primaria ambientata sull'isola, accompagnata da sequenze flashback e flashforward che approfondiscono uno o pi\u00f9 personaggi. La serie \u00e8 caratterizzata inoltre dalla presenza di elementi filosofici, scientifici, religiosi e mitologici.\nLa serie \u00e8 prodotta da Bad Robot Productions e Touchstone Television. J.J. Abrams, Damon Lindelof e Jeffrey Lieber hanno scritto l'episodio pilota, diretto da Abrams. Lindelof e Carlton Cuse sono stati gli showrunner per tutta la durata della serie, lavorando insieme a numerosi produttori esecutivi e sceneggiatori. La serie venne quasi interamente girata sull'isola di Oahu, alle Hawaii. A causa del suo grande cast corale e delle sue location, \"Lost\" figura tra le serie televisive pi\u00f9 costose della storia della televisione; il solo episodio pilota cost\u00f2 14 milioni di dollari.\nConsiderata una delle migliori serie televisive di tutti i tempi, \"Lost\" \u00e8 stata acclamata dal pubblico e dalla critica. Negli Stati Uniti, la prima stagione della serie ebbe in media 16 milioni di spettatori a episodio; la sesta e ultima stagione ebbe in media 11 milioni di spettatori. La serie ha ricevuto centinaia di riconoscimenti, tra cui il Premio Emmy per la miglior serie drammatica nel 2005, il Golden Globe per la miglior serie drammatica nel 2006, lo Screen Actors Guild Award per il miglior cast in una serie drammatica e il Writers Guild of America Award per la miglior sceneggiatura televisiva. Insieme a \"Desperate Housewives\" e \"Grey's Anatomy\", \"Lost\" \u00e8 considerata una delle serie che hanno riportato al successo la ABC. Nel 2013 \"Lost\" \u00e8 stata eletta come la 27\u00aa serie meglio scritta nella storia della televisione dalla Writers Guild of America.\nTrama.\nIl 22 settembre 2004 l'aereo di linea 815 della compagnia australiana Oceanic Airlines, in volo da Sydney a Los Angeles, precipita su un'isola apparentemente disabitata. I 48 sopravvissuti si accampano sulla spiaggia e si organizzano per resistere fino all'arrivo dei soccorsi, che per\u00f2 tardano ad arrivare. Ma, ben presto, scoprono che il loro aereo \u00e8 uscito dalla rotta prevista di circa mille miglia e che l'isola \u00e8 teatro di una serie di eventi apparentemente inspiegabili. Nel tentativo di trovare un modo per fuggire, si renderanno conto che altre persone, prima di loro, sono naufragate su quell'isola e probabilmente sono ancora l\u00ec. Contemporaneamente, iniziano a nascere amicizie e tensioni tra i vari superstiti, le cui storie personali celano molti segreti, con cui saranno costretti a confrontarsi, date le presenze misteriose intorno a loro, gli \"Altri\".\nMitologia.\nLa mitologia, ovvero gli elementi che compongono l'universo narrativo della serie, \u00e8 molto complessa. Negli eventi che riguardano la componente misteriosa della serie, si possono trovare elementi tipici della fantascienza e del fantasy in una chiave di lettura spesso complessa e intricata.\nEpisodi.\n\"Lost: Missing Pieces\".\n\"Lost: Missing Pieces\" \u00e8 una miniserie composta da 13 mini-episodi di durata da 1 a 3 minuti che approfondisce alcuni aspetti della serie fino a quel punto rimasti nell'ombra.\nProduzione.\nConcezione e sviluppo.\nLa serie \u00e8 considerata una delle produzioni pi\u00f9 costose della storia della televisione (il solo episodio pilota cost\u00f2 12 milioni di dollari), tanto che a partire dalla prima stagione le spese avevano costretto i produttori esecutivi della ABC a considerare l'idea di cambiare la location.\nIl produttore esecutivo della serie Carlton Cuse ha detto che fissare la data per il gran finale sarebbe stato l'ideale per il team per sviluppare al meglio la storia con tutti i misteri e gli enigmi irrisolti, spiegando come \"questa storia ha un inizio, una parte centrale e una fine: annunciando esattamente quando la serie finir\u00e0, sar\u00e0 possibile far proseguire la vicenda nella giusta direzione al giusto ritmo\". Sempre Cuse proponeva inoltre il centesimo episodio come gran finale, corrispondente all'arrivo della serie alla quinta stagione. Il presidente della ABC si \u00e8 dimostrato per\u00f2 contrario dichiarando che, se fosse stato il caso, avrebbe cercato nuovi produttori per far continuare la serie. Alla fine \u00e8 stato raggiunto l'accordo e la fine della serie \u00e8 stata annunciata per il 2010 con altre tre stagioni da sedici ore di programma senza interruzioni, per un totale di quarantotto ore, negli anni 2008, 2009 e 2010.\nLo sciopero degli sceneggiatori della WGA dell'inverno 2007-2008 ha per\u00f2 condizionato la realizzazione di questo progetto: prima dell'inizio dello sciopero, infatti, sono stati girati soltanto otto dei sedici episodi previsti per la quarta stagione, che hanno cominciato a essere trasmessi a partire dal 31 gennaio 2008. In seguito, dopo la conclusione dello sciopero, i produttori della serie hanno dichiarato di poter realizzare altri cinque episodi entro la fine della stagione televisiva, portando cos\u00ec la durata della quarta stagione della serie a tredici ore (interruzioni pubblicitarie comprese), successivamente portate a quattordici grazie all'intervento dei produttori della serie presso il presidente della ABC. Gli stessi produttori hanno dichiarato inoltre che le ore di programma mancanti non sarebbero state perse, ma recuperate nelle due stagioni successive, per la durata quindi di diciassette ore ciascuna. Successivamente, \u00e8 stato confermato l'allungamento della sesta stagione a diciotto ore, per un totale di sedici episodi. Pochi giorni prima del finale della serie, la ABC ha acconsentito alle richieste dei produttori e ha aggiunto all'episodio finale, di durata gi\u00e0 doppia rispetto al solito, un'ulteriore mezz'ora di trasmissione, arrivando cos\u00ec, al netto della pubblicit\u00e0, a un episodio finale della durata di circa 105 minuti.\nCasting.\nDei 324 a bordo, si contano 72 sopravvissuti iniziali (71 persone e un cane, Vincent, interpretato dai labrador Madison e Pono) sparsi per le tre sezioni in cui si \u00e8 spaccato l'aereo. La stagione d'apertura contava nel cast 14 ruoli principali, che hanno fatto di \"Lost\" il secondo cast pi\u00f9 grande per una serie americana, secondo solo a \"Desperate Housewives\". Un cast cos\u00ec esteso ha reso la produzione della serie pi\u00f9 costosa, ma gli autori hanno potuto beneficiare di una maggiore flessibilit\u00e0 narrativa. Secondo il produttore esecutivo Bryan Burk: \"Puoi avere pi\u00f9 interazioni tra personaggi e creare pi\u00f9 storie e pi\u00f9 triangoli amorosi.\"\nI 14 ruoli principali da protagonista sono: il chirurgo Jack Shephard (Matthew Fox), la fuggitiva Kate Austen (Evangeline Lilly), il truffatore James \"Sawyer\" Ford (Josh Holloway), l'ex-guardia repubblicana irachena Sayid Jarrah (Naveen Andrews), lo sfortunato vincitore della lotteria Hugo \u201cHurley\u201d Reyes (Jorge Garcia), il misterioso John Locke (Terry O'Quinn), la rock star Charlie Pace (Dominic Monaghan), la ragazza madre australiana Claire Littleton (Emilie de Ravin), i coniugi sudcoreani Jin-Soo Kwon e Sun-Hwa Kwon (Daniel Dae Kim e Yunjin Kim), l'architetto Michael Dawson e il figlio Walt Lloyd (Harold Perrineau Jr. e Malcolm David Kelley), l'ex-insegnante di danza Shannon Rutherford (Maggie Grace) e il suo fratellastro e imprenditore Boone Carlyle (Ian Somerhalder).\nNella seconda stagione vengono introdotti nuovi personaggi nel cast principale, facenti parte della seconda sezione dell'aereo presentata, quella di coda: l'ex-poliziotta Ana Lucia Cortez (Michelle Rodriguez), il prete nigeriano Mr. Eko (Adewale Akinnuoye-Agbaje) e la psicologa Libby Smith (Cynthia Watros).\nNella terza stagione vengono confermati come principali alcuni personaggi secondari gi\u00e0 introdotti nella seconda stagione e nello stesso tempo entrano a far parte del cast principale personaggi del tutto nuovi. Fanno parte del primo gruppo l'ex-soldato scozzese Desmond Hume (Henry Ian Cusick) e il capo degli Altri Ben Linus (Michael Emerson), anche conosciuto come \"Henry Gale\" nella seconda stagione. Completamente nuovi sono invece la dottoressa Juliet Burke (Elizabeth Mitchell), e la coppia (di scarso successo tra i fan della serie) formata da Nikki Fernandez e dal fidanzato Paulo (Kiele Sanchez e Rodrigo Santoro).\nNella quarta stagione vengono introdotti altri tre personaggi principali, facenti parte dell'equipaggio del cargo \"Kahana\". Si tratta del fisico Daniel Faraday (Jeremy Davies), dell'antropologa Charlotte Lewis (Rebecca Mader) e del sensitivo Miles Straume (Ken Leung).\nNella sesta ed ultima stagione della serie entra a far parte del cast principale Richard Alpert (Nestor Carbonell), personaggio gi\u00e0 ricorrente nelle precedenti stagioni. Vengono inoltre promossi nel cast principale il pilota Frank Lapidus (Jeff Fahey) e la cacciatrice di taglie Ilana Verdansky (Zuleikha Robinson).\nNumerosi sono poi i personaggi ricorrenti che si sono succeduti nel corso delle stagioni. Fra i pi\u00f9 importanti citiamo la scienziata francese Danielle Rousseau (Mira Furlan), la figlia Alex (Tania Raymonde), il suo fidanzato Karl (Blake Bashoff), la coppia di sopravvissuti formata da Rose Henderson e Bernard Nadler (L. Scott Caldwell e Sam Anderson), la hostess Cindy Chandler (Kimberley Joseph), il misterioso Matthew Abaddon (Lance Reddick), la madre di Faraday Eloise Hawking (Fionnula Flanagan), il protettore dell'Isola Jacob (Mark Pellegrino) e la sua nemesi, l'uomo in nero (Titus Welliver), gli Altri Ethan Rom (William Mapother), Tom (M.C. Gainey) e Mikhail Bakunin (Andrew Divoff) e Dogen (Hiroyuki Sanada), il militare Martin Keamy (Kevin Durand), lo scienziato Pierre Chang (Fran\u00e7ois Chau), la reclutatrice Naomi Dorrit (Marsha Thomason), il padre di Jack Christian Shephard (John Terry), la fidanzata di Desmond Penelope Widmore (Sonya Walger), il padre di Penelope e imprenditore Charles Widmore (Alan Dale), il figlio di Claire Aaron Littleton (William Blanchette), il capo della Dharma Horace Goodspeed (Doug Hutchison), e il cane Vincent (Madison e Pono).\nPer l'episodio finale diversi personaggi considerati secondari vengono accreditati come regular.\nRiprese.\n\"Lost\" \u00e8 stato girato interamente nell'isola hawaiana di Oahu. Le scene dell'episodio pilota sono state girate a Mokuleia Beach, nell'estremit\u00e0 nord-occidentale dell'isola.\nVarie zone urbane della capitale Honolulu sono state usate per simulare i luoghi necessari per i vari flashback (come Los Angeles, New York, Iowa, Corea del Sud, Iraq, Nigeria, Inghilterra, Scozia, Tunisia e Australia).\nAd esempio, una scena ambientata all'aeroporto di Sydney \u00e8 stata in realt\u00e0 girata all'Hawaii Convention Center, mentre per simulare le installazioni militari della Guardia Repubblicana Irachena si \u00e8 utilizzato un bunker risalente alla seconda guerra mondiale.\nStruttura degli episodi.\nGli episodi di \"Lost\" hanno una struttura particolare che, con il tempo, \u00e8 diventata una delle ragioni per cui la serie \u00e8 diventata cos\u00ec famosa nel mondo.\nOgni episodio inizia con un prologo di pochi minuti, fino a raggiungere un punto di forte drammaticit\u00e0. A questo punto compare la scritta \"LOST\", in bianco su sfondo nero, che ruota avvicinandosi sempre pi\u00f9 allo spettatore con l'accompagnamento di un suono indistinto. Quindi la narrazione riprende, ed \u00e8 a questo punto che cominciano ad apparire i titoli di testa. Il finale dell'episodio prevede invece un procedimento inverso: dopo un finale generalmente costituito da un \"cliffhanger\", l'immagine cambia bruscamente ed appare la scritta \"LOST\", questa volta fissa, accompagnata da una percussione di timpani.\nPer quanto riguarda invece la struttura interna dell'episodio, nella maggior parte dei casi vengono narrate due storie distinte: una principale, che narra gli eventi sull'isola e che continua di puntata in puntata, e una storia secondaria, focalizzata su eventi relativi a un solo personaggio e dal punto di vista di quest'ultimo, presentata tramite \"flash\" alternati alla storia principale e a questa pi\u00f9 o meno collegati. Il passaggio dalle vicende sull'isola ai flash (e viceversa) viene segnalato da un suono simile al rombo di un motore di un aereo, di intensit\u00e0 crescente. Fino al finale della terza stagione, questi \"flash\" erano costituiti esclusivamente da \"flashback\": venivano cio\u00e8 raccontati eventi passati relativi ai personaggi. In seguito, hanno cominciato ad essere usati anche dei \"flashforward\", che presentano le condizioni di alcuni dei personaggi in un tempo successivo alla storia principale. Nella quinta stagione si ha l'alternarsi di due storie, ognuna delle quali coinvolge protagonisti diversi, in due epoche diverse(il 2007, cio\u00e8 il presente in quel punto della trama, e i diversi anni in cui i personaggi sull'isola \"viaggiano\" in seguito ai salti temporali). Questo meccanismo \u00e8 stato chiamato dai produttori della serie Cuse e Lindelof \"flashpresent\"; in alcuni episodi della stagione, vengono anche mostrati dei flashback. Nella sesta ed ultima stagione, viene usato un nuovo espediente narrativo, definito \"flash sideways.\" Inizialmente, sembrava che tale espediente narrativo servisse per raccontare le vicende di due realt\u00e0 tra loro parallele, ovvero quella vissuta dai protagonisti sull'Isola e un'ipotetica realt\u00e0 in cui l'isola \u00e8 affondata e l'incidente del volo 815 non ha avuto luogo, ma in realt\u00e0 nell'ultimissima puntata si \u00e8 scoperto che essi non erano altro che flash-forward, ambientati in una sorta di limbo venutosi a creare dopo la morte dei vari personaggi.\nParziali eccezioni a questo schema narrativo si sono avute in \"Gli altri 48 giorni\" e \"Al di l\u00e0 del mare\" (gli episodi sono entrambi costituiti interamente da un lungo flashback), \"Maternit\u00e0\" (in cui la storia secondaria \u00e8 un flashback avvenuto sull'isola, che \u00e8 inteso in realt\u00e0 come la riscoperta dei ricordi perduti da parte di Claire), \"D\u00e9j\u00e0 vu\" e \"La costante\" (dove si segue uno schema del tutto diverso), \"Ji Yeon\" (compresenza di \"flashback\" e \"flashforward\"), \"Esodo\" \"(prima\" e \"seconda parte)\", \"Morte accertata\", \"Casa dolce casa\" \"(prima\", \"seconda e terza parte)\" (i flash si riferiscono a pi\u00f9 di un personaggio), \"L'assenza e il vuoto\", \"Namaste\", \"Il nuovo leader\" (totale assenza di storie secondarie).\nPromozione.\nSono stati sviluppati, in parallelo a \"Lost\", tre diversi \"Alternate Reality Games\" (ARG), vale a dire un particolare tipo di gioco on line, destinato a rivelare indizi sulle stagioni seguenti e a fornire un'espansione dell'universo di \"Lost\", al di fuori della storia rivelata negli episodi: si tratta di \"The Lost Experience\", \"Find 815\" e del \"Dharma Initiative Recruiting Project\". La canonicit\u00e0 dei giochi \u00e8 un argomento che \u00e8 stato affrontato dagli autori in un episodio del podcast ufficiale della serie e verr\u00e0 spiegata meglio nelle sezioni seguenti.\n\"The Lost Experience\".\nIl primo ARG, \"The Lost Experience\", si \u00e8 sviluppato nell'intervallo tra la seconda e terza stagione (da maggio a settembre 2006).\nIn \"Lost\" \u00e8 nota un'associazione, il Progetto DHARMA, acronimo di \"Department of Heuristics And Research on Material Applications\". Questa associazione \u00e8 finanziata dalla \"Hanso Foundation\", fondata da Alvar Hanso. L'associazione \u00e8 ai vertici della ricerca scientifica, e si occupa di matematica, salute mentale, elettromagnetismo, prolungamento della vita, e altre attivit\u00e0. Il gioco si \u00e8 sviluppato attorno a una serie di indizi diffusi nel sito della Hanso Foundation (e in seguito anche su altri siti) da un hacker, Persephone, che pongono dei dubbi su quali siano i veri obiettivi dell'organizzazione. Gli indizi da trovare comprendevano password, immagini, frammenti di codici HTML. Enorme poi \u00e8 stato il numero di blog e di siti specializzati che sono stati creati in relazione al gioco, per discuterne e fornire con cadenza quasi giornaliera indizi a chi non riuscisse a progredire all'interno dell'ARG.\nIn parallelo all'esperienza, nel maggio 2006, \u00e8 stato pubblicato anche un libro collegato al gioco, \"Bad Twin\", scritto dal fantomatico Gary Troup, uno dei passeggeri del volo Oceanic 815, ironicamente identificato dagli autori della serie come colui che viene risucchiato dalla turbina nel primo episodio.\nPer quanto riguarda la canonicit\u00e0 di \"The Lost Experience\", gli autori hanno precisato che ad essere canoniche sono solo le informazioni sulla Hanso Foundation e sull'equazione di Valenzetti.\n\"Find 815\".\nIl secondo ARG, \"Find 815\", \u00e8 iniziato il 28 dicembre 2007 e si \u00e8 concluso il 31 gennaio 2008, due ore prima dell'inizio della quarta stagione della serie.\nIl gioco, caratterizzato da una minore complessit\u00e0 rispetto al precedente, inizia in modo simile: il sito ufficiale della Oceanic Airlines subisce le intrusioni, sotto forma di video, di un suo dipendente, Sam Thomas, che accusa la compagnia di non aver fatto tutto ci\u00f2 che era in suo potere per ritrovare il volo 815. Sam era, fra l'altro, il fidanzato di una delle hostess presenti sul volo, Sonya.\nA causa del suo comportamento, Sam viene licenziato dalla compagnia. La sera stessa, riceve un'e-mail dal misterioso \"Maxwell Group\", che tramite una serie di indizi, lo induce ad imbarcarsi su una nave, la \"Christiane I\", in partenza nello stretto della Sonda per una missione di ricerca. Gli indizi vengono rivelati tramite codici, password e giochi di vario tipo e consistono in nomi ed elementi presenti nella quarta stagione della serie. Il gioco si conclude quando l'aereo viene ritrovato al largo di Bali.\nPer quanto riguarda la canonicit\u00e0 di \"Find 815\", gli autori hanno precisato che ad essere canonici sono soltanto la missione di ricerca della \"Christiane I\" e il successivo ritrovamento dell'aereo.\n\"Dharma Initiative Recruiting Project\".\nIl terzo ARG, destinato a \"riempire\" lo spazio di tempo fra la quarta e la quinta stagione della serie, \u00e8 il \"Dharma Initiative Recruiting Project\" (\"Progetto di reclutamento del Progetto Dharma\"), precedentemente conosciuto come \"Octagon Global Recruiting\". Il primo accenno all'ARG \u00e8 stato durante uno stacco pubblicitario alla fine della quarta stagione della serie: la \"Octagon\" cercava personale per il Progetto Dharma, invitando chi fosse interessato a mandare un'e-mail e a presentarsi al Comic-Con di San Diego nei giorni 24, 25 e 26 luglio 2008. In seguito, \u00e8 stato possibile per tutti i partecipanti alla convention iscriversi al sito ufficiale dell'ARG, ma \u00e8 stato possibile iscriversi anche per chi non ha potuto presentarsi all'evento. In una fase successiva, gli iscritti hanno compiuto una serie di test atti a verificare le proprie competenze, in vista di una successiva assunzione nel Progetto: sono state verificate competenze spaziali, cultura generale, prontezza di riflessi, competenze matematiche, onest\u00e0 e integrit\u00e0.\nIl gioco si \u00e8 chiuso il 18 novembre 2008, quando il responsabile del progetto, Hans van Eeghen, ha riferito che, a causa della recente crisi economica, i finanziatori del progetto si sono ritirati in massa ed il marchio \u00e8 stato venduto ai produttori di \"Lost\", da cui i partecipanti al progetto dovranno aspettare ulteriori istruzioni. Nel frattempo, \u00e8 possibile per gli iscritti scaricare dal sito un dossier personale, con cui verr\u00e0 loro assegnata una specifica mansione all'interno del Progetto.\nIl gioco \u00e8 stato sostituito da \"DharmaSpecialAccess.com\", un sito Internet in cui i partecipanti al \"Project\" possono visualizzare in anteprima contenuti speciali riguardanti la serie, comprese alcune anteprime degli episodi della quinta stagione. Nel primo video, presentato da Damon Lindelof e Carlton Cuse, i due produttori rivelano le vere motivazioni della sospensione dell'ARG, vale a dire un netto calo di interesse da parte dei partecipanti.\nDistribuzione.\nIn Italia.\nIn Italia \"Lost\" \u00e8 stato trasmesso dal canale televisivo satellitare Fox (visibile sulla piattaforma Sky) in prima visione, per poi essere replicato in chiaro su Rai 2 e, successivamente, su Rai 4.\nA partire dalla quarta stagione, sono stati ridotti i tempi di attesa tra la trasmissione statunitense a quella italiana. Gli episodi della sesta stagione, seguendo un trend iniziato con \"FlashForward\", vennero mandati in onda a solo 8 giorni di distanza dalla trasmissione statunitense. L'Italia \u00e8 stata tra i 57 paesi del mondo che hanno trasmesso l'episodio finale della serie in contemporanea con la messa in onda negli Stati Uniti, intorno alle 5:00 di mattina (ora italiana) del 24 maggio 2010. L'episodio \u00e8 stato poi trasmesso, sottotitolato, la sera stessa e, come per i precedenti, in versione doppiata nella settimana successiva.\nAl contrario, Rai 2 ha collocato le ultime stagioni nel palinsesto estivo. L'ultima stagione \u00e8 stata trasmessa in sole cinque settimane (al ritmo di tre episodi per volta) tra il 5 luglio e il 9 agosto 2010, dopo che nei mesi precedenti erano stati riproposte le prime cinque stagioni (un episodio a sera) in orari notturni.\nIn Svizzera la prima stagione \u00e8 stata trasmessa dalla RSI a partire dal gennaio 2006. La sesta stagione \u00e8 andata in onda dal 21 marzo 2010 al 6 giugno 2010, mentre il 3 febbraio Telecom Italia ha avviato in esclusiva su web con la sua IPTV (CuboVision) la trasmissione degli episodi sottotitolati.\nDurante una delle successive repliche su Rai 4 \u00e8 stata censurata, con tanto di scritta di avviso, una delle prime sequenze del decimo episodio della seconda stagione, andato in onda il 1\u00ba marzo 2013 alle ore 19:40. La stessa sequenza, passata integrale al primo passaggio Rai il 13 marzo 2007, aveva infatti comportato una sanzione all'emittente da parte dell'autorit\u00e0 per le garanzie nelle comunicazioni.\nEdizioni in DVD e Blu-ray Disc.\n\"The New Man in Charge\".\n\"The New Man in Charge\" \u00e8 l'epilogo contenuto nei contenuti speciali nel cofanetto DVD/Blu Ray della serie completa. Il mini episodio della durata di 12 minuti fa luce su alcuni punti rimasti insoluti e mostra alcune situazioni, inerenti a Benjamin Linus, Hugo Reyes e Walt Lloyd, collocabili temporalmente dopo la fine della serie.\n\"Lost: Missing Pieces\".\nI \"Missing Pieces\" (letteralmente \"le parti mancanti\") sono una serie di 13 mini-episodi della durata di circa 3 minuti che approfondiscono alcuni aspetti della serie rimasti fino a quel punto nell'ombra, ma non fondamentali alla comprensione dell'intera storia. Sono stati distribuiti nell'intervallo fra la terza e la quarta stagione in anteprima per i possessori di cellulari \"Verizon\", in seguito ripubblicati sul sito ufficiale della serie ed infine inseriti come contenuti speciali nel cofanetto DVD/Blu Ray della quarta stagione. Si tratta di scene girate appositamente \"ex novo\", fatta eccezione per il dodicesimo, costituito da una scena tagliata dall'episodio \"Storia di due citt\u00e0\" e mai andata in onda. A seguire i titoli originali e della traduzione italiana dei \"Missing Pieces\", con i personaggi protagonisti di ognuno."}
{"id": "1342111", "revid": "767487", "url": "https://it.wikipedia.org/wiki?curid=1342111", "title": "Giovanna d'Arco (opera)", "text": "Giovanna d'Arco \u00e8 un dramma lirico di Giuseppe Verdi, su libretto di Temistocle Solera, rappresentato per la prima volta il 15 febbraio 1845, tratto parzialmente dal dramma \"Die Jungfrau von Orleans (La Pulzella d'Orl\u00e9ans)\" di Friedrich Schiller.\nPrimi interpreti.\nGli interpreti e gli artisti coinvolti nella prima scaligera furono i seguenti:\nComposizione e storia esecutiva.\nDopo il discreto successo de \"I due Foscari\" al teatro Argentina, Verdi fu a Milano per un'opera vecchia e un'opera nuova. All'apertura della stagione di carnevale 1845 (ovvero il 26 dicembre 1844) provvidero \"I Lombardi alla prima crociata\". Qualche settimana dopo, la sera del 15 febbraio 1845, and\u00f2 in scena \"Giovanna d'Arco\", che Temistocle Solera, su commissione del Teatro alla Scala, aveva tratto dal dramma di Schiller \"Die Jungfrau von Orleans\". Solera ridusse a cinque i personaggi, che nel dramma di Schiller erano venticinque, e, mentre nel dramma originario Giovanna d'Arco si innamora di un nemico inglese, nell'adattamento di Solera la protagonista s'innamora del re francese Carlo VII. Il libretto di Solera \u00e8 stato definito \u00abun cumulo d'incongruenze e un'offesa continua al buon gusto artistico e alla verit\u00e0 storica\u00bb. Verdi inizi\u00f2 a comporre questa sua nuova opera il 9 dicembre 1844, e termin\u00f2 la composizione il 6 gennaio 1845; inizi\u00f2 a strumentarla il 12 gennaio, mentre erano gi\u00e0 in corso le prove.\nGli interpreti principali erano Erminia Frezzolini, Antonio Poggi e Filippo Colini. L'opera ebbe all'esordio scaligero un buon successo e le recensioni dell'epoca registrano molti elogi soprattutto per la \"performance\" della Frezzolini. Venne poi rappresentata a Firenze (dove inizialmente non piacque), a Senigallia, dove ottenne grande successo di pubblico, e a Roma, dove il titolo fu cambiato in \"Orietta di Lesbo\" e l'ambientazione mutata per motivi di censura, intendendosi evitare di mettere in scena una santa cristiana.\nIl 24 dicembre 1845 l'opera fu eseguita a Venezia, al Teatro La Fenice; il soprano era la cantante tedesca Sofia Loewe; per essa Verdi scrisse una nuova cavatina, oggi perduta.\nL'esito della prima milanese, come si \u00e8 detto, era stato molto buono. Ciononostante si verificarono dissidi di natura economica fra Verdi e l'impresario della scala, Bartolomeo Merelli, cosicch\u00e9 Verdi non scrisse pi\u00f9 nessuna nuova opera per la Scala fino all'Otello (1887). Tuttavia la \"Giovanna d'Arco\" fu nuovamente eseguita alla Scala nel 1858 e poi ancora nel 1865; in quest'ultimo allestimento il soprano era Teresa Stolz. In generale, Verdi approv\u00f2 le iniziative di allestire nuovamente questa opera solo quando si potesse contare su cantanti di valore non comune, quali appunto la Stolz o Adelina Patti.\nNel 1941, nel quarantesimo anniversario della morte del compositore, la Volksoper di Berlino mise in cartellone la \"Giovanna d'Arco\", con un'iniziativa che aveva forse anche fini propagandistici anti-inglesi. Per l'occasione il musicologo Fritz Brust pubblic\u00f2, sul periodico nazista \"Das Reich\" del 2 febbraio 1941, un articolo nel quale sosteneva, del tutto falsamente, che tale opera fosse \u00abrimasta per quasi un secolo sepolta nella polvere d'un archivio\u00bb, che \u00abnessuno la conosceva\u00bb e che lo stesso Verdi, dopo la prima esecuzione del 1845, avesse vietato di rappresentarla in quanto (sempre secondo Brust) il compositore era rimasto profondamente insoddisfatto della qualit\u00e0 dell'esecuzione. Smentendo tali affermazioni, Massimo Mila osserva che la \"Giovanna d'Arco\" fu in realt\u00e0 sempre ben nota agli studiosi e che, dopo la prima milanese, in vita di Verdi essa fu allestita in molte altre citt\u00e0 fino a tutto il 1865. La stessa prima esecuzione milanese del 1845 aveva lasciato Verdi del tutto soddisfatto riguardo al \"cast\" e scontento solo per la scenografia.\nL'opera fu rappresentata al San Carlo di Napoli nel 1951, con Renata Tebaldi e Carlo Bergonzi. Nel 1972 ne venne realizzata un'incisione discografica, i cui interpreti principali furono Montserrat Caball\u00e9, Pl\u00e1cido Domingo e Sherrill Milnes, con James Levine direttore. Al Teatro La Fenice essa venne allestita nel 1972, con Katia Ricciarelli. Il maestro Riccardo Chailly la diresse a Bologna nel 1986, cantanti Susan Dunn, Vincenzo La Scola e Renato Bruson, con la regia di Werner Herzog.\nIl ruolo di Giovanna \u00e8 stato interpretato da altri cantanti di fama internazionale come June Anderson e Mariella Devia.\nUna ripresa dell'opera in tempi moderni \u00e8 avvenuta, con successo, al \"Festival della Valle d'Itria\" di Martina Franca nel luglio 2013 in cui, a vestire i panni dell'eroina francese, \u00e8 stata Jessica Pratt.\nIl 7 dicembre 2015, serata inaugurale della stagione scaligera 2015-2016, Riccardo Chailly ha diretto \"Giovanna d'Arco\" (assente alla Scala dal 23 settembre 1865), per la regia di Moshe Leiser e Patrice Caurier. Trasmessa in diretta da Rai 5, \u00e8 stata vista da 316.000 spettatori. Interpreti Anna Netrebko, Francesco Meli, mentre il baritono Carlos \u00c1lvarez, ammalato di bronchite, \u00e8 stato sostituito da Devid Cecconi.\nIn concomitanza con la rinascita dell'opera verdiana \"Giovanna d'Arco\", il Centro Studi Piemontesi di Torino ha inteso celebrare la riscoperta del personaggio storico pubblicando nel dicembre 2015 uno studio di Patrizia Deabate sul colossal \"Giovanna d'Arco\" (1913) interpretato da Maria Jacobini e diretto da U. M. Del Colle e Nino Oxilia: film che nel 1914, col titolo \"Joan of Arc\", aveva ottenuto negli Stati Uniti un successo paragonabile a quello della coeva produzione torinese \"Cabiria\" di Gabriele D'Annunzio e Giovanni Pastrone.\nCritica.\nIn una lettera a Francesco Maria Piave del 16 febbraio 1845, Verdi scrisse che considerava \"Giovanna d'Arco\" \u00abla migliore delle [sue] opere senza eccezione e senza dubbio\u00bb. Tra la moderna critica verdiana l'opera \u00e8 valutata molto negativamente da Carlo Gatti e da Gabriele Baldini, mentre \u00e8 elogiata da Alfredo Parente e da Charles Osborne.\nMassimo Mila, dandone un giudizio complessivo di condanna, ritiene che le parti migliori siano la prima met\u00e0 del prologo (fino alla cavatina del tenore esclusa) e tutto il terzo atto. Per Mila \u00able parti negative sono quelle pi\u00f9 tradizionali, l\u00e0 dove, richiedendolo la situazione e il taglio del libretto, Verdi si crede in dovere di pagare un tributo alle usanze teatrali dell'epoca\u00bb subordinando il procedere dell'azione drammatica \u00abagli sfoghi melodici di arie, duetti e concertati\u00bb. L'ouverture \u00e8 considerata \u00abuna delle migliori composizioni orchestrali di Verdi, pur non potendo gareggiare con quelle dei \"Vespri siciliani\" e della \"Forza del destino\"\u00bb.\nTrama.\nPrologo.\nA Domremy, nel 1429, Carlo VII annuncia che intende lasciare il trono al re d'Inghilterra, ovvero di smettere di combattere, dal momento che nel sogno gli \u00e8 apparsa la Vergine che gli ha ordinato di deporre le armi e l'elmo nel bosco. Non appena il Re spiega questo sogno, viene informato dell'esistenza di una cappellina dedicata appunto alla vergine e sita nel bosco. Decide cos\u00ec di andarvi e di deporre le armi. Nella foresta vi \u00e8 un umile ovile, abitazione di Giacomo e Giovanna. Giovanna ritorna dalla Cappellina della Vergine sconfortata per la sua impotenza a combattere e per la Francia che sta, momento dopo momento, per essere sottomessa dagli inglesi. Entra in casa e si addormenta. Durante il sonno viene avvolta da una schiera di spiriti malvagi, i quali la tentano a lasciarsi vincere dalle gioie della giovent\u00f9. Subito dopo per\u00f2, accompagnato dal ritorno in cielo della luna, a Giovanna vengono in visita una schiera di spiriti Eletti, i quali le annunciano che il suo pi\u00f9 grande desiderio si sta per avverare: potr\u00e0 anche lei finalmente combattere, ma non dovr\u00e0 accogliere in cuore alcun affetto profano. Giovanna si sveglia di soppiatto e si dirige frettolosamente verso la cappella della Vergine; l\u00ec vi trova un elmo e delle armi, ma anche il Re che le aveva poco prima deposte. A questo punto Giovanna si barda a guerra e s'annuncia al re come colei che liberer\u00e0 la Francia. Intanto, Giacomo da una finestra di casa vede la scena e pensa che il Re con l'aiuto del demonio sia riuscito a conquistare la figlia; mentre Giovanna lascia il suo ovile, Carlo comincia ad innamorarsi.\nAtto I.\nScena I\n\"Luogo rupestre presso Reims\"\nI soldati inglesi piangono la sconfitta giunta dopo tante vittorie ed assieme al loro comandante Talbot discutono la via di fuga. Improvvisamente, appare Giacomo, il quale promette ai nemici di suggerire la causa delle loro sconfitte.\nScena II\nNel giardino della reggia di Reims, Giovanna esce dalla stanza dove \u00e8 in corso la festa per la vittoria in cerca di una boccata d'aria. Qui essa decide di ritornare alla propria abitazione nella foresta. Improvvisamente \u00e8 raggiunta da Carlo, il quale le confessa il suo amore, \u00abpuro e spirituale\u00bb, Giovanna inizialmente rifiuta, ma poco dopo ammette di ricambiare l'amore di Carlo. Non appena questo accade, Giovanna \u00e8 investita da una sorta di delirio: gli spiriti celesti le ricordano la rinuncia ad ogni amore profano che lei stessa aveva offerto a prezzo di vestire l'armatura. Arrivano nel giardino i servi che festanti chiamano il re da incoronare e Giovanna da onorare nella cattedrale. Carlo prega per Giovanna, la quale viene inondata da una schiera di spiriti malvagi che esultano per la vittoria contro l'anima della donna guerriera.\nAtto II.\n\"Piazza di Reims, a sinistra la cattedrale di S. Dionigi\"\nLa folla inneggia alla vergine guerriera. Arriva intanto la processione composta da Ufficiali del Re, Grandi del regno, Araldi, paggi, fanciulle, Marescialli, Deputati, Cavalieri e Dame, Magistrati, Alabardieri e Guardie d'onore alla fine della quale vi sono Carlo e Giovanna i quali entrano nella chiesa. Nelle vicinanze c'\u00e8 Giacomo che ricorda il suo dramma di padre tradito. Carlo ormai incoronato re esce dalla chiesa e annuncia che questa verr\u00e0 dedicata a Giovanna. Improvvisamente avanza Giacomo, che accusa la figlia dinnanzi a tutti di rapporti con il demonio. Giovanna, sapendo che era venuta meno alla rinuncia dell'amore terreno, non sa come discolparsi: maledetta da tutti (tranne che dal Re) la fanciulla si getta nelle braccia del padre il quale la purificher\u00e0 con il rogo.\nAtto III.\nGiovanna \u00e8 imprigionata in una rocca inglese, dalla sua cella ode i suoni della battaglia che \u00e8 ancora in corso e immagina il re circondato dalle truppe nemiche. Entra Giacomo, al quale Giovanna rivolge una preghiera: chiede che le sue catene siano spezzate e confessa di aver amato per un istante solo Carlo ma di essere sempre stata fedele a Dio. Giacomo, una volta compresa la purezza della figlia, le infrange le catene e la invia a combattere contro gli inglesi, Giovanna esce precipitosamente dalla rocca e si inoltra nella battaglia. Arrampicato sulla vetta della torre Giacomo osserva la figlia che combatte a fianco del re e scaccia gli inglesi. I francesi hanno vinto ed il re entra festante nella rocca perdonando il vecchio pentito. Delil, per\u00f2, annuncia che Giovanna durante la battaglia \u00e8 morta, Carlo profondamente costernato, vaneggia. Vede avanzare lentamente la salma della cara ormai defunta trasportata da un corteo. D'improvviso, quasi miracolosamente, Giovanna si alza riconosce il re e il padre e chiede la sua bandiera. Afferratala, vede aprirsi il cielo e discendere la Vergine Maria, essa trasfigura e muore, compianta da tutti ed accolta dagli spiriti eletti.\nAltri progetti.\nE si"}
{"id": "1342119", "revid": "339392", "url": "https://it.wikipedia.org/wiki?curid=1342119", "title": "CNAIPIC", "text": ""}
{"id": "1342121", "revid": "256896", "url": "https://it.wikipedia.org/wiki?curid=1342121", "title": "SISP", "text": ""}
{"id": "1342132", "revid": "1003477", "url": "https://it.wikipedia.org/wiki?curid=1342132", "title": "Dialetto veneziano", "text": "Il dialetto veneziano o veneto lagunare (nome nativo \"dia\u0142eto venesian\" o \"v\u00e8neto \u0142agunar\") \u00e8 la variante del veneto parlata nella citt\u00e0 di Venezia e nei territori limitrofi della laguna e della terraferma.\nDiffusione e varianti.\nIl dialetto veneziano propriamente detto \u00e8 diffuso in tutto il comune di Venezia, sia nella maggior parte delle localit\u00e0 lagunari e dell'estuario (Venezia centro storico, Murano, Lido, Malamocco), sia nelle localit\u00e0 di terraferma (Mestre, Marghera, Favaro Veneto, Campalto e dintorni). Inoltre viene utilizzato nei comuni di Cavallino-Treporti e di Caorle (quest'ultimo costituisce una sorta di isola linguistica nella Venezia Orientale).\nConsiderando la totalit\u00e0 dei centri della laguna di Venezia e il loro immediato entroterra, si distinguono tuttavia altre varianti molto caratteristiche: il chioggiotto e il dialetto pellestrinotto di Pellestrina (parlati nel territorio della laguna sud), il dialetto di Burano e della laguna nord, il dialetto caorlotto di Caorle e il veneziano di terraferma. A Campagna Lupia (parte di terraferma della Laguna Sud) il dialetto \u00e8 pi\u00f9 simile al veneto centrale.\nA causa delle influenze esercitate dalla citt\u00e0 di Venezia sin dai tempi della serenissima, \u00e8 possibile ritrovare i caratteri tipici del veneziano anche in altri dialetti. Risulta cos\u00ec essere alla base del dialetto di Treviso e dintorni (dal quale differisce specialmente a livello intonativo) e mostra notevoli vicinanze anche con il trevigiano rustico diffuso lungo la costa tra Piave e Livenza. Perfino le parlate urbane delle citt\u00e0 di Padova, Rovigo, Vicenza rivelano dei legami con il veneziano, contrariamente alle varianti rustiche del veneto centrale. Infine, per quanto caratterizzati da un forte substrato friulano, in particolare negli accenti e nelle cadenze, sono basati sul veneziano e possono essere definiti dei \"veneziani di esportazione\" i cosiddetti veneti coloniali parlati in Friuli, Venezia Giulia, Istria e Dalmazia.\nStoria, uso e letteratura.\nCome quasi tutti gli altri dialetti parlati nella penisola italiana, il dialetto veneziano nacque dall'evoluzione del latino volgare, sviluppatosi a sua volta sulla base del substrato linguistico parlato nella zona prima della romanizzazione. In particolare, il dialetto veneziano si diffuse assieme alla presenza veneziana nelle colonie dell'Adriatico e del Mediterraneo orientale nei secoli XI e XIII, arricchendosi di apporti di altre lingue e continuando la sua evoluzione.\nI documenti pubblici della Repubblica di Venezia, leggi, decreti e relazioni, furono prodotti in latino sino alla fine del Medioevo, dopo di che vennero redatti in italiano standard, con alcune incertezze grafiche, lessicali e grammaticali che collocano la lingua a met\u00e0 strada tra l'italiano standard e il dialetto vero e proprio. Particolarmente interessanti, tuttavia, risultano le numerosissime relazioni presentate in Senato dagli ambasciatori veneziani di rientro dalle missioni diplomatiche: tali opere, in dialetto, riportavano infatti minute descrizioni dei paesi visitati, delle loro condizioni sociali, culturali e soprattutto politiche.\nTra il XV e il XVI secolo particolare importanza rivestirono le opere letterarie di Marin Sanudo, che con i suoi \"Diari\", le sue storiografiche e geografiche fornisce importanti spaccati del mondo veneziano dell'epoca e soprattutto degli usi pi\u00f9 particolari della lingua.\nIl filologo Bruno Migliorini parla dell'uso dei dialetti veneti come eccezione; \u00abNon manca tuttavia qualche eccezione: nei tribunali veneti le arringhe si fanno in un veneto illustre, intermedio tra la lingua [italiana] e il dialetto\u00bb. Le arringhe dei tribunali, tuttavia, non possono rappresentare un esempio emblematico di uso ufficiale della lingua, in quanto avevano carattere prettamente orale e locale (a differenza delle sentenze, che si redigevano in italiano). In italiano sono scritte le sei/settecentesche mappe catastali (confini, opere fluviali ecc.), cos\u00ec come i dispacci dai possedimenti ottomani, che occasionalmente si possano trovare redatti anche in greco o arabo.\nD'altronde, una caratteristica del dialetto veneziano, cos\u00ec come di moltissimi altri idiomi nel Medioevo e in alcuni casi anche in epoca moderna, era la mancanza di regole grammaticali fissate, cosicch\u00e9 l'espressione scritta della lingua risultava essere piuttosto libera e variabile nel tempo e a seconda del soggetto scrivente.\nNelle epoche pi\u00f9 antiche il veneziano mutu\u00f2 parte del proprio lessico dai referenti commerciali della citt\u00e0: termini greci (come \"pir\u00f3n\", \"forchetta\", dal vocabolo greco \u03c0\u03b9\u03c1\u03bf\u03cd\u03bd\u03b9, \"pir\u00fani\"), ma soprattutto arabi entrano nella parlata comune: l'arabo \"dar as-sina'a\", per esempio, produsse in veneziano il termine \"darzan\u00e0\", poi evoluto in \"darsena\" e \"Arsen\u00e0l\". Progressivamente dunque il veneziano si svilupp\u00f2 come lingua completa e autonoma, con un vasto numero di termini specifici e applicabili ai pi\u00f9 diversi campi: dalla tecnica alla giurisprudenza, al commercio, alla letteratura.\nNel corso del XVIII secolo il dialetto veneziano cominci\u00f2 a sentire un influsso pi\u00f9 marcato da parte della lingua italiana, che nel contesto della cultura illuminista si affermava come lingua della comunicazione in tutta la Penisola. \u00c8 questa l'epoca in cui il commediografo Carlo Goldoni portava sui palcoscenici spaccati di vita popolare veneziana. Era pi\u00f9 che normale che le rappresentazioni della Commedia dell'arte fossero recitate in dialetto: la novit\u00e0 di Goldoni non consistette dunque nell'introduzione del dialetto nella recitazione teatrale, ma nella stesura di un copione scritto e vincolante anche per la commedia buffa. Il dialetto veneziano usato da Goldoni, per quanto addolcito e italianizzato (e non poteva essere altrimenti, dato che anche per Goldoni produrre un testo letterario scritto in dialetto restava una sperimentazione), \u00e8 comunque un idioma concreto e caratterizzato, diversificato dagli strati sociali dei personaggi che lo utilizzano. Nelle opere di Goldoni compare anche la variet\u00e0 dialettale del \"Veneto de mar\", come il dialetto chioggiotto presentato nella famosa opera \"Le baruffe chiozzotte\".\nDopo la caduta della repubblica di Venezia nel 1797, il veneziano sub\u00ec un'opera di recupero, ma al contempo di cristallizzazione ad opera di numerosi letterati: \nNel corso della breve dominazione della Francia e poi del pi\u00f9 lungo periodo di sottomissione all'Impero d'Austria la parlata accolse progressivamente termini mutuati dal francese e dal tedesco. La progressiva italianizzazione del contesto pubblico veneziano, tuttavia, portarono nel tempo ad una riduzione dei vocaboli in uso e all'adozione di costrutti verbali mutuati con maggior decisione dalla lingua italiana.\nCaratteristiche.\nTranslitterazione e grafia.\nAlla data odierna, non esiste una convenzione univoca per la translitterazione della fonetica del dialetto veneziano. La Regione Veneto ha elaborato, col contributo di studiosi di linguistica e di storici, una proposta di traslitterazione, denominata Grafia Veneta Unitaria (GVU), con l'intento di rappresentare le varianti di pronuncia tipiche dei vari dialetti veneti. Tuttavia esistono anche altre translitterazioni, pi\u00f9 tradizionali e in uso da pi\u00f9 tempo, come per esempio quella tipica dei nizioleti. A queste due translitterazioni principali si aggiungono altre proposte di varianti, facenti comunque capo all'una o all'altra. In assenza di una convenzione univocamente accettata, si riportano entrambe le translitterazioni principali e gli alfabeti fonetici corrispondenti.\nTranslitterazione tradizionale\nTranslitterazione secondo proposta GVU\nIl veneziano inteso come dialetto parlato nell'ambito strettamente cittadino (ossia il centro storico insulare e le isole della Giudecca e del Lido, oltre che a Mestre, Marghera e in altre zone della terraferma veneziana, dove si \u00e8 verificata una forte immigrazione dal centro storico) si differenzia rispetto agli altri dialetti della lingua veneto principalmente per quanto riguarda intonazione e pronuncia. La cadenza generale \u00e8 quella tipica comune a tutti i dialetti della lingua veneta, ma nel veneziano cittadino il ritmo cantilenante in generale \u00e8 meno pronunciato.\nAssolutamente caratteristiche del dialetto cittadino sono anche alcune varianti di pronuncia che non si riscontrano negli altri dialetti veneti e in parte nemmeno nelle varianti parlate nelle altre isole della laguna:\nSpecificit\u00e0 grammaticali.\nIl veneziano si differenzia dagli altri dialetti del ceppo veneto anche per alcuni aspetti grammaticali specifici:"}
{"id": "1342134", "revid": "1573940", "url": "https://it.wikipedia.org/wiki?curid=1342134", "title": "Arothron stellatus", "text": "Il pesce palla stellato (Arothron stellatus ) \u00e8 un pesce del genere \"Arothron\" della famiglia dei Tetraodontidae.\nDescrizione.\n\u00c8 caratterizzato da una livrea bianco/azzurra, con numerosissime macchie disposte lungo profili curvilinei. Pu\u00f2 raggiungere le ragguardevoli dimensioni di 100 cm.\nHabitat e distribuzione.\nTipico del Mar Rosso, vive ad una profondit\u00e0 compresa tra gli 0 e i 50 metri."}
{"id": "1342135", "revid": "599013", "url": "https://it.wikipedia.org/wiki?curid=1342135", "title": "Antti Kasvio", "text": "Specializzato nello stile libero ha vinto la medaglia di bronzo nei 200\u00a0m sl alle Olimpiadi di Barcellona 1992."}
{"id": "1342136", "revid": "1543377", "url": "https://it.wikipedia.org/wiki?curid=1342136", "title": "Metanarrazione", "text": "La metanarrazione riguarda genericamente un'opera letteraria nella quale per necessit\u00e0 stilistiche interviene l'autore all'interno dello stesso testo che va componendo . Si verifica cos\u00ec una narrazione che assume come proprio oggetto l'atto stesso del raccontare, cos\u00ec da sviluppare un romanzo nel romanzo . All'interno di un metaromanzo l'autore introduce delle proprie considerazioni sullo scritto che sta producendo, ma anche degli avvisi o delle osservazioni rivolte direttamente al lettore. In questo modo l'autore stabilisce un rapporto con il lettore, creando con esso un dialogo continuo. A questo modo pi\u00f9 che raccontare una storia, il narratore affronta questioni teoriche sul modo e sulle motivazioni dello scrivere: dall'auto osservazione nell'atto dello scrivere allo svelamento delle tecniche del racconto e delle scelte pi\u00f9 profonde.\nPi\u00f9 specificamente la metanarrazione secondo Piero Boitani compare con le \"Ficciones\" (1944; trad. it. \"Finzioni\", 1955) di Jorge Luis Borges (1899-1986), dove si scrive di letteratura nella letteratura.\nUn esempio di metanarrazione si ha anche nel metaracconto dell'opera filmica dove il regista interviene nella composizione della pellicola stessa.\nDiverso il caso della metanarrazione nella storiografia, anche conosciuta come \u201cgrande racconto o narrazione\u201d, che tratta della spiegazione onnicomprensiva, totalizzante e armonica del procedere storico umano o della conoscenza. \nEsempi di metanarrazione.\nLa metanarrazione si ha, ad esempio, quando un narratore chiama in causa il lettore (\"narratario\"). Vedi i \"venticinque lettori\" cui si rivolge Manzoni nei \"Promessi sposi\" o, nello stesso romanzo, il modo in cui l'autore esplicita la presenza di capitoli o passaggi narrativi. O ancora l'entrelacement \"ma torniamo ad Angelica che fugge\" nell'\"Orlando furioso\" di Ariosto.\nUn altro esempio \u00e8 dato dal racconto Conferenza personalfilologicodrammatica con implicazioni di Tommaso Landolfi (1974) che \"parla sopra\" un altro racconto, sempre di Landolfi, di qualche anno prima, e dell'incomprensione che ebbe: \"La passeggiata\" (1966).\nLa seconda parte del \"Don Chisciotte\".\nUn altro esempio \u00e8 dato dal secondo libro del Don Chisciotte della Mancia di Miguel de Cervantes, un caso embrionale di metaromanzo.\nUn embrione di metaromanzo \u00e8 contenuto ne \"L'ingegnoso gentiluomo Don Chisciotte della Mancia\" di Cervantes: tra la prima parte del Don Chisciotte del 1605, e la seconda, del 1615, un altro scrittore, Alonso Fern\u00e1ndez de Avellaneda, raccoglie la sfida del Don Chisciotte e ne scrive un seguito \"in concorrenza e in polemica\" con Cervantes. Questo seguito viene pubblicato nel 1614. L'anno seguente Cervantes pubblica a sua volta la seconda parte del Don Chisciotte, in cui fa continui riferimenti al Don Chisciotte apocrifo, sfoderando una satirica lucidit\u00e0 critica per valorizzare il proprio Don Chisciotte. \u00abLa seconda parte del Don Chisciotte\u00bb, nelle parole di Cesare Segre, \u00abdiventa cos\u00ec, oltre che completamento, anche difesa e apologia.\u00bb\nGi\u00e0 nella \"Dedica al Conte di Lemos\", che introduce la seconda parte del 1615, Cervantes scrive:\nLa polemica con Avellaneda si manifesta a partire dal capitolo LIX \"Dove si racconta lo straordinario caso che successe a Don Chisciotte e che si pu\u00f2 tenere in conto d'avventura\", apice satirico e modernissimo del romanzo: Don Chisciotte e Sancio, ignari di esser essi stessi personaggi di una narrazione, in un'osteria sentono discutere due persone sulla seconda parte del Don Chisciotte di Avellaneda: il primo, Don Giovanni, vuole sentirla raccontare, \u00abperch\u00e9 non c'\u00e8 libro tanto cattivo che non contenga qualche cosa di buono\u00bb, mentre il secondo, Don Girolamo, dice che \u00abChiunque abbia letto la prima parte non pu\u00f2 divertirsi a leggere questa seconda\u00bb. Entrambi sono disgustati del disamoramento da parte del Don Chisciotte di Avellaneda di Dulcinea del Toboso: a quel punto, Don Chisciotte (quello vero) si rivela agli avventori dell'osteria smentendo categoricamente. Mentre sfoglia il libro apocrifo che parla di lui, Don Chisciotte critica (e Cervantes attraverso lui) la versione di Avellaneda, gli errori stilistici e psicologici sui personaggi, concludendo: \u00abM'inganner\u00f2, signori, ma fra me e l'autore del libro che hanno loro non ci pu\u00f2 essere buon sangue.\u00bb e Don Giovanni aggiunge \u00abE se fosse possibile, bisognerebbe ordinare che nessuno ardisse occuparsi dei fatti del gran Don Chisciotte, tranne Cide Hamete Benengeli suo primo autore\u00bb.\nL'apoteosi comica si ha con la svolta nella storia, dovuta al capriccio di Don Chisciotte di non seguir le orme del suo rivale, il falso Don Chisciotte di Avellaneda:\nMa Don Giovanni gli fa presente che il falso Don Chisciotte era andato appunto a Saragozza, e le sue avventure, narrate da Avellaneda, erano piuttosto noiose.\nAltre opere.\nLe origini del meta racconto si possono rintracciare nella narrazione epica, ad esempio alcuni canti dell'Odissea sono costituiti dai racconti fatti da Ulisse all'assemblea dei Feaci.\nAltri esempi nella letteratura mondiale sono \"La storia infinita\" di Michael Ende, \"Il mondo di Sofia\" di Jostein Gaarder, \"Gli occhi di un re\" di Catherine Banner, \"La donna del tenente francese\" di John Fowles, \"Jacques il fatalista e il suo padrone\" di Denis Diderot e Come imbalsamare animaletti mutanti di C\u00e9sar Aira.\nOpere italiane.\nNella narrativa italiana contemporanea come esempi di metaromanzo si possono citare \"Se una notte d'inverno un viaggiatore\", scritto nel 1979 da Italo Calvino; \"Cargo\", pubblicato nel 1999 da Matteo Galiazzo e \"Il segreto di Angela\", pubblicato nel 2013 da Francesco Recami.\nMetanarrazione (cinema).\nIl metaracconto (o racconto di secondo grado) occorre quando, all'interno di un testo (cinematografico, in questo caso) viene raccontata una storia all'interno della storia stessa. Pi\u00f9 semplicemente, il metaracconto filmico \u00e8 un film all'interno del film. \nTipi di Metaracconto.\nA seconda del tipo di relazione che si instaura tra la narrazione principale e il racconto secondario si possono individuare tre modi per inserire il metaracconto nel film.\nEsempi.\nUn esempio di meta racconto con rapporto di causalit\u00e0 pu\u00f2 essere rappresentato dall'episodio di flashback in Pulp Fiction che ha come protagonista il pugile Butch. Nel film infatti il flashback ci fa capire per quale motivo il pugile \u00e8 affezionato al suo vecchio orologio al punto di rischiare di farsi ammazzare.\nUn esempio moderno di meta racconto pu\u00f2 essere rappresentato da Stardust Memories di Woody Allen. Nel film la storia principale \u00e8 costruita sulla figura di un regista (lo stesso Allen) e il meta racconto (da intendere qui in senso ampio) costituito dal suo flusso di coscienza: spezzoni di suoi vecchi film, allucinazioni, ricordi.\nDispositivi del metaracconto.\nIl cinema classico ha elaborato nel corso degli anni una serie di espedienti linguistici ricorrenti che permettono di riconoscere racconto e meta racconto. In tale maniera lo spettatore moderno, aiutato da alcuni espedienti, riesce ad individuare cosa fa parte della trama principale e cosa della trama incassata nel racconto principale. "}
{"id": "1342139", "revid": "17654", "url": "https://it.wikipedia.org/wiki?curid=1342139", "title": "Metanarrativo", "text": ""}
{"id": "1342141", "revid": "1442080", "url": "https://it.wikipedia.org/wiki?curid=1342141", "title": "Arothron diadematus", "text": "Il pesce palla mascherato (Arothron diadematus R\u00fcppell, 1829) \u00e8 un pesce del genere \"Arothron\" della famiglia dei Tetraodontidae.\nDescrizione.\n\u00c8 caratterizzato da una livrea grigio/beige, con delle macchie nere sul becco, vicino alle pinne pettorali ed agli occhi, dove appaiono come una mascherina nera che d\u00e0 il nome alla sottospecie. Pu\u00f2 arrivare a misurare 30 cm.\nDistribuzione e habitat.\nTipico del Mar Rosso, vive ad una profondit\u00e0 compresa tra gli 0 ed i 20 metri."}
{"id": "1342146", "revid": "767487", "url": "https://it.wikipedia.org/wiki?curid=1342146", "title": "Enzo, domani a Palermo!", "text": "Enzo, domani a Palermo! \u00e8 un film del 1999, diretto da Daniele Cipr\u00ec e Franco Maresco.\nTrama.\nIl film racconta la storia di Enzo Castagna (che interpreta la parte di se stesso). Enzo \u00e8 un organizzatore cinematografico siciliano, che ha collaborato con alcuni grandi registi, quali Vittorio De Sica, Pier Paolo Pasolini, Francis Ford Coppola, Giuseppe Tornatore e viene condannato su accusa di un collaboratore di giustizia per aver preso parte ad una rapina organizzata dalla mafia e avvenuta all'ufficio postale centrale di Palermo. Il bottino di 11 miliardi di lire, 9 in contanti e il resto in titoli di credito, \u00e8 stato rapidamente recuperato dalle forze dell'ordine."}
{"id": "1342147", "revid": "29244", "url": "https://it.wikipedia.org/wiki?curid=1342147", "title": "Pesce palla stellato", "text": ""}
{"id": "1342148", "revid": "29244", "url": "https://it.wikipedia.org/wiki?curid=1342148", "title": "Pesce palla mascherato", "text": ""}
{"id": "1342150", "revid": "767487", "url": "https://it.wikipedia.org/wiki?curid=1342150", "title": "Mare nero", "text": "Mare nero \u00e8 un film italiano del 2006 diretto da Roberta Torre.\nTrama.\nL'ispettore Luca Mocci ha da poco avviato una relazione con Veronica, un'agente immobiliare francese e nel frattempo si occupa di un'indagine relativa all'uccisione di una giovane studentessa trovata nuda e massacrata in seguito a una pratica sessuale estrema. Luca comincia a frequentare gli ambienti in cui si praticano scambi di coppie o si ricercano prestazioni particolari. Finir\u00e0 con il venire coinvolto da un'ossessione sessuale che rischier\u00e0 di fargli perdere la ragione.\nDistribuzione.\nIl film \u00e8 stato presentato in concorso al Locarno Festival 2006 ed \u00e8 uscito nelle sale italiane il 25 agosto 2006 distribuito da 01 Distribution."}
{"id": "1342151", "revid": "122525265", "url": "https://it.wikipedia.org/wiki?curid=1342151", "title": "Tam\u00e1s Darnyi", "text": "Biografia.\nSpecializzato nei misti ha vinto 4 medaglie d'oro alle Olimpiadi di Seoul 1988 e di Barcellona 1992, in entrambi i casi vincendo sia i 200\u00a0m che i 400\u00a0m misti.\n\u00c8 stato il primo nuotatore a scendere sotto i 2 minuti nei 200m misti, il 13 gennaio 1991, nuot\u00f2 in 1'59\"36 a Perth. Ha battuto sei volte il record del mondo nelle due gare dei misti."}
{"id": "1342155", "revid": "1318658", "url": "https://it.wikipedia.org/wiki?curid=1342155", "title": "Andrea Perroni", "text": "Biografia.\nLa sua prima apparizione televisiva \u00e8 del 2003 a \"Domenica in\" come imitatore.\nNel 2005 entra a far parte della squadra di comici di \"Colorado Caf\u00e8 Live\", in cui si propone con la sua parodia di Sandro Piccinini. Il successo nella trasmissione gli vale l'ingresso come conduttore della parte comica nella squadra di \"Guida al campionato\" fino al 2009.\nNel 2011, nel corso della trasmissione \"Base Luna\" in onda su Rai 2, Andrea Perroni interpreta diversi ruoli nella trasposizione televisiva della finta soap opera \"Fiore Calabro\", gi\u00e0 proposta in radio dallo staff di \"610\", oltre alla parodia di Flavio Insinna.\nNel 2013 partecipa dapprima a \"Zelig Off\" ed in seguito alla trasmissione di cabaret \"Zelig Circus\" raccontando, accompagnato dalla sua chitarra, come vengono vissuti i concerti a Roma (tra gli altri quelli di Pino Daniele, Biagio Antonacci, Gianluca Grignani, Eros Ramazzotti e Luciano Ligabue).\nDal 2010 inizia la sua esperienza radiofonica a Rai Radio 2 nel programma \"Radio 2 Social Club\" affiancando Luca Barbarossa insieme a Virginia Raffaele.\nNel marzo 2015 porta in scena al Teatro Sistina di Roma lo spettacolo \"Siete tutti invitati\"."}
{"id": "1342159", "revid": "767487", "url": "https://it.wikipedia.org/wiki?curid=1342159", "title": "Il mulino delle donne di pietra", "text": "Il mulino delle donne di pietra \u00e8 un film del 1960 diretto da Giorgio Ferroni.\n\u00c8 considerato uno dei maggiori esempi italiani di film horror fantastico.\n\u00c8 il primo film horror italiano realizzato a colori.\nTrama.\nUna ricerca sull'arte popolare olandese porta lo studente Hans von Armin a conoscere Gregorius Wahl, uno scultore che vive con la giovane e bella figlia Elfi.\nGregorius possiede un imponente carillon all'interno di un mulino in cui allo scoccare delle ore compaiono delle statue a grandezza naturale di celebri eroine del passato.\nHans ben presto verr\u00e0 sedotto dalla giovane Elfi ma, la giovane fanciulla venendo poi respinta, morir\u00e0, a causa di una malattia, che la porta a delle crisi.\nQuando, poco tempo dopo, il ragazzo torna al mulino resta stupefatto: Elfi \u00e8 incredibilmente viva! Il giovane sconvolto crede di trovarsi in una allucinazione e verr\u00e0 scacciato dal padre, Gregorius.\nNel suo soggiorno olandese il ragazzo frequenter\u00e0 due giovani del posto, Ralf e Liselotte (con cui era gi\u00e0 amico d'infanzia) e, spesso, non pu\u00f2 fare a meno di interrogarsi sullo strano caso di Elfi. Dopo la scomparsa di Liselotte, il giovane fa un'amara scoperta: le statue del mulino del professor Wahl sono costruite sul cadavere di svariate ragazze assassinate da questi. L'uomo utilizzava il sangue di queste fanciulle per curare la malattia di Elfi, affetta da una rara malattia ematica e riportata in vita, di tanto in tanto, grazie ai globuli rossi di una delle malcapitate.\nHans riesce a salvare Liselotte poco prima che Gregorius la uccida e la trasformi in statua: Gregorius rendedosi conto ormai che la figlia non potr\u00e0 mai pi\u00f9 tornare in vita causer\u00e0 l'incendio del mulino, il ragazzo fuggir\u00e0 dal mulino in fiamme insieme a Ralf e Liselotte mentre Gregorius morir\u00e0 nell'incendio stringendo tra le braccia il corpo esanime di Elfi.\nDistribuzione.\nIl film fu distribuito nel circuito cinematografico italiano il 30 agosto 1960 e in Francia il 5 settembre 1962.\nAccoglienza.\nIl film incass\u00f2 164.000.000 di lire dell'epoca."}
{"id": "1342162", "revid": "611579", "url": "https://it.wikipedia.org/wiki?curid=1342162", "title": "Donato Bergamini", "text": "Attivo nel calcio minore, ebbe la sua miglior stagione professionale nelle file del con il quale consegu\u00ec la promozione in serie B.\nLa sua fama, postuma, \u00e8 dovuta alle controversie sulla sua morte, attribuita inizialmente a suicidio quando il suo cadavere fu rinvenuto sulla Statale 106 in prossimit\u00e0 di una localit\u00e0 sul mar Ionio. Tale ricostruzione dei fatti non fu mai considerata verosimile da parte di familiari, giornalisti d'inchiesta e colleghi (come gli ex calciatori Michele Padovano, suo amico e all'epoca compagno di squadra in Calabria, e Carlo Petrini, autore di un libro sulla sua vicenda). Nel novembre 2017, a 28 anni dal fatto, una nuova perizia disposta dal tribunale di Castrovillari ha attribuito la morte del calciatore ad un soffocamento/strangolamento; a seguito di questa perizia sono stati iscritti nel registro degli indagati la ex fidanzata e l'autista del camion sotto le cui ruote fin\u00ec il calciatore.\nQuattro anni pi\u00f9 tardi partir\u00e0 il processo.\nBiografia.\nHa iniziato la sua carriera calcistica nella stagione 1982-1983 indossando la maglia dell' in Interregionale. L'anno successivo gioca nel (sempre in Interregionale) dove resta per 2 stagioni.\nNel 1985 viene acquistato dal che milita in Serie C1, club con il quale giocher\u00e0 per 5 stagioni. Al primo campionato in maglia rossoblu disputa 24 presenze senza alcuna rete. L'anno successivo gioca 28 partite e realizza 2 gol \"pesanti\" (contro e ) che regalano la vittoria alla sua squadra. Nel 1987-1988 il Cosenza vince il campionato di Serie C1 e torna in B dopo 24 anni di assenza. Bergamini \u00e8 titolare nella formazione di Gianni Di Marzio giocando 32 partite su 34. L'11 settembre 1988 arriva l'esordio in Serie B nella gara Cosenza- (0-0). In quella stagione, forse la pi\u00f9 bella nella storia del Cosenza (allenato da Bruno Giorgi), firma anche il suo primo ed unico gol in Serie B, nella partita Cosenza- (2-0).\nA causa di un infortunio riesce a giocare solo 16 partite, ma a fine stagione ha diverse richieste sul mercato. Il fa di tutto per ingaggiarlo, ma il Cosenza vuole disputare un campionato di vertice e lo dichiara incedibile, confermandolo per un'altra stagione, l'ultima della sua carriera.\nLa morte.\nIl 18 novembre 1989 Bergamini fu trovato morto sulla strada statale 106 Jonica nei pressi di Roseto Capo Spulico in provincia di Cosenza. All'epoca il decesso sembrava fosse avvenuto per suicidio: infatti, secondo le testimonianze, Bergamini si sarebbe buttato tra le ruote di un camion che l'avrebbe trascinato per circa 60 metri. L'indagine fu archiviata e, a distanza di vent'anni, l'ipotesi di suicidio non \u00e8 mai stata ritenuta credibile (n\u00e9 dai familiari, n\u00e9 dai tifosi, n\u00e9 dai compagni di squadra): il corpo non presentava nessuna ferita compatibile con questa versione e non era sporco di fango, nonostante la pioggia e le pozzanghere presenti sul luogo dell'incidente.\nGioc\u00f2 la sua ultima partita il 12 novembre 1989: -Cosenza 1-1, con rete rossobl\u00f9 di Michele Padovano, suo grande amico che, dopo la sua scomparsa, ha indossato la maglia numero 8 di Bergamini nella partita Cosenza- (2-0) del 19 novembre, con la quale lo stesso Padovano ha realizzato il primo gol, dedicandolo al compagno di squadra scomparso il giorno prima. Oggi la curva sud dello stadio Gigi Marulla porta il suo nome, mentre all'interno degli spogliatoi \u00e8 conservato un busto che lo raffigura.\nL'ex calciatore della e del Carlo Petrini prov\u00f2 a far luce sulla misteriosa morte scrivendo il libro \"Il calciatore suicidato\" nel 2001, in cui forn\u00ec alcuni dettagli sulla vicenda del calciatore (fatti comunque mai provati): secondo lui la malavita premeva per truccare le partite e Bergamini, atleta pulito e leader dello spogliatoio, si era opposto alle pressioni.\nIl 27 dicembre 2009 si \u00e8 celebrato a Cosenza il \"Bergamini Day\" organizzato dal Forum \"Cosenza United\" e dagli Ultr\u00e0 Cosenza, al quale hanno partecipato anche i familiari del calciatore. Lo scopo di questa manifestazione \u00e8 stato quello di chiedere verit\u00e0 e giustizia sulla morte dell'idolo rossobl\u00f9 e di far riaprire le indagini, all'epoca dei fatti archiviate troppo presto come \"suicidio\" nonostante i numerosi punti interrogativi e le prove poco convincenti. Secondo i familiari e la tifoseria cosentina, Bergamini fu ucciso, per cui circa 300 persone hanno sfilato per le vie della citt\u00e0 chiedendo chiarezza sulla sua scomparsa. Il 6 agosto 2010 si \u00e8 svolto ad Aiello Calabro il convegno \"Verit\u00e0 per Bergamini\", mentre il 27 dicembre 2010 si \u00e8 rinnovato per il secondo anno il \"Bergamini Day\", svoltosi al teatro Morelli di Cosenza. Il 14 giugno 2011, viene richiesta la riapertura dell'inchiesta da rubricare come omicidio volontario. Il 29 giugno 2011 la procura di Castrovillari riapre ufficialmente le indagini in virt\u00f9 di nuove prove.\nIl 22 febbraio 2012 i RIS di Messina depositano presso la Procura della Repubblica di Castrovillari la loro perizia, secondo la quale, quando fu investito, Bergamini era gi\u00e0 morto. I RIS hanno infatti potuto constatare, attraverso diverse simulazioni, che se il giovane calciatore si fosse \"gettato a pesce\" sotto il camion, come rifer\u00ec la fidanzata, le scarpe, la catenina e l'orologio avrebbero subito gravi danni, ed invece al momento del ritrovamento del cadavere erano pressoch\u00e9 intatti. Una perizia, datata 1990 e firmata dal professor Francesco Maria Avato, ha trovato conferme nei riscontri che la Procura di Castrovillari ha richiesto dopo aver ripreso in mano il caso del giocatore del Cosenza. Il 15 maggio 2013 viene notificato un avviso di garanzia, da parte della procura di Castrovillari, all'ex fidanzata Isabella Intern\u00f2, sospettata di omicidio.\nPer la seconda volta, nel maggio 2017, sono state riaperte le indagini sulla sua morte.. Nel giugno del 2017 il GIP di Castrovillari dispone la riesumazione della salma per effettuare l'autopsia.\nIl 16 novembre 2017 viene depositato l'esito dell'autopsia: Bergamini sarebbe stato ucciso con una sciarpa e poi gettato sotto il camion, inscenando il suicidio..\nQuattro anni dopo comincia il processo con unica imputata l'ex fidanzata accusata di concorso in omicidio volontario premeditato e aggravato dai futili motivi: Isabella Intern\u00f2 era rimasta incinta e aveva abortito, Bergamini non voleva sposarla e l'aveva lasciata e l'accusa sostiene che questo sia il movente. Dall'incidente probatorio sul cadavere riesumato si evince come il ragazzo sia stato strangolato, forse in altro luogo, il corpo adagiato poi sulla strada e sormontato dall'automezzo. Tra i 200 testimoni che verranno ascoltati ci saranno anche 4 collaboratori di giustizia, ex esponenti di clan della 'ndrangheta."}
{"id": "1342164", "revid": "113632104", "url": "https://it.wikipedia.org/wiki?curid=1342164", "title": "Elfi del sangue", "text": "Gli elfi del sangue (\"blood elves\"), o \"sin'dorei\", sono una razza dell'universo di \"Warcraft\" creato da Blizzard Entertainment. Fanno la prima comparsa in \"\", e vengono ripresi in buona parte del materiale successivo della serie Warcraft. In \"The Burning Crusade\", prima espansione del videogioco MMORPG \"World of Warcraft\", sono divenuti una razza giocabile per la fazione dell'Orda, come controparte dei draenei dell'Alleanza.\nStoria.\nOrigine.\nGli elfi del sangue sono inizialmente nati come una vasta fazione di alti elfi. Il 90% della popolazione degli alti elfi venne massacrata durante l'invasione di Quel'Thalas, il loro regno, da parte del Flagello durante la Terza Guerra: per ottemperare al suo compito di resuscitare il negromante Kel'Thuzad, il cavaliere della morte Arthas Menethil aveva bisogno del Pozzo Solare, cuore del regno degli elfi e fonte di sostentamento della loro magia. La magia che Arthas us\u00f2 per far rinascere Kel'Thuzad lo corruppe oltre ogni possibile riparo.\nIl principe Kael'thas Solealto, figlio di re Anasterian (ucciso durante l'invasione) ed ultimo discendente di Dath'Remar Solealto, era un membro del Kirin Tor di Dalaran durante l'invasione del suo regno e fece ritorno a Quel'Thalas subito dopo che venne abbandonata dalle forze del Flagello. Raccolse attorno a s\u00e9 i superstiti del regno e diede loro il nome di elfi del sangue, in memoria delle migliaia di vittime della guerra. Per evitare che la magia contaminata del Pozzo Solare danneggiasse gli elfi sopravvissuti, Kael'thas decise di distruggere ci\u00f2 che ne restava; cos\u00ec facendo salv\u00f2 gli elfi dall'esposizione alle energie corrotte, ma li priv\u00f2 bruscamente anche della fonte di magia che avevano utilizzato per migliaia di anni. Gli alti elfi, dipendenti dalle energie del Pozzo Solare, si trovarono ben presto a fare i conti con una lacerante sete di magia.\nUnione con l'Alleanza e fuga a Draenor.\nA differenza di suo padre, Kael'thas non aveva nessuna intenzione di riprendere la politica isolazionista che gli elfi avevano seguito fino ad allora, e decise di andare a cercare il supporto dell'Alleanza. Lasci\u00f2 il secondo in comando di Sylvanas, Lor'themar Theron, a reggere ci\u00f2 che restava del regno in sua assenza e a proteggere quelli troppo deboli per poter lottare, ordinandogli di ricominciare a ricostruire la capitale, Lunargenta.\nDopo aver brevemente aiutato degli elfi della notte a catturare Illidan Grantempesta, Kael'thas e i suoi seguaci si riunirono a ci\u00f2 che restava delle forze dell'Alleanza, guidate dal Gran Maresciallo Garithos. Garithos era per\u00f2 razzista oltre misura, e sfruttava gli elfi del sangue e tutti i non umani per compiti assurdi, inutili o pericolosi, privandoli spesso delle misure necessarie per compierli. Kael'thas fu costretto ad accettare l'aiuto dei naga di Dama Vashj, cosa per cui Garithos li fece rinchiudere nei sotterranei di Dalaran (caduta nel frattempo anch'essa sotto il Flagello), condannandoli a morte. Con l'aiuto di Vashj, Kael'thas liber\u00f2 gli elfi, dopodich\u00e9 la strega del mare gli parl\u00f2 del suo padrone, lo stesso Illidan che Kael'thas aveva contribuito a catturare, che avrebbe potuto aiutare gli elfi del sangue con la loro sete di magia. Vashj condusse cos\u00ec gli elfi nelle Terre Esterne, sfruttando un portale nelle rovine di Dalaran, dove scoprirono che Illidan era caduto prigioniero della guardiana Maiev Cantombroso.\nLiberato Illidan, Kael'thas lo interrog\u00f2 su una possibile cura per la sua gente: egli rispose che non esisteva cura, ma che se gli elfi del sangue avessero giurato di servirlo, avrebbe fornito loro tanta magia da soddisfare la loro sete per sempre; pur non essendo la soluzione migliore, Kael'thas accett\u00f2.\nDalle Terre Esterne, Kael'thas mand\u00f2 un emissario a Lunargenta, Rommath, a raccontare della promessa di salvezza di Illidan e ad insegnare agli elfi a saziare la loro sete di magia con l'energia del caos, quella prodotta dai demoni. Gli elfi del sangue di Lunargenta, estasiati e ansiosi di reicontrare il loro principe, cominciarono subito ad utilizzare le tecniche insegnate loro da Rommath, pur tuttavia continuando a ricercare una cura definitiva alla loro sete di magia. Non tutti gli elfi, comunque, accettarono tale cambiamento: quelli che lo ritennero inaccettabile tagliarono tutti i ponti con gli elfi del sangue, lasciando Quel'Thalas e tornando a identificarsi come alti elfi.\nDar'Khan, Anveena e il Pozzo Solare.\nAll'oscuro di tutti, parte dell'energia pura del Pozzo Solare era sopravvissuta; per tenerla al sicuro, il drago rosso Korialstrasz l'aveva trasfigurata sotto l'aspetto di una ragazza umana, Anveena Teague. Braccata da Dar'Khan Drathir, un alto elfo che aveva tradito la sua gente aiutando Arthas ad accedere a Quel'Thalas, Anveena raggiunse il regno degli elfi accompagnata dai draghi blu Kalecgos e Tyrygosa. Dar'Khan riusc\u00ec a catturarla, assorbendo da lei il potere del Pozzo ed arrivando, con esso, a controllare Korialstrasz. Anveena riusc\u00ec per\u00f2 a prendere coscienza della sua reale identit\u00e0, utilizzando poi il suo potere per colpire Dar'Khan, apparentemente uccidendolo. Lor'themar Theron propose di far restare Anveena a Que'Thalas, per proteggerla, e Kalecgos rimase a farle da guardiano. La sua vera identit\u00e0 era nota solo ai due draghi, Theron, Halduron Alachiara, Sylvanas Ventolesto e l'umano Jorad Mace.\nDar'Khan, comunque, sopravvisse, assumendo poi il controllo delle forze del Flagello a Quel'Thalas e stabilendo la sua base a Mortorium, nelle Terre Spettrali, diventando una spina nel fianco non indifferente per gli elfi del sangue.\nAlleanza con la Legione.\nNel frattempo Illidan, aiutato da Kael'thas, Vashj e dal draenei Corrotto Akama sconfisse il demone Magtheridon e ottenne il controllo sulle Terre Esterne, solo per essere poi spedito da Kil'jaeden a Nordania, per sconfiggere il Re dei Lich. Giunti l\u00ec, Illidan e i suoi luogotenenti lottarono contro le forze di Arthas, e vennero sconfitti. Kael'thas e Vashj riportarono Illidan nelle Terre Esterne, ben sapendo che la Legione Infuocata avrebbe cercato di punirlo per il suo fallimento. Illidan cominci\u00f2 a preparare un esercito per respingere l'imminente attacco della Legione, ordinando intanto a Kael'thas di attaccare la citt\u00e0 di Shattrath.\nUna buona parte degli elfi del contingente inviato da Kael'thas, guidati dal veggente Voren'thal, anzich\u00e9 attaccare la citt\u00e0 chiesero di poter parlare col suo leader, il naaru A'dal. Voren'thal disse di aver avuto una visione che gli mostrava che la salvezza degli elfi del sangue sarebbe giunta servendo A'dal, e questi elfi si misero al suo servizio, adottando il nome di \"Veggenti\" (\"Scryers\"); la loro diserzione u un brutto colpo per Kael'thas, ma Illidan sembr\u00f2 curarsene poco, ormai dimentico sia del principe sia dei problemi degli elfi del sangue.\nTrascurato da Illidan, Kael'thas cerc\u00f2 cos\u00ec aiuto presso Kil'jaeden, e port\u00f2 la sua gente nella Landa Fatua, prendendo il controllo di una fortezza dei naaru, Forte Tempesta, con l'intento di usare i suoi poteri per attingere energia magica direttamente dalla Landa Fatua. Forte Tempesta era sorvegliata da un solo naaru, M'uru, che venne catturato e spedito a Lunargenta, cos\u00ec che le sue energie potessero essere utilizzate dagli elfi del sangue rimasti l\u00ec; ci\u00f2 port\u00f2 alla nascita dei Cavalieri del Sangue, un ordine di paladini guidati da Dama Liadrin.\nEntrata degli elfi del sangue nell'Orda.\nGli elfi di Lunargenta, ignari dell'Alleanza del loro signore con la Legione, erano in perenne attesa del ritorno di Kael'thas, e non avevano mezzi per raggiungerlo, fino a che non vennero contattati dalla regina dei Reietti, Sylvanas Ventolesto. Rifiutati dall'Alleanza per essersi alleati coi naga e aver utilizzato l'energia del caos, gli elfi guidati da Lor'themar trovarono nell'Orda un forte sostegno per i loro obiettivi, cos\u00ec permisero ai Reietti di fondare una base nelle Terre Spettrali, Tranquillien, per aiutarli a sconfiggere le restanti forze del Flagello guidate da Dar'Khan Drathir. Dopo la definitiva morte di quest'ultimo, gli elfi del sangue entrarono definitivamente a far parte dell'Orda, accettati a pieno titolo dal suo capo Thrall.\nIl tradimento di Kael'thas.\nGli elfi del sangue rimasti ad Azeroth cominciarono ad andare in pellegrinaggio verso le Terre Esterne, che venivano loro descritte come un paradiso. Mano a mano che viaggiavano per le Terre Esterne, diveniva pi\u00f9 chiaro che qualcosa non era come sembrava, che Kael'thas non sembrava pi\u00f9 lavorare nell'interesse della sua gente, come i Veggenti di Shattrath gi\u00e0 sospettavano. Solo dopo alcune ricerche nella Landa Fatua, divenne chiaro che Kael'thas si era alleato con la Legione Infuocata, e le sue azioni andavano corrette prima che potesse precipitare gli elfi nel destino pi\u00f9 oscuro: il principe venne cos\u00ec confrontato direttamente a Forte Tempesta, e apparentemente ucciso.\nKael'thas era per\u00f2 sopravvissuto grazie alla sacerdotessa shivarra Delrissa. Raccolta sufficiente energia dalla Landa Fatua fece ritorno a Quel'Thalas per riattivare il Pozzo Solare, ma non per ridare agli elfi del sangue l'energia di cui avevano bisogno, bens\u00ec per evocare Kil'jaeden ad Azeroth. Assalt\u00f2 i quartieri dei Cavalieri del Sangue a Lunargenta, rapendo M'uru e Anveena Teague e portandoli alla Terrazza dei Magisteri, sull'Isola di Quel'Danas. Gli elfi del sangue si trovarono cos\u00ec a dover fronteggiare il loro leader nel loro stesso regno: Kael'thas venne ucciso definitivamente grazie all'aiuto combinato delle forze di Shattrath e dei Cavalieri del Sangue. Anveena si sacrific\u00f2 inoltre per indebolire Kil'jaeden, cos\u00ec da permettere che venisse bandito definitivamente nella Distorsione Fatua. Dopo la sconfitta di Kil'jaeden, Velen utilizz\u00f2 il cuore di M'uru per riaccendere il Pozzo, stavolta con il potere della Luce Sacra anzich\u00e9 con la magia arcana, indirizzando gli elfi del sangue sulla strada per la salvezza proprio come Voren'thal aveva previsto.\nDopo la ristorazione del Pozzo.\nCon la morte di Kael'thas, ultimo membro di casa Solealto, Lor'themar Theron divenne a tutti gli effetti il capo degli elfi del sangue, aiutato nel suo ruolo da Halduron Alachiara, attuale caporanger delle forze elfiche, e dal Gran Magistro Rommath, arcimago di Quel'Thalas. Dopo la purificazione del Pozzo Solare, molti elfi del sangue sono riusciti a guarire dalla loro dipendenza dalla magia, sebbene altri siano restii ad abbandonare le abitudini mantenute fino a quel momento.\nGli elfi del sangue non hanno avuto una presenza molto forte in \"Wrath of the Lich King\", tranne per la fazione dei Predatori del Sole, capeggiata dall'arcimago Aethas, grazie alla quale l'Orda ha potuto avere accesso a Dalaran. I Predatori del Sole hanno anche collaborato con la Crociata d'Argento durante il Torneo d'Argento. In seguito al Cataclisma un antico ordine elfico, il Circolo del Reliquiario, \u00e8 ritornato alla ribalta cominciando a raccogliere antichi artefatti, entrando in conflitto con la Lega degli Esploratori.\nDescrizione.\nGli elfi del sangue sono pressoch\u00e9 identici per aspetto fisico agli alti elfi. Da quando divennero una fazione distinta, erano riconoscibili dalle vesti tipicamente nere o rosse che venivano indossate per lutto, e pi\u00f9 tardi da un'estetica e dei costumi che sarebbero andati contro alle norme sociali degli alti elfi, come ad esempio differenti capigliature oppure tatuaggi. Possiedono un fisico magro ma atletico, lunghe orecchie a punta, sensi acuti e capacit\u00e0 di vedere al buio. Il colore della pelle \u00e8 generalmente rosa, da molto pallido a leggermente scuro, mentre i capelli sono di diverse tonalit\u00e0, fra cui biondo, castano, nero, blu scuro, bianco-grigio, arancione e varie tonalit\u00e0 di rosso.\nMentre in origine, e anche nel periodo successivo la loro separazione, elfi del sangue ed alti elfi erano esattamente la stessa razza, separata solo da differenze sociali e culturali, gli elfi del sangue hanno cominciato ad evolversi in una razza separata, soprattutto a causa della loro assunzione di energia del caos. Il cambiamento pi\u00f9 evidente sta negli occhi, che risplendono di una luce verde, tipica del fuoco demoniaco, anzich\u00e9 blu come quella degli alti elfi.\nSe gli elfi del sangue non riescono a controllare la loro fame per le energie arcane, al punto da impazzire quando non ne trovano, diventano dei Miserabili, una degradazione degli elfi che rende la pelle pallida e una piccola perdita dei capelli e attaccano chiunque per cercare di trovare qualsiasi fonte di energia. Ironia della sorte, il principe Kael'thas divenne un Miserabile dipendente dalle energie vili della Legione Infuocata.\nMolti elfi del sangue di Kael'thas, dopo la sua alleanza con Kil'jaeden, assimilarono le energie demoniache della legione infuocata divenendo gli elfi vilsangue, caratterizzati da pelle rossa, piccole corna e delle ali. Anche se pi\u00f9 forti dei Miserabili, gli elfi vilsangue si comportano allo stesso modo.\nGli elfi del sangue che seguirono Kael'thas nella loro campagna a Nordania per uccidere Arthas vennero quasi tutti uccisi e resuscitati in non morti noti come Caduti Oscuri, ottenendo un aspetto molto vampiresco: il corpo mostra piccoli segni di decomposizione, i capelli divengono bianchi cos\u00ec come gli occhi. Il vestiario comporta molte volte dei mantelli scarlatti con un grosso colletto, tra i quali spicca un velo che copre la bocca raffigurante delle zanne. Inoltre, sembra che la loro fame per le energie arcane si sia unita con la non morte, venendo sostituita con la sete per il sangue.\nSociet\u00e0 e cultura.\nLa cultura degli elfi del sangue si \u00e8 distanziata molto da quella degli alti elfi. Gli abiti che vengono indossati sono tipicamente scarlatti o meno comunemente neri, a ricordo dei caduti durante la Terza Guerra. Anche i campi di studio della magia si sono diversificati: mentre gli alti elfi si concentravano su ghiaccio,acqua e magia arcana, gli elfi del sangue studiano principalmente fuoco e \nmagia arcana(e anche vile). Gli elfi del sangue utilizzano delle branche particolari per caratterizzarsi nelle varie classi: la pi\u00f9 comune \u00e8 quella dei Magistri, maghi molto potenti guidati dal Gran Maestro Rommath; i Guardaboschi, cacciatori ed esploratori guidati da Halduron Alachiara; Cavalieri del sangue, paladini che sfruttano la Luce Sacra guidati da Dama Liadrin; Maghi del sangue, elfi del sangue che utilizzano anche le arti oscure per sconfiggere i nemici, caratterizzati da tre globi verdi che fluttuano tra loro, fra cui spiccava in particolar modo il principe Kael'thas, e riconducibili agli stregoni; Spezzamagie, elfi del sangue che hanno combattuto la loro dipendenza per le energie arcane e sono in grado di annullare gli incantesimi, riconducibili con i guerrieri.\nLo stile architettonico \u00e8 rimasto pressoch\u00e9 invariato, con elementi aggraziati e oggetti fluttuanti grazie alla magia, come ad esempio lampade e scale. Nelle decorazioni sono spesso presenti motivi naturali, in special modo raffigurazioni di fenici in quanto simboleggia il passaggio di formazione degli elfi del sangue; parte dell'architettura elfica sembra inoltre richiamare l'Art Nouveau.\nLa lingua degli elfi del sangue \u00e8 la stessa degli alti elfi, il thalassiano. Il comune \u00e8 una seconda lingua molto nota, e dall'entrata nell'Orda molti elfi del sangue hanno imparato anche l'orchesco.\nRelazioni.\nGli elfi del sangue non hanno buoni rapporti con molte razze. All'interno con l'Orda, hanno un rapporto di stima solo con i Reietti, perlopi\u00f9 grazie agli sforzi di Sylvanas. Le altre razze dell'Orda considerano gli elfi pericolosi e distruttivi, e la loro dipendenza dalla magia non era vista di buon occhio. Il loro utilizzo dell'energia del caos non era visto di buon occhio dai tauren, come neppure dagli elfi della notte. Buona parte degli elfi del sangue tende invece a considerare le razze originali dell'Orda come primitive.\nGli elfi del sangue si sentono traditi dall'Alleanza, che a sua volta li considera traditori. In particolare, i rapporti con gli alti elfi prima della caduta di Kael'thas erano molto tesi, dato che questi ultimi provavano disgusto, quando non odio, quando a contatto con la cultura degli elfi del sangue. L'elfa alta Vereesa Ventolesto ha creato una sua fazione, il Patto d'Argento, per protestare contro l'ammissione degli elfi del sangue nel Kirin Tor e a Dalaran.\nCiononostante, gli elfi del sangue si sono dimostrati disponibili a trattare con le razze dell'Alleanza senza troppi problemi, analogamente ai tauren. I Predatori del Sole, ad esempio, hanno molto collaborato alla realizzazione del Torneo d'Argento, un torneo neutrale con lo scopo di avvicinare Orda e Alleanza. Pi\u00f9 avanti in \"Wrath of the Lich King\", i giocatori possono intraprendere una serie di missioni per riforgiare l'antica spada Quel'Delar, che si conclude con la purificazione della stessa nel Pozzo Solare sull'Isola di Quel'Danas, anche ad opera di membri dell'Alleanza e col supporto degli alti elfi. L'aver concesso a esponenti dell'Alleanza ed addirittura anche gli alti elfi, con cui i rapporti erano stati cos\u00ec problematici, di accedere al Pozzo, \u00e8 segno di un cambiamento notevole nella societ\u00e0 elfica.\nCaratteristiche tecniche in \"World of Warcraft\".\nI giocatori che utilizzano gli elfi del sangue in \"World of Warcraft\" hanno a disposizione le classi di ladro, stregone, cacciatore, sacerdote, mago e paladino. Con \"Wrath of the Lich King\" si \u00e8 aggiunta anche la nuova classe del cavaliere della morte, con \"\" quella del guerriero, prima non accessibile ai personaggi elfi del sangue, con \"Mists of Pandaria\" quella nuova del monaco e con quella del Cacciatore di demoni.\nLa zona da cui partono gli elfi del sangue sono i Boschi di Cantoeterno, per poi proseguire nelle Terre Spettrali, mentre la cavalcatura standard \u00e8 lo Zampalesta (\"Hawkstrider\"), una specie di struzzo). Gli elfi del sangue conoscono i linguaggi orchesco e thalassiano. I personaggi elfi del sangue dispongono dei seguenti tratti razziali:"}
{"id": "1342165", "revid": "100095772", "url": "https://it.wikipedia.org/wiki?curid=1342165", "title": "Glen Housman", "text": "Specializzato nello stile libero ha vinto la medaglia d'argento nei 1500\u00a0m sl alle Olimpiadi di Barcellona 1992."}
{"id": "1342172", "revid": "111319", "url": "https://it.wikipedia.org/wiki?curid=1342172", "title": "Susan O'Neill", "text": ""}
{"id": "1342182", "revid": "767487", "url": "https://it.wikipedia.org/wiki?curid=1342182", "title": "Papilloma", "text": "Il papilloma \u00e8 un tumore benigno che pu\u00f2 svilupparsi nella cute (verruca) o in una mucosa (papillomi) e colpisce specialmente laringe e vescica.\nEziologia.\n\u00c8 causato dal Virus del papilloma umano.\nAnatomia patologica.\n\u00c8 costituito da una proliferazione epiteliale su un supporto connettivo vascolarizzato. \nStrutturati con delle proiezioni digitiformi e solitamente hanno un rivestimento epiteliale, mentre al centro di essi si trovano dei vasellini e tessuto connettivo che serve a nutrire queste papille. \nPrognosi.\nNella specie umana i papillomi della vescica possono avere un'evoluzione (cosiddetta \"progressione\") da benigna a maligna."}
{"id": "1342194", "revid": "767487", "url": "https://it.wikipedia.org/wiki?curid=1342194", "title": "Raintime", "text": "I Raintime sono un gruppo melodic death/Progressive metal italiano fondato nel 1999 a Pordenone.\nStoria dei Raintime.\nLa band \u00e8 stata inizialmente ispirata dai Dream Theater e dalla musica progressive metal in genere. Il gruppo registr\u00f2, agli esordi, una demo intitolata \"Jump in the Past\".\nIn seguito alla pubblicazione di \"Jump in the Past\" il batterista Matteo Barzan (uno dei fondatori della band) lasci\u00f2 il gruppo, e venne sostituito da Enrico Fabris. Inoltre, Claudio Coassin, che precedentemente suonava la tastiera, divenne il cantante del gruppo, lasciando ad Andrea Corona il ruolo di tastierista. La band ha mutato il suo suono avvicinandosi a band power metal e melodic death metal come In Flames, Children of Bodom e Soilwork. Sul nuovo stile la band registr\u00f2 con l'Arise Records il suo primo album \"Tales from Sadness\" nel 2005. L'album ebbe un incoraggiante successo.\nIl secondo disco della band, \"Flies &amp; Lies\" (Lifeforce Records), pubblicato nel 2007 e prodotto da Tommy Hansen, offr\u00ec ai Raintime con band del calibro di After Forever, Virgin Steele e Sonata Arctica.\nIl 27 maggio 2012 annunciano la cessazione delle loro attivit\u00e0 musicali a causa di una eccessiva instabilit\u00e0 di formazione, che \u00e8 cambiata ad ogni pubblicazione di nuovo CD, cosa ritenuta destabilizzante."}
{"id": "1342195", "revid": "123009032", "url": "https://it.wikipedia.org/wiki?curid=1342195", "title": "Convitto nazionale", "text": "Il convitto nazionale \u00e8 stata un'istituzione che permise dall'unit\u00e0 d'Italia in poi, per circa un secolo, la frequenza dei licei agli alunni dei piccoli centri periferici, permettendone cos\u00ec anche l'accesso all'universit\u00e0.\nStoria.\nIn Italia in molte regioni i corsi scolastici erano un appannaggio esclusivo delle organizzazioni cattoliche: alcuni ordini come i Gesuiti, gli Scolopi, i Barnabiti, i Somaschi avevano lunghe tradizioni di collegi, che si rivolgevano in prevalenza alla formazione ecclesiastica e all'educazione dei figli delle famiglie nobili o dell'alta borghesia, ma con alcune eccezioni in cui erano aperte anche a persone di estrazione pi\u00f9 umile.\nCon l'unit\u00e0 d'Italia nel 1861 si tent\u00f2 di sottrarre alla Chiesa il quasi monopolio e si moltiplicarono le istituzioni di Convitti nazionali laici, in molti casi anche materialmente collocati in edifici prima appartenuti ad enti ecclesiastici e \"demanializzati\" dopo le leggi per eversione.\nI convitti nazionali rappresentarono l'aspetto pi\u00f9 interessante in materia di istruzione e, sia pure in misura insufficiente, permisero una certa mobilit\u00e0 sociale.\nLa \"rete dei convitti\".\nLa riforma Gentile della scuola del 1923 dava grande risalto ai convitti nazionali che hanno avuto il periodo di massimo splendore proprio nell'epoca fascista.\nNei momenti del loro massimo fiorire, i convitti costituirono una rete molto articolata e suddivisa nelle diverse province.\nPer i convitti pass\u00f2 praticamente tutta la classe \"dirigente\" italiana nei diversi aspetti: culturali artistici, politici.\nAlcuni degli allievi (ad esempio Gabriele d'Annunzio, allievo del Cicognini di Prato o Giuseppe Mazzini, allievo del Colombo di Genova) vengono ancora ricordati proprio per la loro esperienza di convittori.\nIl Testo unico in materia di istruzione del 1994 (decreto legislativo 297) all'art. 52 prevede \u201cla graduale soppressione dei convitti nazionali che accolgono meno di 30 convittori o semiconvittori\u201d.\nI convitti oggi.\nI convitti oggi sono solo quarantuno, distribuiti in tutte le Regioni italiane.\nDispongono di due risorse che le altre scuole non hanno: il personale educativo e \u201causiliario\u201d (cuochi, commessi, e altri), pagati dallo Stato per assistere gli allievi nel pomeriggio e durante il pranzo, e le rette pagate dalle famiglie, che servono non solo a coprire i costi della mensa, ma anche a migliorare l'offerta formativa, a ristrutturare i locali scolastici e ad acquistare le attrezzature didattiche pi\u00f9 avanzate.\nI rettori.\nPer tradizione, ripresa anche da provvedimenti legislativi a chi dirige un convitto nazionale spettava, sino al 2000 il titolo di \"rettore\".\nElenco dei convitti nazionali.\nIn genere i Convitti nazionali erano dedicati o ai re di Casa Savoia o a \"glorie locali\". Catania e Prato lo avevano dedicato ai fondatori preunitari e cos\u00ec a Parma in cui la \"fondatrice\" era la duchessa Maria Luigia. Un caso particolare \u00e8 il Convitto di Sassari denominato con l'aggettivo \"Canopoleno\" (dal cognome del fondatore Antonio Canopolo) fin dai primi anni seguenti la fondazione come Seminario tridentino (1611).\nEducandati statali.\nLe corrispondenti istituzioni femminili prendono il nome di \"educandati\"\nPer la riforma del 1994 rimangono attivi sei educandati:"}
{"id": "1342201", "revid": "11266", "url": "https://it.wikipedia.org/wiki?curid=1342201", "title": "Monumenti di Carpenedolo", "text": ""}
{"id": "1342202", "revid": "123482171", "url": "https://it.wikipedia.org/wiki?curid=1342202", "title": "Let's Twist Again", "text": "Let's Twist Again \u00e8 una famosa canzone twist di Chubby Checker del 1961, che arriv\u00f2 in prima posizione in Olanda per quattro settimane dal 24 marzo 1962 ed in Italia dal successivo 19 maggio, in seconda in Norvegia e Regno Unito, in ottava nella \"Billboard Hot 100\" ed in decima in Svezia. \nRicordato ancora oggi, il brano era riferito a un singolo precedente dello stesso artista intitolato appunto \"The Twist\" e pubblicato con enorme successo nel 1960.\nNel 1962 riceve il Grammy Award for Best Rock &amp; Roll Recording.\nIn Italia la versione di Peppino di Capri arriv\u00f2 in prima posizione in classifica dal 24 febbraio 1962 per due settimane."}
{"id": "1342205", "revid": "701660", "url": "https://it.wikipedia.org/wiki?curid=1342205", "title": "Aponeurosi", "text": "L'aponeurosi o aponevrosi \u00e8 la sottile fascia fibrosa che ricopre e avvolge il muscolo e va a continuarsi nel tendine, per assicurare al muscolo stesso l'inserzione ossea. L'aponeurosi ha in genere un aspetto lucido, \u00e8 di colore bianco-argenteo, ed \u00e8 istologicamente simile ai tendini. Le regioni che presentano aponeurosi spesse sono: la regione addominale ventrale, la regione dorsale e lombare, la regione palmare e quella plantare.\nComposizione.\nL'aponeurosi \u00e8 in genere composta da pi\u00f9 strati ciascuno con fibre collageniche parallele ma orientate secondo direzioni differenti rispetto ai piani adiacenti, per garantire resistenza alla trazione. Data la sua composizione e ricchezza in fibre collageniche risulta far parte del tessuto connettivo.\nEsempi.\nAddominale anteriore.\nLe aponeurosi addominale anteriore si trova sulla parte superiore del muscolo retto addominale. Confina con i muscoli obliqui esterni, i muscoli grande pettorale e piccolo pettorale e il muscolo grande dorsale.\nLombare posteriore.\nLa aponeurosi lombare posteriore \u00e8 situata proprio sopra i muscoli estensori delle vertebre toraciche, che sono il muscolo multifido spinale e il sacro-spinale.\nPalmari e plantari e cappuccio degli estensori.\nLe aponeurosi palmari sono riscontrabili sui palmi delle mani. Si generano per la fusione del tendine palmare lungo con la fascia subcutanea. Si uniscono al legamento trasverso del carpo e ricoprono la muscolatura intera del palmo della mano, vasi e nervi compresi. Il cappuccio degli estensori (o cuffia estensoria) \u00e8 una particolare aponeurosi localizzata sul dorso delle dita, una sorta di cappuccio triangolare mobile, la cui base poggia sulla articolazione metacarpo-falangea. Le aponeurosi plantari sono invece posizionate sulla faccia plantare del piede. Sono formate da due lamine, una laterale e una mediale. Si estendono dalla tuberosit\u00e0 calcaneare e poi divergono portandosi verso le ossa, i legamenti e il derma della pelle intorno alla parte distale delle ossa metatarsali.\nFascia (membrana) intercostale anteriore e posteriore.\nLe membrane o fasce anteriori e posteriori sono aponeurosi intercostali, cio\u00e8 appunto situate tra le coste. Sono rispettivamente le continuazioni dei muscoli intercostali esterni e interni.\nDel cuoio capelluto.\nL'aponeurosi del cuoio capelluto (o galea aponeurotica ) \u00e8 uno strato di tessuto fibroso denso, che ricopre tutta la parte superiore del cranio e che si estende dal muscolo frontale anteriormente fino all'occipitale posteriormente.\nNei muscoli pennati.\nTutti i muscoli pennati, in cui le fibre muscolari sono orientati ad angolo rispetto alla linea di azione (le cui fibre in altre parole sono disposte come le \"barbe\" di una piuma rispetto al \"calamo\"), in genere hanno due aponeurosi. Le fibre muscolari si collegano le une alle altre, e ciascuna aponeurosi si assottiglia in un tendine che si attacca all'osso all'origine o al sito di inserzione. Come tendini, le aponeurosi dei muscoli pennati possono essere allungate dalle forze di contrazione muscolare, assorbendo l'energia come una molla e restituendola successivamente."}
{"id": "1342209", "revid": "26644", "url": "https://it.wikipedia.org/wiki?curid=1342209", "title": "Spine a vampiro", "text": "Le spine a vampiro sono particolari spine usate per connettere uno o pi\u00f9 computer ad una rete a bus;\nsono usate solitamente con cavi coassiali del tipo 10Base5.\nEssendo questi cavi pi\u00f9 grossi dei cavi coassiali 10BASE2 \u00e8 molto difficile tagliarli per collegarli al pc stesso tramite un connettore BNC,\nquindi si usano i connettori a vampiro, che come suggerisce il nome \"mordono\" il cavo coassiale fissandosi tramite un perno all'anima stessa.\nOgni connettore a vampiro deve essere posto a distanza multipla di 2.5m, per evitare interferenze nel segnale.\nSolitamente nel cavo coassiale queste distanze sono indicate attraverso delle fascette colorate in modo da facilitare il posizionamento dei connettori."}
{"id": "1342212", "revid": "599013", "url": "https://it.wikipedia.org/wiki?curid=1342212", "title": "Avraham Grant", "text": "Carriera.\nInizi\u00f2 ad allenare gi\u00e0 nel 1972 nel settore giovanile dell'Hapoel Petah Tiqwa. Dopo tredici anni trascorsi con il club e una vittoria nella Liga Leumit l'Noar, nel 1985 fu promosso allenatore della prima squadra, che condusse a due vittorie finali nella Toto Cup (1990 e 1991), riuscendo a riportare l'Hapoel Petah Tiqwa nell'\u00e9lite del calcio israeliano dopo quasi venticinque anni.\nNella stagione successiva Grant fu ingaggiato dal Maccabi Tel Aviv e vinse il titolo nazionale con 13 punti di vantaggio sulla seconda classificata, giungendo in finale di Coppa d'Israele. Nel 1994 riusc\u00ec ad aggiudicarsi la coppa e nel 1995 il titolo israeliano. Si trasfer\u00ec poi all'Hapoel Haifa, con cui si piazz\u00f2 quarto in campionato. Nel 1997 fece ritorno al Maccabi Tel Aviv, dove rimase sino al 2000 ottenendo meno successi di quanti aveva raggiunto nel precedente periodo nel club. Vinse infatti la Toto Cup nel 1999. Grant firm\u00f2 per il Maccabi Haifa nel 2000 e vi rest\u00f2 fino al 2002. Vinse due titoli israeliani nel 2001 e nel 2002, la Toto Cup nel 2002 e perse per un soffio la Coppa d'Israele nello stesso anno.\nNel 2002 fu nominato commissario tecnico della Nazionale israeliana al posto del danese Richard M\u00f8ller Nielsen. Fall\u00ec la qualificazione al , giungendo al terzo posto nel proprio girone, dopo e . Malgrado la mancata qualificazione, il cammino della nazionale di Grant nel suo raggruppamento fu comunque positivo, considerato che chiuse imbattuta con quattro vittorie e sei pareggi. Nell'ottobre del 2005, Grant annunci\u00f2 che avrebbe lasciato la panchina della Nazionale alla scadenza del suo contratto, prevista per il giugno seguente. Al termine del contratto, divent\u00f2 il direttore tecnico del Portsmouth allenato da Harry Redknapp.\nAmico personale del presidente Roman Abramovi\u010d, l'8 luglio 2007 fu nominato \"Director of Football\" del Chelsea. Il 20 settembre dopo l'esonero di Jos\u00e9 Mourinho assunse l'incarico di allenatore fino al termine della stagione, con Steve Clarke come suo assistente.. Non essendo in possesso della licenza UEFA Pro, avrebbe potuto allenare il club soltanto per dodici settimane, trascorse le quali avrebbe necessitato di un'autorizzazione della FA per continuare ad esercitare le sue mansioni. Ha esordito sulla panchina dei \"Blues\" con una sconfitta per 0-2 sul campo del Manchester United. Nel corso della stagione, sotto la sua gestione, il rendimento del Chelsea \u00e8 stato positivo sia in campionato, dove i \"Blues\" si sono piazzati al secondo posto con due punti di distacco dalla primatista, sia in Coppa di lega inglese, nella quale \u00e8 giunto in finale, perdendo per\u00f2 per 1-2 contro il Tottenham Hotspur ai tempi supplementari e nella Coppa d'Inghilterra venne eliminato ai quarti dal Barnsley. Grant \u00e8 riuscito, poi, a condurre il Chelsea per la prima volta ad una finale di Champions League, sconfiggendo in semifinale il Liverpool. Nella finale di Mosca, per\u00f2, la sua squadra si \u00e8 arresa al Manchester United dopo i calci di rigore. Il 24 maggio 2008, tre giorni dopo la sconfitta in finale di Champions League, il Chelsea ha comunicato attraverso il suo sito ufficiale che il contratto in scadenza di Grant non \u00e8 stato rinnovato ed \u00e8 da considerarsi concluso con decadenza immediata.\nIl 7 ottobre 2009 dopo aver rifiutato la guida tecnica dei New York Red Bulls, accetta la nomina di direttore tecnico del Portsmouth, firmando un contratto triennale. Il 26 novembre subentra all'esonerato Paul Hart come allenatore dei \"Pompey\", che gli affida l'arduo compito di ottenere la salvezza. Il tecnico israeliano non riesce per\u00f2 ad evitare la caduta in Championship, a causa soprattutto della crisi finanziaria del club ed ai nove punti di penalizzazione ad essa conseguiti, ma \u00e8 comunque complice dell'ottima cavalcata della squadra nella Coppa d'Inghilterra, che termina nella finale contro la sua ex squadra, il Chelsea. Alla fine sono per\u00f2 i \"Blues\" ad imporsi (1-0 firmato da Didier Drogba). Il 20 maggio 2010 si dimette da manager del Portsmouth.\nIl 3 giugno dello stesso anno firma un contratto di quattro anni col West Ham United, soggetto all'ottenimento del permesso di lavoro. Il 15 maggio 2011 dopo una stagione molto deludente, culminata con la retrocessione in Championship degli \"Hammers\", con l'eliminazione al sesto turno nella Coppa d'Inghilterra per mani dello Stoke City e l'eliminazione in semifinale nella Coppa di lega inglese dal Birmingham City viene sollevato dal suo incarico di allenatore.\nIl 13 gennaio 2012 si lega al Partizan Belgrado, in sostituzione del dimissionario Aleksandar Stanojevi\u0107. Viene eliminato in semifinale della Coppa di Serbia dalla Stella Rossa e il 29 aprile, con tre giornate di anticipo, vince il campionato serbo. Il 20 maggio seguente dopo l'ultima partita di Superliga rassegna le sue dimissioni per motivi personali.\nIl 17 settembre 2014 viene nominato direttore tecnico del BEC Tero Sasana squadra della massima serie thailandese. Il 17 novembre viene nominato commissario tecnico del Ghana. L'8 febbraio 2015 perde la finale della Coppa d'Africa 2015 che si \u00e8 decisa dal dischetto per 9 a 8 contro il Costa d'Avorio. Nella Coppa d'Africa 2017 viene eliminato in semifinale per 2 a 0 dal Camerun e dopo due giorni perde anche la finale per il 3 posto contro il Burkina Faso. Il 7 febbraio 2017 rassegna le dimissioni in seguito ai dissapori avuti con la federazione ghanese per il quarto posto ottenuto."}
{"id": "1342217", "revid": "1442080", "url": "https://it.wikipedia.org/wiki?curid=1342217", "title": "Franco di Soletta", "text": "Il franco (\"Frank\") \u00e8 stata la moneta del cantone svizzero di Soletta tra il 1798 ed il 1850. Era suddiviso in 10 \"Batzen\", ognuno di 4 \"Kreuzer\" o 10 \"Rappen\".\nIl Frank era la valuta della Repubblica Elvetica dal 1798. La Repubblica Elvetica cess\u00f2 di emettere monete nel 1803. Il canton Soletta ha coniato monete tra il 1805 ed il 1830. Nel 1850, fu introdotto il franco svizzero con un cambio di 1\u00bd CHF per = 1 Frank di Friburgo.\nConcordato.\nNel 1825 il cantone partecip\u00f2 ad un accordo monetario (\"Concordato\") con altri cantoni per uniformare i tipi e soprattutto i valori delle monete. Dell'accordo facevano parte: Argovia, Basilea, Berna, Friburgo, Soletta e Vaud.\nL'accordo prevedeva l'emissione di monete con i seguenti nominali: 5, 2\u00bd, 1 e \u00bd \"Batzen\" e di 1 \"Kreuzer\" (= \u00bc \"Batzen\")\nAl rovescio delle monete c'era una croce con \"\"C\" al centro e la scritta \"die concordier(enden) Cantone der Schweiz\" (I cantoni concordanti della Svizzera). Per Vaud la scritta era in Francese: \"Les cantons concordants de la Suisse\"\".\nAl diritto ogni cantone poneva il proprio stemma.\nObbiettivo del \"Concordato\" era eliminare l'eccesso delle proprie monete frazionali e vietare le monete di minor valore provenienti dal resto della Svizzera.\nLa maggior parte delle monete fu coniata nel 1826. Le ultime furono coniate a Vaud nel 1834.\nLe monete concordanti di Soletta furono quelle da 5 \"Batzen\" coniate nel 1826, da 2\u00bd \"Batzen\" (1826), da 1 \"Batzen\", (1826), da \u00bd \"Batzen\" (1826) e da \u00bc \"Batzen\" (\"Kreutzer\")(1830).\nMonete.\nSono state emesse monete di biglione con i valori da 1, 2\u00bd e 5 Rappen e da 1 Batzen. Sono state coniate monete d'argento con i valori di 5 Batzen e da 1 e di 4 Frank (o \"Neutaler\"). Soletta ha anche coniato nel 1813 monete d'oro da 8, 16 e 32 Franken. La moneta da 2\u00bd Rappen era anche chiamata 1 Kreuzer."}
{"id": "1342218", "revid": "1904508", "url": "https://it.wikipedia.org/wiki?curid=1342218", "title": "Carlo Borromeo Arese", "text": "Biografia.\nInfanzia.\nCarlo Borromeo Arese nacque a Milano nel 1657, figlio terzogenito (dopo Giustina e Margherita) dei dodici figli avuti da Renato, decurione della citt\u00e0, e da Giulia Arese, figlia di Bartolomeo III che era presidente del Senato. La sua famiglia era tra le pi\u00f9 stimate a Milano dal momento che vantava tra i propri antenati il suo omonimo santo ed il cardinale Federico, oltre ad un ricchissimo patrimonio fondiario che spaziava da Arona a Vergiate, da Cannobio a Lesa, dalla Val Vigezzo a Laveno, includendo Omegna, Intra, Degnana di San Pietro, Angera e ancora Camairago, Borgo Ticino, Palestro, Cressa, Formigara e Cesano Maderno.\nPrimo matrimonio.\nCarlo Borromeo Arese spos\u00f2 in prime nozze a Milano il 27 maggio 1677 donna Giovanna Odescalchi, sorella del duca di Bracciano e figlia del conte don Carlo e di donna Beatrice Cusani dei marchesi di Chignolo, la quale era nipote di papa Innocenzo XI. Da questa unione nacque un solo figlio che port\u00f2 alla morte la madre per parto.\nCarriera militare e diplomatica.\nPer ereditare anche il patrimonio della madre, nel 1678 il Borromeo aggiunse il cognome Arese a quello della sua famiglia, iniziando una carriera militare che in breve tempo lo vide capitano dei corazzieri dell'esercito spagnolo a Milano. Nel 1686 venne scelto da Carlo II di Spagna come suo ambasciatore a Roma presso papa Innocenzo XI dal momento che il regno meridionale era ritenuto tradizionalmente feudo dello Stato Pontificio. Questa scelta non era stata del tutto casuale dal momento che Carlo Borromeo era imparentato col pontefice in quanto nel 1678 aveva sposato Giovanna Odescalchi, figlia di Carlo che era nipote del papa, dalla quale aveva avuto il primogenito Giovanni Benedetto (1679-1744) e che poi era morta. La fiducia che il re di Spagna ripose nel Borromeo lo port\u00f2 quindi ad essere nominato governatore di Novara e poi maestro di campo della fanteria lombarda.\nSecondo matrimonio.\nNell'aprile del 1689, per mantenere i suoi legami con Roma, si rispos\u00f2 con donna Camilla Barberini, figlia di Maffeo, principe di Palestrina e grande di Spagna, che era un pronipote di papa Urbano VIII, dalla quale ebbe altri nove figli tra cui un solo maschio, Federico (1703-1754).\nAscesa.\nAlla morte del padre nel 1690, Carlo ottenne il titolo di \"Marchese di Angera\" e di \"Conte di Arona\" e nel 1692 decise di acquistare dalla famiglia Mandelli il feudo di Maccagno Inferiore, acquisendo cos\u00ec la carica di capo dei Sessanta decurioni a Milano e divenendo generale onorario di artiglieria.\nDurante questi anni (precisamente nel 1694), Carlo incontr\u00f2 Ludovico Antonio Muratori, del quale divenne rapidamente protettore e lo consigli\u00f2 al fratello Giberto come \"dottore\" della Biblioteca Ambrosiana di Milano.\nFu con la lunga agonia e poi con la morte di Carlo II, per\u00f2, che Carlo Borromeo Arese inizi\u00f2 a giocare un ruolo di primaria importanza nella politica non solo del Ducato di Milano e nelle relazioni con il regno spagnolo. In un'epoca di contrasti dinastici, tra la possibilit\u00e0 che al trono spagnolo salisse Filippo V di Borbone, decise di appoggiare invece suo cugino Carlo d'Asburgo, atto del quale venne largamente ripagato quando la Lombardia pass\u00f2 sotto il dominio austriaco.\nIl 23 settembre 1706, quando il governo spagnolo aveva dovuto trasferirsi a Cremona in attesa che il resto della Lombardia fosse assicurato nelle mani degli austriaci, il Borromeo assieme al nobile Francesco Sormani inizi\u00f2 a trattare con Eugenio di Savoia a nome dei decurioni della citt\u00e0 per il sostentamento del milanese per la guerra. Per le sue grandi capacit\u00e0 di mediazione, il Borromeo venne nominato l'anno successivo Grande di Spagna di I classe ed ebbe l'onore di ospitare sul suo palazzo all'Isola Bella l'imperatrice Elisabetta Cristina di Brunswick-Wolfenb\u00fcttel.\nVicer\u00e9 di Napoli.\nCarlo Borromeo Arese tocc\u00f2 l'apice del successo con la sua nomina a \"Vicer\u00e9 di Napoli\": il suo predecessore Georg Adam von Martinitz era stato sostituito provvisoriamente dal cardinale Vincenzo Grimani che era estremamente favorevole alla politica di curia con Roma. Morto improvvisamente il Grimani, l'ambasciatore austriaco a Roma, il marchese di Pri\u00e9, sperava di succedergli a quella carica, ma la scelta di Carlo VI d'Asburgo si rivolse invece al Borromeo che dal 15 ottobre 1710 divenne vicer\u00e9 a Napoli, meta verso la quale si diresse facendo tappa a Parma, Modena, Bologna, Firenze, Roma ed infine Napoli.\nA Napoli il Borromeo inizi\u00f2 da subito una politica laica (a differenza del suo diretto predecessore) che gli attir\u00f2 il favore intellettuali come Costantino Grimaldi, il filosofo Michelangelo Fardella, il giurista Saverio Panzuti, pur mantenendo una corrispondenza serrata col Muratori. Malgrado gli sforzi, ad ogni modo, il Borromeo sembr\u00f2 non essere particolarmente tagliato per l'amministrazione del regno meridionale, da molti \u00e8 sospettato di filocurialismo e come se non bastasse la sua estrazione dall'alta nobilt\u00e0 lo rende inviso al popolo.\nRapporti sociali.\nNei primi mesi del 1713 venne destituito dalla sua carica di vicer\u00e9. Stando ad alcune fonti questa decisione venne presa dall'imperatore Carlo VI, per volont\u00e0 del potente Ministro e Consigliere dell'imperatore, Rocco Stella. La colpa di Carlo Borromeo Arese fu quella di essersi opposto alla nomina a Comandante della Guardia Regia di Napoli del nipote del Ministro, Pietro Stella.\nPer ripagarlo dell'onore perso, l'imperatore lo nomin\u00f2 per\u00f2 ministro plenipotenziario dello Stato dei Presidi e dal 1715 divenne dapprima consigliere intimo e poi cavaliere del Toson d'oro, guadagnandosi l'amicizia di Federico Augusto di Polonia e di Carlo Emanuele III di Savoia.\nUltimi anni e morte.\nImpegnatosi ancora una volta con l'aristocrazia di Milano, si oppose alle eccessive tassazioni che l'Austria riversava sul milanese, proponendo una pi\u00f9 equa distribuzione dei carichi fiscali tra i domini italiani. Saranno questi gli ultimi momenti di vita sociale del Borromeo che dal 1720 si ritirer\u00e0 quasi completamente ad Arona.\nMor\u00ec il 3 luglio 1734.\nDiscendenza.\nDal primo matrimonio di Carlo Borromeo Arese con Giovanna Odescalchi nacque un solo figlio che port\u00f2 alla morte la madre per parto:\nIl Marchese di Angera ebbe con Camilla Barberini, sua seconda moglie, nove figli:"}
{"id": "1342225", "revid": "33277", "url": "https://it.wikipedia.org/wiki?curid=1342225", "title": "Sigle delle congregazioni benedettine", "text": ""}
{"id": "1342233", "revid": "1718925", "url": "https://it.wikipedia.org/wiki?curid=1342233", "title": "Cataldo Antonio Mannarino", "text": "Biografia.\nMannarino era nato a Taranto nel 1568 da una famiglia di piccola nobilt\u00e0 provinciale. In seguito suo padre Francesco si trasfer\u00ec a Mesagne e qui Cataldo Antonio trascorse l'adolescenza.\nPoi si trasfer\u00ec a Napoli e si laure\u00f2 in medicina. Nel 1593 si spos\u00f2 con Porfida De Rossi da cui ebbe due figli, Ermanno e Bonaventura, che furono monaci uno sotto i Celestini e l'altro con i Domenicani.\nUn anno dopo si trovava a Taranto e partecip\u00f2 ad un'ambasceria per convincere l'Ammiraglio turco a lasciare il campo.\nNel 1595 e '96 si trovava a Napoli per seguire la stampa del suo poema presso i tipografi Giovan Giacomo Carlino e Antonio Pace. Qui compose una \"Canzone\", per celebrare l'ingresso in Diocesi dell'arcivescovo di Napoli, il cardinale Alfonso Gesualdo nel 1596.\nMannarino ritorn\u00f2 a Mesagne con l'aura del letterato famoso e, introdotto nella cerchia ristretta degli Albrizzi, divenne il medico del vecchio marchese Giannantonio.\nNel 1605 scrisse, con i toni del manierismo, la favola boschereccia \"Il pastor costante\", che si svolgeva \"ne' delitiosi prati\" e \"nei ricchi colli dell'antichissima citt\u00e0 di Taranto\", e gli stessi nomi dei personaggi (Galesio, Melibeo, Tara) sono strettamente legati alla cultura della citt\u00e0 jonica. Il libro fu stampato a Bari, da Giulio Cesare Ventura, in maniera piuttosto dozzinale, con molti errori e imprecisioni, perci\u00f2 l'Autore ripubblic\u00f2 l'opera nel 1610 a Venezia rintitolandola \"Erminia\".\nLo stesso anno stamp\u00f2 alcuni lavori teatrali tra cui la tragedia sacra \"Susanna\".\nIntorno al 1615 gli mor\u00ec la moglie e per l'occasione scrisse due bei sonetti, con cui pregava il celebre pittore mesagnese Gian Pietro Zullo di dipingergli un ritratto della consorte. In seguito alla morte della moglie volle farsi prete, e nel 1616 fu suddiacono della Collegiata di Mesagne.\nNel 1617 usc\u00ec a Napoli, presso Tarquinio Longo, il volume \"Rime\". Continu\u00f2 ad esercitare con successo la professione medica e fu definito \"consummatissimus medicus\" da Epifanio Ferdinando, suo amico e discepolo, per il quale scrisse la prefazione di \"Centum historiae, seu Observationes et casus medici\" (Venezia, 1621).\nMor\u00ec a Taranto il 28 luglio 1621."}
{"id": "1342237", "revid": "1564499", "url": "https://it.wikipedia.org/wiki?curid=1342237", "title": "Dialetto bolognese cittadino", "text": "Il dialetto bolognese cittadino, definito anche bolognese intramurario standard (da Daniele Vitali), \u00e8 quella sottovariante del dialetto bolognese parlato nella citt\u00e0 di Bologna, nell'area anticamente ricompresa all'interno delle mura (odierni viali di circonvallazione). \nSi contrappone alle altre cinque principali sottovarianti di dialetto bolognese, definite ariose (dal bologn. \"ari\u00e5u\u1e61\" = arioso, fig. di fuori citt\u00e0). \n\u00c8 considerata da molti parlanti come la forma pi\u00f9 prestigiosa di dialetto bolognese, ed \u00e8 anche la pi\u00f9 studiata.\nPrincipali differenze fonetiche.\nRispetto ad altre sottovarianti di bolognese, in quello cittadino si registrano le seguenti tendenze odierne:"}
{"id": "1342239", "revid": "287204", "url": "https://it.wikipedia.org/wiki?curid=1342239", "title": "Jojo Mayer", "text": "Biografia.\nFiglio del bassista Vali Mayer, ha speso la sua vita viaggiando attraverso l'Europa e non solo. All'et\u00e0 di due anni ha il primo drum set, e la sua prima esibizione \u00e8 a Hong Kong quando ha appena 3 anni. Jojo Mayer \u00e8 un vero e proprio bambino prodigio.\nAutodidatta all'inizio ha voluto poi approfondire alcune tecniche come la moeller tecnique sia per le mani che per il piede (studente per vent'anni di Freddie Gruber \"Guru\" statunitense). Spende la sua adolescenza suonando nei migliori festival jazz di tutta Europa: Montreux, Nizza, Atene...\nAll'inizio del 1991 \u00e8 coinvolto in numerosi progetti, sia live che in studio.\nCome batterista vanta collaborazioni di artisti come David Fiuczynski (chitarrista del gruppo Screaming Headless Torsos di cui Jojo ha fatto parte nel primo cd) , Me'Shell Ndeg\u00e9ocello, Vernon Reid's Science Project, DJ Spooky, Emergency Broadcast Network, la Vienna Art Orchestra, Wolfgang Muthspiel, Harry Pepl, Gerald Veasley, Monty Alexander, Lunar Crush, John Zorn, James Blood Ulmer, Chico Freeman, George Adams, Jamaaladeen Tacuma, John Medeski, Family of Percussion, Hiram Bullock, Leni Stern, Depart, Wolfgang Puschnigg, la Intergalactic Maiden Ballet, Friedrich Gulda, Harry Sokal, Steve Coleman e i Five Elements, Passport, Wah Wah Watson, e tantissimi altri.\nCome clinician, ed educatore, vanta partecipazioni importanti come quelli del Modern Drummer Festival, che si tengono ogni anno in America a New York, al \"Buddy Rich Memorial Scholarship\" di New York nel 1995, L\"'International Drummer-Meeting\" a Coblenza negli anni 1989, 1991, 1995; il \"Montreal Drum-Fest\" del 1996, il \"NAMM-Show's \"Drums along the Hilton\"\" del 1996 e molti altri.\nRecentemente ha realizzato un DVD didattico, pubblicato dalla Hudson Music, che ha avuto un grande successo: Secret Weapons for the Modern Drummer, dove si approfondisce esaurientemente con esempi ed esercizi la tecnica delle mani.\nAttuali collaborazioni.\nRecentemente sta portando avanti due progetti differenti: il gruppo Nerve e i Strange Balls of Fire\n\"Nerve\": \u00e8 composto da: Jojo Mayer (alla batteria), Tacuya Nakamura (sintetizzatore, sampler, tromba), John Davis (basso e manipolatore di basse frequenze) e Roli Mosimann (live electronics).\n\"Strange Balls of Fire\": \u00e8 composto da: Martin Koller (chitarra e voce), Patrice Moret (al contrabbasso) e Jojo Mayer alla batteria. Il gruppo ha avuto esordio e inaugurazione al festival jazz di Saalfelden. \nLe influenze vanno dal rock al grunge.\nEndorsement.\nJojo Mayer ha un endorsement con la Sonor per la batteria, Sabian per i piatti, Vic Firth per le bacchette, Evans per le pelli."}
{"id": "1342243", "revid": "118544546", "url": "https://it.wikipedia.org/wiki?curid=1342243", "title": "Geografia della Namibia", "text": "La geografia della Namibia \u00e8 caratterizzata dalla presenza di vaste pianure desertiche e/o semi-desertiche, in gran parte in quota, dall'estrema scarsit\u00e0 di bacini d'acqua dolce, da un'enorme ricchezza geologica e mineraria.\nPosizione.\nLa Namibia si trova nell'Africa sudoccidentale, affacciata sull'Oceano Atlantico per 1.572\u00a0km di costa. Confina a nord con l'Angola (per 1.376\u00a0km), a nordest con lo Zambia e lo Zimbabwe (233\u00a0km), a est col Botswana (360\u00a0km) e a sud con il Sudafrica (855\u00a0km). I confini a nordest delimitano una sottile striscia di terra, detta dito di Caprivi, che si spinge fino al fiume Zambesi, e che appartiene politicamente al paese per motivi storici. La superficie totale del paese \u00e8 825\u00a0418\u00a0km\u00b2.\nMorfologia.\nIl territorio della Namibia comprende quattro aree principali. Lungo la met\u00e0 meridionale della costa atlantica si snoda il deserto del Namib, che si spinge nell'entroterra fino a un massimo di 130\u00a0km e costituisce circa il 15% del territorio del paese. \u00c8 un deserto in gran parte sabbioso e caratterizzato da alcune delle dune pi\u00f9 alte del mondo; vi si trovano per\u00f2 anche formazioni rocciose e grandi canyon di origine erosiva, come il Fish River Canyon o il canyon di Sesriem. Il centro del paese \u00e8 occupato da un vasto altopiano disposto lungo la direttrice nord-sud, con un'altezza compresa fra i 1000 e i 2000\u00a0m s.l.m., e caratterizzato da un paesaggio relativamente vario, con pianure sabbiose, sassose ed erbose, e rilievi isolati. A sud, l'altopiano \u00e8 delimitato dal fiume Orange; verso sudest, l'altopiano scende gradualmente confluendo nel deserto del Kalahari, situato a cavallo fra Namibia e Sudafrica. Verso nord, l'altopiano si allarga, confluendo nella vasta regione a cui appartengono la distesa salina dell'Etosha Pan e la pianura alluvionale del Kavango, che costituisce l'area pi\u00f9 verde del paese.\nSe si esclude l'altopiano centrale, la Namibia \u00e8 quasi priva di sistemi montuosi significativi, con l'unica eccezione della regione costiera del Kaokoland (estremit\u00e0 nordoccidentale del paese). Vi si trovano invece numerose montagne granitiche isolate, in gran parte di origine vulcanica, come lo Spitzkoppe e il Brandberg; quest'ultimo raggiunge la massima altitudine del paese (2606\u00a0m) con la vetta del K\u00f6nigstein.\nGeologia.\nIl suolo della Namibia \u00e8 ricco di risorse minerali, inclusi diamanti, rame, uranio, oro, piombo, stagno, litio, cadmio, zinco, vanadio e gas naturale.\nIdrografia.\nLa Namibia \u00e8 caratterizzata da un'estrema scarsit\u00e0 di precipitazioni. Gli unici fiumi perenni sono quelli che corrono lungo i confini del paese, ovvero il Kunene, il Kavango, lo Zambesi e il Kwando. I corsi d'acqua interni sono tutti effimeri, e spesso rimangono asciutti per interi anni.\nClima.\nIl clima della Namibia \u00e8 quasi ovunque desertico o semi-desertico, con precipitazioni scarsissime e variabili. La parte pi\u00f9 settentrionale ha un clima subtropicale.\nL'aridit\u00e0 del clima deriva dalla fredda corrente del Benguela."}
{"id": "1342249", "revid": "21880", "url": "https://it.wikipedia.org/wiki?curid=1342249", "title": "Etosha Pan", "text": ""}
{"id": "1342250", "revid": "161374", "url": "https://it.wikipedia.org/wiki?curid=1342250", "title": "Jonathan Pater", "text": ""}
{"id": "1342254", "revid": "79968", "url": "https://it.wikipedia.org/wiki?curid=1342254", "title": "RevPAR", "text": "RevPAR \u00e8 l'abbreviazione di Revenue Per Available Room. Tradotto alla lettera significa fatturato generato per camera disponibile ed \u00e8 un indicatore utilizzato nel settore ricettivo alberghiero.\nFinalit\u00e0.\n\u00c8 il sistema pi\u00f9 semplice per confrontare l'andamento di aziende alberghiere di dimensioni diverse, perch\u00e9 prende in considerazione il fatturato generato dalla vendita delle camere in rapporto al numero totale di camere disponibili (non quelle vendute: altrimenti si ottiene l'indicatore ADR).\nIl RevPAR \u00e8 l'indice di salute di un hotel in termini di revenue management. Stabilisce infatti il valore economico di ogni singola camera su precisa base temporale (giorno, settimana, mese, anno). \nFormula.\n\"oppure\"\nOsservazioni.\nIl RevPAR prende in considerazione i ricavi relativi alla vendita della camera, escludendo qualsiasi altra forma di ricavo (es. ristorazione, sale meeting ecc.) ed escludendo i costi operativi derivati dall'utilizzo della stessa. Questo indice quindi non \u00e8 da considerarsi esplicativo sulla completa situazione economica dell'azienda alberghiera, rimane per\u00f2 il dato pi\u00f9 comunemente rilevato a livello internazionale e tra i pi\u00f9 attendibili in termini di \"revenue management\". \nIn effetti si prendono in considerazione altri indici di valutazione come per esempio la percentuale di occupazione (\"occupancy rate\", OR) e il prezzo medio per camera venduta (\"average daily rate\", ADR). Questi dati per\u00f2 potrebbero fuorviare la reale performance dell'albergo. Per esempio si potrebbe valutare positivamente un hotel con una percentuale di occupazione molto alta, ma \u00e8 assolutamente vero che, se per ottenere tale prestazione si \u00e8 esercitato una flessione verso il basso dei prezzi di vendita, il risultato economico che se ne conseguir\u00e0 sar\u00e0 meno soddisfacente. \nIl RevPar invece, prende in considerazione la globalit\u00e0 delle camere disponibili, anche quelle non vendute. Questo fattore apre orizzonti interessanti nella politica di vendita di un hotel considerando che una camera rimasta invenduta non pu\u00f2 fare magazzino: \u00e8 semplicemente persa, per sempre. Anche per questo le politiche tariffarie alberghiere (ma non solo) si concentrano sull'assoluta flessibilit\u00e0 dei prezzi di vendita, adattandosi all'andamento del mercato e creando forbici tariffarie sempre pi\u00f9 ampie, segmentate per tipologia di mercato."}
{"id": "1342255", "revid": "838137", "url": "https://it.wikipedia.org/wiki?curid=1342255", "title": "Arnuwanda II", "text": "Nato dal matrimonio di \u0160uppiluliuma I e la regina regnante Henti, succedette sul trono Ittita al padre, morto per l'epidemia portata nella terra di Hatti dai prigionieri deportati dopo la campagna in Canaan.\nAlcuni documenti ittiti posteriori a lui lasciano intendere che Arnuwanda stesso avrebbe contratto la medesima malattia del padre.\nGi\u00e0 distintosi in svariate occasioni come condottiero in campo capace e coraggioso, a lui il padre affid\u00f2 il comando dell'offensiva contro l'Egitto (1.325 ca.) condotta sul fronte siriano, susseguente all'uccisione del principe Zannanza.\nMorto il faraone Tutankhamon, infatti, non volendo sposare il visir Ay come invece le veniva imposto, la vedova Ankhesenamon aveva chiesto a Suppiluliuma, nemico giurato degli Egizi, un figlio da sposare per farne il nuovo faraone ed unire gli imperi.\nIl re ittita aveva inviato a Tebe, dopo molte esitazioni, il proprio quarto figlio, Zannanza, ma questi non era mai giunto a destinazione, ucciso in un'imboscata da parte della nobilt\u00e0 locale che non vedeva di buon occhio uno straniero come proprio sovrano, orchestrata probabilmente proprio da Ay.\nLa reazione del re ittita era stata furiosa ed aveva scatenato una guerra attaccando con il proprio esercito, comandato da suo figlio Arnuwanda, i principati siriani vassalli egizi posti sul confine tra i due imperi.\nMigliaia di prigionieri erano stati deportati ad Hattusa ma proprio questi, ammalati di peste, avevano scatenato l'epidemia che avrebbe decimato la popolazione ittita ed ucciso \u0160uppiluliuma I.\nArnuwanda era il maggiore dei cinque figli maschi della coppia reale, principe della corona (\"tuhkanti\" in Ittita) da tempo prescelto dal padre per la propria successione, e cos\u00ec ascese regolarmente al trono nel 1.322, quando era all'incirca trentenne.\nAl suo fianco come Regina Regnante la seconda moglie del padre, la principessa babilonese incoronata come Tawananna, che sopravvisse sia al marito che a lui, rimasta in carica nel ruolo come da tradizione ittita, nonostante il nuovo sovrano fosse gi\u00e0 sposato; della sposa reale di Arnuwanda non ci \u00e8 giunto il nome.\nAsceso al trono, Arnuwanda aveva impresso una decisa riorganizzazione della gestione dei punti strategici dell'impero: affidando ai fratelli Telepinu e Sharri-Kusuh/Pyassili i principati di Aleppo e Carchemish si era coperto le spalle sull'instabile fronte siriano-mitannico, mentre il fratello minore Mursili era stato appuntato come \"Gal Mesedi\", capo delle guardie reali, dopo essersi gi\u00e0 distinto nel domare alcune rivolte delle trib\u00f9 barbariche del Nord.\nAl generale Hanutti, veterano sotto suo padre, Arnuwanda aveva invece affidato il controllo del variegato fronte occidentale delle terre Arzawa.\nMa proprio mentre aveva disposto tutte le pedine sullo scacchiere per un regno importante e duraturo, Arnuwanda mor\u00ec, molto probabilmente per la stessa malattia contratta che stava flagellando il paese (1321). Non gli succedette il figlio Tulpi (presubilmente pre-morto o troppo piccolo per regnare) e neppure uno dei due fratelli intermedi ancora in vita.\nSul trono sali, per ragioni a noi ignote, il pi\u00f9 piccolo, il \"gal me\u0161edi\", Capo delle Guardie Reali, che ascese al trono nemmeno ventenne col nome di Mur\u0161ili II, che si riveler\u00e0, a dispetto delle attese di tutto l'impero, tutt'altro che debole, risultando viceversa uno dei sovrani pi\u00f9 grandi della storia Ittita."}
{"id": "1342256", "revid": "15756", "url": "https://it.wikipedia.org/wiki?curid=1342256", "title": "Poway", "text": "Poway \u00e8 una citt\u00e0 nella contea di San Diego, California, Stati Uniti d'America.\nStoria.\nAspetti generali.\nManufatti quali teste di freccia, punte di lancia, pietre da macina e ceramiche trovati lungo il letto del Poway Creek indicano la presenza di insediamenti da tempi molto antichi. Molti pittogrammi adornano i macigni di Poway e le moderne tecniche suggeriscono che queste pitture risalano al 1500 o anche a prima. La storia contemporanea della citt\u00e0 inizia nel 1758, quando i padri della Missione San Diego de Alcala tenevano il bestiame nella valle. Il nome \"Paguay\", uno dei tanti spelling originali, appare nei documenti della missione del 1774. Il nome, scritto anche Paguai, Paui, Pauai, Pauy, Powaii e finalmente Poway ha avuto controverse interpretazioni riguardo al significato. Un linguista nativo statunitense insiste sulla versione \u201chere, where the waters meet\u201d (qui, dove si incontrano le acque), il consenso popolare ritiene che sia preferibile \u201cthe two little valleys\u201d (le due piccole valli). Per circa un secolo Poway serv\u00ec principalmente come luogo per gli approvvigionamenti della Missione, fino a quando, poco prima della guerra, arrivarono i colonizzatori con l'idea di costruire delle fattorie. Nel 1887 gli abitanti di Poway erano circa 800. I fattori avevano un discreto successo nella produzione e vendita di frutta e cereali. L'espansione comunque fall\u00ec per seguire i successi dell'agricoltura. Nonostante le fattorie prosperassero, la citt\u00e0 rimase statica per decenni, variando leggermente solo in fatto di popolazione. Poway ha un suolo fertile ed un fiume, ma la mancanza di acqua di facile reperibilit\u00e0 imped\u00ec ai coloni di creare fattorie su larga scala e la conseguente crescita della popolazione. L'acquedotto venne creato solo nel 1954, che utilizzava l'acqua del Colorado River Aqueduct per irrigare i 10.000 acri (40\u00a0km\u00b2) della citt\u00e0. Insieme all'acqua arrivarono anche le persone. Nel 1957, con il completamento del sistema fognario, si prepararono gli spazi per le case e la moderna Poway crebbe l\u00ec. La citt\u00e0 non dipende pi\u00f9 dall'agricoltura come fonte primaria di reddito e si \u00e8 invece trasformata in una comunit\u00e0 residenziale per gli impiegati dell'area di San Diego.\nAgricoltura.\nBench\u00e9 molti residenti oggi pensino che Poway fosse una citt\u00e0 abitata da cowboys in tipico stile western, in realt\u00e0 i coloni che la fondarono erano dediti all'agricoltura. L'Homestead Act del 1862 incoraggi\u00f2 le migrazioni ad ovest, di conseguenza molti dei primi abitanti bianchi di Poway decisero di trasferirsi per lavorare la terra. Il suolo era fertile e in breve tempo riuscirono ad ottenere raccolti di pesche, uva moscata, albicocche, pere e fieno. Molti fattori catturarono sciami di api selvatiche iniziando cos\u00ec a produrre miele. Anche l'allevamento si rivel\u00f2 un'attivit\u00e0 redditizia. La maggior parte delle famiglie teneva una mucca per produrre latte e burro, polli per uova e carne ed a volte un maiale. Tutti i prodotti si vendevamo molto bene nella zona di San Diego. Tra il 1894 e il 1896 la citt\u00e0 di Poway conobbe un grande sviluppo. Sul \"Poway Progress\" delle annate tra il 1894 e il 1896 si possono trovare notizie sull'andamento dell'attivit\u00e0 agricola come:\nIl successo delle coltivazioni, comunque, dipendeva dalle piogge invernali, e rimase legato alle variazioni delle precipitazioni fino al 1954, quando fu finalmente costruito il \"Poway Municipal Water District\". Con l'acqua sempre disponibile, l'interesse dei fattori si concentr\u00f2 principalmente su due tipi di coltivazione: avocadi ed agrumi. Ironicamente, nonostante il successo dell'impresa, Poway smise di essere una citt\u00e0 agricola subito dopo la costruzione dell'acquedotto. Con l'acqua arrivarono infatti nuovi residenti, e la cittadina si trasform\u00f2 in un luogo colmo di piccoli esercizi commerciali.\nReligione.\nAllora come adesso, molti dei residenti erano molto attivi nei confronti della religione. La \u201cCommunity Church of Poway\u201d, la prima chiesa della citt\u00e0, \u00e8 rimasta operativa fino al 1883. Al momento della fondazione della citt\u00e0, molti degli abitanti erano Metodisti e gran parte della zona era controllata dai Templari. Negli anni 90 dell\u2019ottocento i meeting in chiesa del sabato sera attraevano tutta la comunit\u00e0 per un culto collettivo. Discorsi, raccolte fondi e feste di diploma si tenevano tutte alla \"Good Templars hall\".\nLa congregazione per\u00f2 soffriva la perdita continua di membri, a causa dell'incertezza sulle colture: molti, dopo circa cinque anni di dipendenza dal tempo incerto, decisero di trasferirsi a Escondido, San Diego o anche Los Angeles, dove la possibilit\u00e0 di irrigazione era molto pi\u00f9 stabile.\nFino agli anni sessanta, quando il problema dell'acqua venne risolto definitivamente, la chiesa non riusc\u00ec a crescere. Oggi Cattolici, Luterani, Metodisti, Presbiteriani e Mormoni costituiscono la maggioranza delle religioni a Poway.\nPubblica istruzione.\nPoway fond\u00f2 il suo distretto scolastico nel 1871, ma non ebbe un edificio scolastico fino al 1885, quando un edificio di una stanza venne costruito sulla Midland Road, a circa due o tre minuti a piedi a sud della Templar's Hall. Il sito \u00e8 in uso ancora oggi come scuola elementare, anche se \u00e8 stato distrutto e ricostruito nel 1945 e di nuovo tra il 2004 e il 2006. inizialmente, tutte le otto classi erano in una sola aula. I bambini imparavano a leggere e scrivere sulle lavagnette e continuavano gli studi con materie come aritmetica, ortografia, lingua straniera (tedesco o latino), grammatica, storia e geografia. Di solito gli studenti non frequentavano la high school e se volevano farlo erano costretti ad andare fino ad Escondido. Nel 1909, infatti, solo tre studenti provenienti da Poway di diplomarono alla high school. Le donne che continuavano gli studi volevano diventare insegnanti, ma l'istruzione, anche se obbligatoria e considerata un passatempo lodevole, non trovava il consenso di molti figli dei fattori. Le iscrizioni alla scuola non raggiunsero quota 100 fino al 1932.\nOggi il Poway Unified School District conta pi\u00f9 di 30 scuole tra elementari, medie e superiori ed ha anche un programma di scolarizzazione domestica.\nTrasporti.\nLa storia dei trasporti di Poway \u00e8 simile a quella del resto della California. Nel 1888 prese il via il primo servizio di vetture che collegavano le citt\u00e0 di San Diego ed Escondido, compresa Poway. C'era una fermata in citt\u00e0, davanti all'Ufficio Postale, in modo da poter trasportare la posta e consegnarla strada facendo ai fattori che avrebbero aspettato ai bordi della via. Gli uomini avrebbero trottato di fianco alle carrozze chiedendo informazioni sulla posta e ricevendola senza costringere il veicolo a fermarsi. I passeggeri erano solitamente da otto a dieci ed intraprendevano il viaggio di tre giorni per la modesta cifra di $1.00, oppure potevano acquistare il viaggio andata e ritorno per solo $1.50. Il percorso, non difficile durante il passaggio a Poway, creava una significativa sfida per il gruppo e il guidatore in vari punti. I sentieri di montagna, ventosi, rischiavano di far girare il veicolo, facendo cadere passeggeri e posta sulle rocce. La citt\u00e0 di San Diego interruppe il collegamento nel 1912, quando l'avvento delle automobili rese pi\u00f9 semplice il metodo di spostamento e consegna della posta. Poway fond\u00f2 una County Road Station nel 1920, per il mantenimento delle strade, in modo che le automobili potessero percorrerle con facilit\u00e0. La stazione oper\u00f2 fino al 1961, quando Poway raggiunse l'80% di strade asfaltate."}
{"id": "1342257", "revid": "599013", "url": "https://it.wikipedia.org/wiki?curid=1342257", "title": "Kl\u00e9ber de Carvalho Corr\u00eaa", "text": "Ha vinto la Copa Am\u00e9rica 2007 con la sua Nazionale."}
{"id": "1342259", "revid": "1590281", "url": "https://it.wikipedia.org/wiki?curid=1342259", "title": "Robert De Longe", "text": "Biografia.\nSegnalato nel 1658 quale allievo a Bruxelles di J. De Potter, non lascia in questa citt\u00e0 alcuna opera quale maestro autonomo. Giunge a Roma nel 1680, attratto dal mecenatismo pontificio. Qui fa la conoscenza del pittore cremonese Agostino Bonisoli che lo invita nella citt\u00e0 padana quale allievo, per poter meglio comprendere le tecniche della scuola italiana.\nIl De Longe accetta: ben presto i suoi dipinti gli guadagnano una fama, quantomeno in ambito locale. Tale fama gli guadagna le simpatie del Vescovo di Piacenza, Giorgio Barni, che nel 1685 lo invita nella citt\u00e0 emiliana offrendogli protezione.\n\u00c8 l'inizio del suo periodo piacentino, che si concluder\u00e0 solo con la morte. Piacenza, terminate le esperienze del Guercino e del Morazzone, accoglie con interesse l'artista: fioccano le committenze, sia laiche che ecclesiastiche, ed il De Longe non tarda ad innalzarsi al di sopra degli altri pittori che operano in Piacenza in quegli anni. \nIl suo \"San Giuseppe\" (ca. 1690) riscuote grande apprezzamento e gli guadagna la successiva commissione, che certamente rappresenta il suo riconoscimento quale \"caposcuola\" dell'area piacentina: gli vengono infatti commissionate (1693) dal Duca cinque tele, da collocarsi nella Basilica di Sant'Antonino, che illustrino la vita del Santo Patrono di Piacenza. \nTra il 1685 e 1694 realizza affreschi dedicati a San Lorenzo nella collegiata di San Lorenzo a Monticelli d'Ongina (PC). L'ultimo suo capolavoro \u00e8 del 1705: l'Arciconfraternita del SS. Sacramento di Cortemaggiore lo invita a decorare la cupola dell'Oratorio di S.Giovanni.\nMuore nel 1709 a Piacenza."}
{"id": "1342261", "revid": "123442966", "url": "https://it.wikipedia.org/wiki?curid=1342261", "title": "Bruno Garzena", "text": "Carriera.\nTerzino, crebbe nelle giovanili della ; dopo una stagione all', in Serie B, entr\u00f2 a far parte della prima squadra bianconera, vestendone la maglia per sei stagioni consecutive e vincendo con i torinesi due scudetti e due Coppe Italia. Il 23 marzo 1958 esord\u00ec in nazionale maggiore, a Vienna, in una gara di Coppa Internazionale contro l'; quella rimase l'unica sua presenza in maglia azzurra.\nNel 1960 fu temporaneamente ingaggiato in prestito dal , facendo ritorno alla Juventus nella stagione 1961-1962. Successivamente vest\u00ec le maglie di e , concludendo la carriera all'."}
{"id": "1342265", "revid": "78273", "url": "https://it.wikipedia.org/wiki?curid=1342265", "title": "Giancamillo rossi", "text": ""}
{"id": "1342273", "revid": "767487", "url": "https://it.wikipedia.org/wiki?curid=1342273", "title": "Stiltskin", "text": "Gli Stiltskin sono un gruppo musicale post-grunge/rock che ha raggiunto una certa popolarit\u00e0 intorno alla met\u00e0 degli anni novanta, particolarmente con il brano \"Inside\", che ha fatto anche da colonna sonora ad uno spot pubblicitario.\nIl gruppo fu fondato nel 1992, si sciolse nel 1995, infine si riun\u00ec nel 2005.\nL'unico componente attuale del gruppo ad aver fatto parte della formazione originale \u00e8 il cantante Ray Wilson."}
{"id": "1342312", "revid": "29863", "url": "https://it.wikipedia.org/wiki?curid=1342312", "title": "A horse with no name", "text": ""}
{"id": "1342314", "revid": "46291", "url": "https://it.wikipedia.org/wiki?curid=1342314", "title": "Lamyropsis microcephala", "text": "Il cardo microcefalo (\"Lamyropsis microcephala\" ) \u00e8 una specie di pianta angiosperma dicotiledone erbacea perenne appartenente alla famiglia delle Asteraceae, endemica della Sardegna.\nDescrizione.\nLa specie di questa voce \u00e8 una pianta erbacea di tipo monocarpico; in particolare la forma biologica \u00e8 emicriptofita scaposa (\"H scap\"), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Nelle radici sono sempre presenti dei condotti resinosi, meno frequenti nelle parti aeree; mentre solamente nelle parti aeree sono presenti delle cellule latticifere. Il fusto si presenta lignificato alla base, scanalato per tutta la sua lunghezza e densamente grigio-tomentoso. Pu\u00f2 raggiungere un'altezza compresa tra i 30 e gli 80 centimetri. La radice \u00e8 caratterizzata da un rizoma che raggruppa un certo numero di individui diversi, facilitando la diffusione della specie e, allo stesso modo, rendendo difficile la stima del numero totale di individui presenti.\nLe foglie sono picciolate (quelle basali) e sessili (quelle cauline); le foglie possono essere decorrenti lungo il fusto e spesso quelle basali formano delle rosette. Lungo il caule sono disposte in modo alterno. Le foglie sono strette e lanceolate, pi\u00f9 o meno coriacee, con margini grossolanamete dentati e dotate di robuste spine di colore giallo dorato. La parte inferiore assume una colorazione bianca (\u00e8 bianco-fioccoso) mentre la parte superiore \u00e8 glabrescente di colore verde scuro. Dimensione delle foglie: larghezza 1 \u2013 2\u00a0cm; lunghezza 5 \u2013 9\u00a0cm. Lunghezza delle spine: 1 - 1,8\u00a0mm.\nLe infiorescenze (composte da capolini e avvolti dalle foglie superiori - i capolini sono lungamente superati dalle foglie) sono scapose o di tipo corimboso. I capolini, discoidi e omogami, sono formati da un involucro a forma campanulata composto da brattee (o squame) disposte su pi\u00f9 serie all'interno delle quali un ricettacolo fa da base ai fiori. Le squame dell'involucro, di tipo fogliaceo e glabre, sono disposte in modo embricato e scalato; in genere all'apice sono spinose (quelle pi\u00f9 interne possiedono delle appendici rudimentali) con corte appendici membranose. Il ricettacolo, provvisto di pagliette a protezione della base dei fiori, pu\u00f2 essere rivestito di pula (come il chicco del grano o del riso), oppure pu\u00f2 essere setoloso, raramente \u00e8 nudo (senza pagliette). Diametro dell'involucro: 1 - 1,5\u00a0cm.\nI fiori in genere sono tubulosi (del tipo actinomorfi), e sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori sono inoltre ermafroditi e fertili. Molto raramente sono presenti dei fiori periferici radiati e sterili.\nIl frutto \u00e8 un achenio con un pappo. Le forme dell'achenio sono oblunghe, solcate e compresse lateralmente, con areole a inserzione diritta o laterale-abassiale; un liscio anello \u00e8 presente apicalmente. Il pericarpo dell'achenio possiede delle sclerificazioni radiali spesso provviste di protuberanze. Il pappo \u00e8 inserito su una piastra apicale cilindrica all'interno di una anello di tessuto parenchimatico. Le setole del pappo (ossia peli piumosi) sono disposte su una o pi\u00f9 serie e sono decidue come un pezzo unico e si presentano piumose. Lunghezza del pappo: 12 \u2013 13\u00a0mm.\nConservazione.\nFattori di rischio per l'esistenza della specie sono rappresentati dalla perdita dell'habitat naturale, dovuta l'eccessiva pressione umana per via della presenza di una stazione sciistica nei pressi del sito in cui vegeta la pianta, la ridotta capacit\u00e0 germinativa del seme, il pascolo da parte dei cinghiali, le frane e l'erosione del suolo.\n\u00c8 considerata una specie in pericolo critico di estinzione ed \u00e8 stata inserita dalla IUCN nella lista delle 50 specie botaniche pi\u00f9 minacciate della area mediterranea.\nA livello nazionale non \u00e8 prevista alcuna azione di tutela mentre un progetto di legge regionale che ne vietava la raccolta (cos\u00ec come di altre specie vegetali a rischio) fu proposto, ma non approvato, da alcuni componenti del consiglio regionale della Sardegna nel 2006. A livello internazionale la specie \u00e8 inclusa nell'appendice I della Convenzione di Berna. \u00c8 inoltre considerata una specie prioritaria inserita negli allegati II e IV della direttiva Habitat dell'Unione europea.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nLa trib\u00f9 Cardueae \u00e8 suddivisa in 12 sottotrib\u00f9 (la sottotrib\u00f9 Carduinae con 10 generi \u00e8 una di queste). Il genere di questa voce solo recentemente \u00e8 stato inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Cynara Group\". La posizione filogenetica di questo genere nell'ambito della sottotrib\u00f9, \u00e8 abbastanza centrale vicina al genere \"Galactites\". Il genere \"Lamyropsis\" elenca 6 specie con una distribuzione asiatica occidentale, una delle quali \u00e8 presente spontaneamente sul territorio italiano.\nIl numero cromosomico per \"L. microcephala\" \u00e8: 2n = 26."}
{"id": "1342317", "revid": "192014", "url": "https://it.wikipedia.org/wiki?curid=1342317", "title": "Roberto de Longe", "text": ""}
{"id": "1342318", "revid": "124372036", "url": "https://it.wikipedia.org/wiki?curid=1342318", "title": "Lago Nero", "text": ""}
{"id": "1342322", "revid": "21583", "url": "https://it.wikipedia.org/wiki?curid=1342322", "title": "Go Getta", "text": "Go Getta \u00e8 il terzo singolo estratto dall'album di Young Jeezy \"The Inspiration\". In questa canzone Young Jeezy viene accompagnato da R. Kelly. \u00c8 stato pubblicato gli inizi di febbraio del 2007.\nDi \"Go Getta\" esistono vari remix. Uno di questi (quello \"ufficiale\") \u00e8 stato realizzato dagli USDA insieme a Jadakiss, Bun B e R. Kelly, ed \u00e8 fra le tracce dell'album degli USDA \"\"."}
{"id": "1342325", "revid": "192014", "url": "https://it.wikipedia.org/wiki?curid=1342325", "title": "Roberto De Longe", "text": ""}
{"id": "1342328", "revid": "144796", "url": "https://it.wikipedia.org/wiki?curid=1342328", "title": "Thomas Howard, XXI conte di Arundel", "text": "Alla sua morte era in possesso di 700 dipinti, oltre ad una vastissima collezione di sculture, libri, stampe, disegni e gioielleria antica. Gran parte della sua collezione di sculture, conosciuta col nome di \"Arundelian Marbles\" verr\u00e0 poi lasciata dai suoi discendenti all'Universit\u00e0 di Oxford.\nBiografia.\nInfanzia.\nThomas Howard nacque in relativa povert\u00e0 dal momento che la famiglia aristocratica da cui proveniva era caduta in disgrazia durante il regno della regina Elisabetta I d'Inghilterra a causa del conservatorismo religioso e del coinvolgimento in un complotto per l'assassinio della monarca. Egli era il figlio di Philip Howard, XX conte di Arundel e di Anne Dacre, figlia e co-erede di Thomas Dacre, IV barone Dacre di Gilsland. Egli non conobbe mai suo padre che venne imprigionato prima della nascita di Thomas.\nI prozii di Thomas furono in grado, con l'ascesa al trono del cattolico Giacomo I di riguadagnarsi il favore ed i titoli persi nel 1604.\nMatrimonio.\nNel settembre 1606 spos\u00f2 lady Alatheia (o Alethea) Talbot, una delle figlie di Gilbert Talbot, VII conte di Shrewsbury, e nipote di Bess di Hardwick. Ella eredit\u00f2 vasti possedimenti nel Nottinghamshire, nello Yorkshire e nel Derbyshire, tra cui la citt\u00e0 di Sheffield che sar\u00e0 la fonte principale della successiva fortuna della famiglia. Seppur con queste grandi entrate, la passione per il collezionismo e l'attivit\u00e0 di costruttore del Conte di Arundel lo portarono pesantemente in debito.\nConte di Arundel e Norfolk.\nDurante il regno di Carlo I, il Conte di Arundel prest\u00f2 servizio come inviato speciale presso le maggiori corti d'Europa. Questi viaggi incoraggiarono il suo interesse per l'arte e per il collezionismo.\nNel 1642 egli accompagn\u00f2 la principessa Maria per il suo matrimonio con Guglielmo II d'Orange. A causa dei problemi creati poi dalla guerra civile in Inghilterra, egli decise di non fare ritorno in patria, stabilendosi in un primo momento ad Anversa e in Italia, a Padova, presso una villa che aveva acquistato. \nIl Conte di Arundel fu anche tra coloro che inviarono una petizione al Re inglese per la restaurazione alla famiglia Howard del ducato di Norfolk. Tale restaurazione non avvenne sino all'epoca di suo nipote, ma egli venne creato \"Conte di Norfolk\" nel 1644 che almeno inizi\u00f2 ad assicurare la preminenza del titolo alla famiglia.\nMorte.\nEgli mor\u00ec a Padova nel 1646 dopo essere tornato al cattolicesimo che aveva dovuto abbandonare ufficialmente per entrare a far parte del Consiglio Privato. Gli succedette nei titoli il figlio primogenito Henry che fu anche antenato dei Duchi di Norfolk e dei Baroni Mowbray. Il suo figlio pi\u00f9 giovane, William Howard, I visconte Stafford sar\u00e0 antenato dei Conti di Stafford e dei Baroni Stafford e per i suoi meriti in difesa del cattolicesimo in Inghilterra sar\u00e0 beatificato dalla chiesa cattolica.\nDiscendenza.\nLord Thomas Howard e lady Alethea Talbot ebbero quattro figli:\nCollezionismo e patrono delle arti.\nIl Conte di Arundel commission\u00f2 dei ritratti di s\u00e9 e della propria famiglia ad alcuni tra i maggiori artisti a lui contemporanei come Daniel Mytens, Pieter Paul Rubens, Jan Lievens e Antoon van Dyck. Egli acquist\u00f2 inoltre dipinti da Hans Holbein, Adam Elsheimer, Mytens, Rubens e Honthorst.\nEgli collezion\u00f2 disegni di Leonardo da Vinci, dei due Holbein, di Raffaello, del Parmigianino, di Wenceslaus Hollar e di Albrecht D\u00fcrer. Molti di questi si trovano oggi nella Royal Library del Castello di Windsor ed a Chatsworth House.\nThomas Howard disponeva anche di una grande collezione di sculture antiche, nota come gli \"Arundel Marbles\", in gran parte opere romane con alcune inserzioni di opere greche, che saranno poi donate all'Universit\u00e0 di Oxford e che oggi si trovano all'Ashmolean Museum.\nEgli ebbe anche il merito di scoprire il talento dell'architetto Inigo Jones che accompagn\u00f2 il Conte di Arundel in uno dei suoi viaggi in Italia (tra il 1613 ed il 1614), una visita che port\u00f2 i due uomini non lontano da Napoli. In Veneto Howard ebbe modo di ammirare le opere di Palladio che poi influenzeranno tutta la successiva carriera di Jones quando diventer\u00e0 sovrintendente delle opere del Re.\nTra gli aderenti al circolo fondato del Conte di Arundel vi furono personalit\u00e0 del calibro di James Ussher, William Harvey, John Selden e Francis Bacon.\nFu Gran Maestro della Massoneria inglese."}
{"id": "1342330", "revid": "1948203", "url": "https://it.wikipedia.org/wiki?curid=1342330", "title": "Uno (Marlene Kuntz)", "text": "Uno \u00e8 il settimo album dei Marlene Kuntz, pubblicato il 14 settembre 2007 per la Virgin Records.\nIl disco.\nIl disco \u00e8 stato registrato e mixato a Cuneo da Riccardo Parravicini e prodotto da Gianni Maroccolo. Vede la straordinaria partecipazione di Paolo Conte (al pianoforte in \"Musa\") e di Greg Cohen (contrabbassista di Tom Waits). Si tratta di un concept album incentrato sull'amore in tutte le sue sfaccettature. I singoli estratti sono \"Uno\" e \"Musa\".\nNel booklet del CD, inoltre, molti autori italiani hanno dato il loro contributo in prosa: tra di loro spiccano Stefano Benni, Carlo Lucarelli, Tiziano Scarpa ed Enrico Brizzi.\nPer la grafica e le coreografie della copertina e del booklet dell'album, il gruppo ha scelto i luoghi e le rappresentazioni dell'Arte Sella presenti nell'edizione della Biennale del 2006.\nNel \"Live in Love Tour\", che segue la pubblicazione dell'album, si uniscono al gruppo il bassista Luca \"Lagash\" Saporiti (La Crus, Amor Fou) e il polistrumentista Davide Arneodo."}
{"id": "1342331", "revid": "767487", "url": "https://it.wikipedia.org/wiki?curid=1342331", "title": "Robert Spaemann", "text": "Biografia.\nDopo gli studi in filosofia, storia e teologia presso le universit\u00e0 di M\u00fcnster, Monaco di Baviera e Friburgo, ha conseguito l'abilitazione all'insegnamento di filosofia e pedagogia. Ha in seguito insegnato presso le universit\u00e0 di Stoccarda, di Heidelberg e di Monaco di Baviera. \u00c8 stato professore invitato presso le universit\u00e0 di Rio de Janeiro, Salisburgo e la Sorbona di Parigi. \u00c8 stato membro dell'Accademia cinese delle scienze sociali."}
{"id": "1342333", "revid": "767487", "url": "https://it.wikipedia.org/wiki?curid=1342333", "title": "Richard Morales", "text": "Carriera.\nCalciatore.\nClub.\nMuove i primi passi come punta nel Platense, trasferendosi poi nel Basa\u00f1ez, in cui viene notato e messo sotto contratto dal Nacional. Nei 3 anni nella squadra bianco-blu di Montevideo diventa uno dei giocatori atleticamente pi\u00f9 apprezzati, grazie alle sue doti fisiche, specialmente in elevazione e nel difendere il pallone. Dopo le buone prestazioni nel Campionato di calcio uruguaiano, con 24 gol in 28 presenze nella stagione 2002 fa il grande passo ed esordisce in Europa nelle file dell'Osasuna. Nella Liga spagnola riesce a segnare 11 gol in 50 presenze, confermando le sue doti di attaccante magari non molto prolifico dal punto di vista realizzativo, ma importante nel gioco di squadra. Nel 2005 passa al Malaga, squadra in cui non ripete le imprese dei tempi dell'Osasuna, realizzando solo 4 gol in 42 presenze. Al termine della stagione 2006-2007 torna al Nacional, per poi indossare le maglie di Gr\u00eamio, LDU Quito e F\u00e9nix prima di concludere la sua carriera agonistica nel 2010.\nNazionale.\nCon la Nazionale di calcio dell'Uruguay ha preso parte al , andando a segno nella partita contro il Senegal valevole per la fase a gironi.\nAllenatore.\nDal 2016 ha affiancato Paolo Montero nel ruolo di vice allenatore nelle squadre dirette dall'ex difensore di Atalanta e Juventus: Boca Unidos, Col\u00f3n e Rosario Central."}
{"id": "1342334", "revid": "1684799", "url": "https://it.wikipedia.org/wiki?curid=1342334", "title": "VI (Circle Jerks)", "text": "VI \u00e8 il quinto album della punk band statunitense dei Circle Jerks, pubblicato dalla Combat Records nel 1987.\nIl disco \u00e8 ormai fuori produzione."}
{"id": "1342337", "revid": "1632387", "url": "https://it.wikipedia.org/wiki?curid=1342337", "title": "Cold (Ekklesiast)", "text": "Cold, Holod (\u0425\u043e\u043b\u043e\u0434) autoprodotto nel 2003 e poi riproposto nel 2005 dalla Solitude Productions, \u00e8 il secondo album full-length del gruppo musicale doom metal russo Ekklesiast, prodotto nel 2003 e ristampato nel 2005.\nL'album, che segue \"When the Dead Boughs Will Awake from the Dreams\" del 2001, richiama alla mente gruppi come i Morphia ed i Royla Anguish di Mysterion.\nIl disco venne registrato un paio d'anni dopo il precedente album, e fu distribuito come demo autoprodotta in pochissime copie.\nNel 2005 il gruppo firma per la Solitude Productions, che realizza una versione su larga scala di questo disco, garantendone una distribuzione capillare e professionale.\nLe due versioni sono del tutto uguali, a parte per\u00f2 la presenza di titoli in cirillico per molte \"song\" e per il nome del disco stesso che diviene, nel mercato dell'ex impero sovietico, \"Holod\". La grafica \u00e8 professionale e le liriche per lo pi\u00f9 in russo ed inglese.\nI brani.\n\"Flower of dismay\", brano di apertura del disco trasporta l'ascoltatore fra gocce di pioggia che si infrangono e tuoni lontani. Questa \u00e8 l'unica traccia corredata di un ampio tappeto di tastiere che si giova con esse di atmosfere soffuse ma che vanta anche un perpetrato duetto tra una \"main line\" vocale maschile e la gradevole voce femminile di Luba Medvedeva. Il pezzo \u00e8 chiuso da un violento turbinio di chitarre distorte, che fa da introduzione alla successiva \"Microcosmos\", traccia dal sound \"black-oriented\".\nLa successiva \"From a Reveries\" \u00e8 un brano dalle tinte forti, con decisi interventi growl ma con una linea vocale principale totalmente pulita. Tralasciando la successiva \"Turning to ice\" si approda al brano \"Eyes of Alien Worlds\" che a tratti richiama con decisione il tipico sound degli Orphaned Land.\nI successivi 7 minuti e 20 secondi di \"Flame of Desires\" propongo un sound decisamente sperimentale unendo una grave e lenta marcia doom metal (affidata al sintetizzatore) a melodie distese di chitarra. Dei brani successivi, degno di nota, \u00e8 l'intreccio di melodia e violenza presentato da \"This world without us\", che riesce ad unire sapientemente melodia e distorsione."}
{"id": "1342347", "revid": "599013", "url": "https://it.wikipedia.org/wiki?curid=1342347", "title": "Marcelo Sosa", "text": "Carriera.\nClub.\n\u00c8 tornato in Uruguay dopo alcune esperienze in Europa e Argentina, nel River Plate. Sosa ha iniziato la sua carriera nel Danubio. Nel gennaio 2004 si \u00e8 trasferito allo Spartak Mosca, con un contratto di quattro anni. Sei mesi dopo si \u00e8 trasferito all'Atl\u00e9tico Madrid a parametro zero, con un contratto di tre anni. Non \u00e8 riuscito a guadagnarsi un posto da titolare, cos\u00ec passa in prestito all'Osasuna e al River Plate. Nel 2007 gli \u00e8 stato permesso di trasferirsi al Nacional nonostante avesse ancora sei mesi di contratto con l'Atl\u00e9tico. Ha due presenze all'attivo in Coppa UEFA, entrambe con l'Osasuna.\nNazionale.\nIn Nazionale ha partecipato alla Copa Am\u00e9rica 2004."}
{"id": "1342350", "revid": "123449373", "url": "https://it.wikipedia.org/wiki?curid=1342350", "title": "Erica Gimpel", "text": "\u00c8 conosciuta per le sue interpretazioni in serie televisive come \"Saranno famosi\", \"Profiler\", \"Roswell\", \"E.R. - Medici in prima linea\", \"JAG - Avvocati in divisa\" e \"Veronica Mars\", ove interpreta il ruolo della madre di Wallace, il migliore amico di Veronica.\nNel 1982 si \u00e8 diplomata alla \"High School\" di New York per le arti dello spettacolo. Ha fatto un tour negli Stati Uniti e in Europa con sua madre, la cantante Shirley Bash, nello spettacolo teatrale \"Porgy e Bess\". Suo padre \u00e8 lo scrittore Joseph Gimpel."}
{"id": "1342352", "revid": "339392", "url": "https://it.wikipedia.org/wiki?curid=1342352", "title": "Nancy O'Reilly", "text": ""}
{"id": "1342358", "revid": "1543377", "url": "https://it.wikipedia.org/wiki?curid=1342358", "title": "Lago Nero (Bergamo)", "text": "Il lago Nero \u00e8 un lago artificiale situato nelle Alpi Orobie in alta Val Seriana, racchiuso in una vallata contenente i seguenti bacini artificiali:\nCostruito negli anni 1920 dall'Azienda Elettrica Crespi e C. \u00e8 il maggiore dei cinque laghi. Il progetto originale della diga vedeva la sua forma esterna a grandi arconi a tutto sesto, ma quando il lavoro era gi\u00e0 iniziato, dopo il crollo della diga del Gleno fu rivista la sua forma, venne demolito quanto gi\u00e0 iniziato e fu realizzata la nuova costruzione con la forma circolare ritenuta pi\u00f9 resistente alla pressione dell'acqua.\nLa zona si raggiunge per la via pi\u00f9 breve partendo da Valgoglio, in alta Val Seriana. Il sentiero parte dalla zona nord-est del paese, ed \u00e8 ben segnato .\nSi sale seguendo inizialmente le condotte d'acqua fino a giungere in vista della diga del lago Sucotto, quindi si prosegue a sinistra, cio\u00e8 in direzione ovest, su per una salita che, poco pi\u00f9 in alto, porta alla diga del lago Nero in prossimit\u00e0 del quale sorge la baita lago Nero gestita dalla sottosezione C.A.I. di Ardesio Alta Val Seriana.\nEventi.\nQuesto lago, che prende il nome dal nero riflesso dei monti nelle sue acque, \u00e8 stato anche luogo di un incidente mortale.\nL'11 ottobre 1933, un gruppo di operai si trovava su di un ponte pensile, collegato a una piatta che si muoveva su appositi binari, per un normale lavoro di iniezioni cementarie al muraglione della diga. Detto ponte cedette e gli operai precipitarono nel lago, nelle acque profonde e fredde dal disgelo della neve in aprile. Due operai si salvarono aggrappandosi a chiodi e galleggianti, mentre quattro di loro, Scacchi Pietro, 18 anni, Terzi Giuseppe, 23 anni, Boccardi Pietro, 34 anni e Costa Bortolo, 43 anni, persero la vita annegando nelle nere acque. \nIl nome di lago Nero, verr\u00e0 per molti anni collegato a questa tragedia."}
{"id": "1342359", "revid": "1684799", "url": "https://it.wikipedia.org/wiki?curid=1342359", "title": "Gig (album)", "text": "Gig \u00e8 il primo album live della punk band Circle Jerks, pubblicato nel 1992."}
{"id": "1342361", "revid": "339392", "url": "https://it.wikipedia.org/wiki?curid=1342361", "title": "Andrew Packard", "text": ""}
{"id": "1342369", "revid": "1259603", "url": "https://it.wikipedia.org/wiki?curid=1342369", "title": "Bioregionalismo", "text": "Il bioregionalismo \u00e8 una teoria ecologista, basata sull'individuazione e lo studio di aree naturalmente definite chiamate bioregioni o ecoregioni, formulata per la prima volta da Peter Berg e Raymond Dasmann alla fine degli anni 1960. \u00c8 un fenomeno culturale con risvolti politici, economici ed ambientali.\nStruttura.\nIl bioregionalismo \u00e8 un approccio etico, politico, ideologico, legato al territorio in cui si vive, considerato come un insieme omogeneo dal punto di vista morfologico e da quello degli esseri viventi.&lt;br&gt;\nRappresenta in un certo senso \"l'intersezione\" tra diverse anime culturali del movimento ambientalista: quelle tradizionaliste, (in senso eminentemente folclorico-ambientalista) e quelle localiste. Lo studio delle bioregioni utilizza largamente la Teoria degli insiemi elaborata da Georg Cantor.&lt;br&gt;\nSi tratta di una \"Weltanschauung\" (visione del mondo) elaborata sul finire degli anni sessanta del novecento. . Si tratta quindi di considerare un territorio geografico omogeneo in cui dovrebbero essere predominanti le regole dettate dalla natura e non le leggi che l'uomo avrebbe definito. \"Il governo della natura\", cos\u00ec Kirckpatrick Sale ha definito il pi\u00f9 profondo significato di bioregionalismo.\nL'individuazione di una Bioregione.\nLa bioregione \u00e8 un'unit\u00e0 territoriale, dalle caratteristiche fisiche ed ecologiche omogenee. Non esiste una dimensione \"standard\": pu\u00f2 essere una grande vallata fluviale o una catena montuosa, pu\u00f2 abbracciare diversi ecosistemi. In un paese come l'Italia, non esistendo ancora una classificazione condivisa, potremmo considerarla una sintesi tra un distretto biogeografico e il territorio di una provincia.\nNonostante le bioregioni siano tutte interrelate, ogni persona vive all'interno di una specifica e determinata bioregione. Peter Berg, uno dei padri fondatori del bioregionalismo, ha definito la bioregione come \"tanto il terreno geografico quanto il terreno della coscienza\".\nBioregionalismo secondo Thomas Rebb.\nIl bioregionalismo \u00e8 quindi quella \"forma di organizzazione umana decentrata che, proponendosi di mantenere l'integrit\u00e0 dei processi biologici, delle formazioni di vita e delle formazioni geografiche specifiche della bioregione, aiuta lo sviluppo materiale e spirituale delle comunit\u00e0 umane che la abitano\" (Thomas Rebb). Infatti una volta che si \u00e8 riconosciuta la propria bioregione, il proprio \"luogo\" che sia urbano, rurale o selvaggio, bisogna viverci interamente, pensare in modo bioregionale, che non \u00e8 l'adesione ad una nuova statica ideologia ma la scoperta, e la pratica quotidiana, di un nuovo vivere personale ed ecologista in armonia con la natura (il \"real work\" di Gary Snyder). L'elaborazione di tale concetto spetta all'intellettuale canadese Alan Van Newkirk. Quest'ultimo, studiando geografia umana, giunse alla conclusione che le comunit\u00e0 degli esseri viventi, interagiscono tra loro e con il loro ambiente fisico, secondo l'organizzarsi in insiemi che mostrano continuit\u00e0 tra le caratteristiche fisiche ed ecologiche.\nStoria.\nL'anno di nascita del Bioregionalismo, prima come elaborazione culturale precisa (e poi anche come movimento socio-politico organizzato) \u00e8 il 1971. In quell'anno dalla collaborazione fra Van Newkirk ed il militante ambientalista Peter Berg sorge la definizione precisa di bioregione, come territorio che possiede caratteristiche di omogeneit\u00e0 culturale e biofisica.\nBioregionalismo nel Nord America e in Europa.\nBattersi affinch\u00e9 le bioregioni cos\u00ec definite acquisiscano sempre maggiori autonomie, fino alla sovranit\u00e0 vera e propria, poteva far s\u00ec che sarebbero divenute i punti focali del ripristino ecologico ed il territorio il contenitore ideale in cui la societ\u00e0 umana avrebbe potuto vivere in equilibrio sostenibile con i sistemi naturali circostanti. Tali concetti avevano, nella cultura americana, dei precisi precedenti. In primo luogo la spontanea tendenza - peraltro oggi non pi\u00f9 dominante - al decentramento ed alle autonomie locali (aspetto che colp\u00ec Alexis de Tocqueville nel suo \"La democrazia in America\") e il riferimento alle culture indigene dei Nativi americani, degli Amish, dei franco-spagnoli Cajun di Florida e Louisiana nonch\u00e9 l'epopea confederata.\nNella formulazione americana originaria, l'uomo \u00e8 visto solamente una parte della complessa rete di ecosistemi, in una prospettiva non pi\u00f9 antropocentrica bens\u00ec biocentrica come insegnano anche i principi dell'ecologia profonda.\nIn Europa, l'idea che la societ\u00e0 cristiana che si \u00e8 avuta nel periodo della cosiddetta anarchia feudale del Medio evo era istituzionalmente simile (tanto pi\u00f9 che, comunque, le bioregioni qui identificate coincidono pi\u00f9 o meno con gli antichi feudi) \u00e8 all'origine di un tentativo di lettura cattolica (quindi non primariamente biocentrica) del bioregionalismo. Il massimo rappresentante di tale tentativo \u00e8 il fiorentino Giannozzo Pucci. Mentre, in una versione pi\u00f9 legata allo schema originario americano, \u00e8 rappresentata dalla Newsletter \"Il Lato selvatico\" pubblicata dal Sentiero Bioregionale.\nLa critica ai sistemi politici costituiti.\nIn concreto, la prospettiva bioregionalista, in tutte le sue accezioni, vede nello Stato-nazione un'istituzione storicamente recente e, contemporaneamente, gi\u00e0 obsoleta, che si \u00e8 imposta dopo una lotta contro le autonomie locali, trasformando l'abitante da agente attivo e partecipante alle decisioni - qual era nel contesto comunitario, come si vede dalle vestigia rimaste, per esempio, in alcuni Cantoni svizzeri - a recettore passivo di beni e servizi in cambio della sua anonima \"cittadinanza\". In controtendenza, il bioregionalismo propone una ristrutturazione complessiva dell'organizzazione territoriale, per il bene non solo degli esseri umani (che, comunque, nelle letture europee restano centrali), ma di tutta la biosfera, ridiscutendo gli arbitrari confini statuali della tarda modernit\u00e0, a partire dal principio d'autodeterminazione, esprimendo autonomie ed interconnessioni naturali sulla base delle identit\u00e0 culturali. Dalla pi\u00f9 semplice - la comunit\u00e0 locale - alla pi\u00f9 complessa - il pianeta terra: la mitica Gaia. Inoltre spinge a recuperare lo spirito che caratterizz\u00f2 il \"senso del limite\" degli antichi, o anche di moderni, come Giovannino Guareschi e Aleksandr Isaevi\u010d Sol\u017eenicyn. Il problema di fondo \u00e8 di ripensare pluralisticamente il mondo fuori da come si \u00e8 strutturato l'Occidente post-rivoluzione francese, col suo pseudo-universalismo monistico e dalla sua visione etnocentrica rispetto alla quale tutto diventa periferia.\nBioregionalismo in Italia.\nIn Italia il bioregionalismo non ha grande diffusione, a partire dalle principali associazioni ambientaliste, i verdi e la sinistra politica in genere. Ha suscitato un certo interesse in settori del movimento anarchico e pensatori anticonformisti, come Eduardo Zarelli, Giorgio Nebbia, Giuseppe Moretti. ."}
{"id": "1342375", "revid": "1632387", "url": "https://it.wikipedia.org/wiki?curid=1342375", "title": "Oddities, Abnormalities and Curiosities", "text": "Oddities, Abnormalities and Curiosities \u00e8 un album dei Circle Jerks, punk band californiana, pubblicato nel 1995. Si tratta dell'ultimo lavoro fino ad oggi pubblicato dal gruppo."}
{"id": "1342382", "revid": "80339", "url": "https://it.wikipedia.org/wiki?curid=1342382", "title": "Stadio Luzhniki", "text": ""}
{"id": "1342391", "revid": "118962309", "url": "https://it.wikipedia.org/wiki?curid=1342391", "title": "Matilda (romanzo)", "text": "Matilda (in lingua originale \"Mathilda\") \u00e8 un romanzo semi-autobiografico di Mary Shelley scritto nel 1819, pubblicato postumo nel 1959. Scritto fra il 4 agosto e il 12 settembre del 1819, in seguito al dolore di Shelley per la perdita del figlio William, avvenuta il 7 giugno dello stesso anno per malaria, il romanzo tratta di un amore incestuoso padre-figlia.\nIl titolo dell'opera doveva essere inizialmente \"The Fields of Fancy\" in riferimento ad un'opera inconclusa di sua madre Mary Wollstonecraft che trattava la stessa tematica. Venne poi cambiato dalla stessa autrice in \"Mathilda\", anche se poi utilizzer\u00e0 la variante \"Matilda\" per il nome della protagonista.\nTrama.\nIn una landa isolata dal mondo la giovane Matilda decide di scrivere, in punto di morte, una lettera confessione al suo amico poeta Woodville, per rivelargli il terribile segreto che da anni nasconde. La lettera, suddivisa in due parti, comincia con la storia della vita di Matilda; racconta di come la sua nascita abbia portato alla morte della madre Diana a causa di complicazioni dovute al parto, e di come il padre (di cui mai viene rivelato il nome) l'abbia abbandonata ad una sua sorellastra perch\u00e9 si sentiva incapace di crescere una figlia senza la sua amata moglie. Matilda cresce cos\u00ec sentendosi abbandonata da tutti e soprattutto non amata (nemmeno sua zia le voleva bene), questo fino a quando, all'et\u00e0 di 16 anni, il padre si ripresenta a casa con l'intenzione di rimediare al torto fatto alla figlia prendendosi cura di lei. Comincia cos\u00ec quello che Matilda stessa definisce il momento pi\u00f9 bello della sua vita: suo padre \u00e8 tornato, le vuole bene e trascorreranno insieme il resto della loro vita. Questo stato di grazia dura per\u00f2 poco, il padre infatti comincia improvvisamente a ignorare e respingere la figlia, gettando Matilda nella pi\u00f9 cupa disperazione. Ben presto viene svelato il motivo di questo suo strano comportamento: il padre si \u00e8 infatti innamorato della sua stessa figlia, arrivando perfino a considerarla come la sua defunta moglie, Diana; affermer\u00e0 infatti:\n\"\u201cDiana le ha dato la vita; lo spirito di sua madre \u00e8 stato trasferito in lei, e lei dovrebbe essere come Diana per me.\u201d\"\nConfessato questo suo incestuoso segreto alla figlia, decide di mettere fine alla sua esistenza e riesce nell'intento prima che la figlia possa impedirglielo.\nInizia cos\u00ec la seconda parte della storia: Matilda, a causa del dolore per la perdita del padre e sentendosi macchiata per quell'amore proibito provato dal padre, decide di inscenare il proprio suicidio per potersi nascondere da tutti. Vive cos\u00ec due anni in completa solitudine, fintanto che incontra Woodville, unica persona con la quale riuscir\u00e0 ad instaurare un rapporto umano dopo il padre. Il racconto della sua storia termina con la morte per tisi di Matilda, che termina la lettera congedandosi da Woodville.\nPubblicazione.\nMary Shelley invi\u00f2 il manoscritto al padre William Godwin per sottoporlo a revisione prima di un'eventuale pubblicazione. Il padre defin\u00ec il romanzo \"disgustoso e detestabile\", aggiungendo inoltre che, se mai fosse stato pubblicato, \"avrebbe dovuto esserci una prefazione per preparare la mente dei lettori e impedire che fossero tormentati dal timore che da un momento all'altro l'eroina potesse cadere\" (dal diario di Maria Gisborne, 8 agosto 1820). Si rifiut\u00f2 inoltre di restituire il manoscritto alla figlia, nonostante le continue richieste di quest'ultima e le intercessioni di Maria Gisborne, amica di entrambi.\nIl romanzo fu pubblicato per la prima volta nel 1959 da Elizabeth Nitchie dopo essere stato rinvenuto fra vecchie carte.\nCritiche.\nMolti critici hanno spesso letto l'opera come un'autobiografia, soprattutto per ci\u00f2 che concerne i tre personaggi principali che rappresentano rispettivamente William Godwin, Mary Shelley e Percy Shelley. La trama in s\u00e9 per s\u00e9 in ogni caso non \u00e8 autobiografica. Le analisi della prima stesura di Matilda, intitolata \"The Fields of Fancy\", rivelano che Mary Shelley prese come punto di partenza per il romanzo il racconto incompiuto di Mary Wollstonecraft intitolato \"The Cave of Fancy\", nel quale la madre di una giovane ragazza muore in un naufragio. Come accade alla stessa Mary Shelley, Matilda finisce con l'idealizzare la madre perduta. \nSecondo Janet Todd la mancanza della figura materna nelle pagine finali dell'opera suggeriscono l'idea che la morte di Matilda renda il personaggio una cosa sola con la madre, permettendole un'unione con il padre morto. La critica Pamela Clemit resiste alla semplice lettura autobiografica dell'opera, suggerendo l'idea dell'artificio letterario di \"Mathilda\", spiegando cos\u00ec l'instabile narrazione nello stesso stile del padre (come succede all'elemento dell'inseguimento nell'opera \"Caleb William\" di Godwin e nel \"Frankenstein o il moderno Prometeo\" di Mary Shelley). Il primo curatore dell'opera, Elizabeth Nitchie, evidenzia che l'opera pecca di \"verbosity, loose plotting, somewhat stereotyped and extravagant characterization\" ma che esalta \"feeling for character and situation and phrasing that is often vigorous and precise\".\nIl romanzo pu\u00f2 anche essere letto come la metafora di ci\u00f2 che succede ad una donna quando, ignorante di tutte le conseguenze, segue il proprio cuore restando per\u00f2 dipendente dal proprio benefattore, incarnato da una figura maschile."}
{"id": "1342392", "revid": "228587", "url": "https://it.wikipedia.org/wiki?curid=1342392", "title": "Katanga (disambigua)", "text": ""}
{"id": "1342398", "revid": "767487", "url": "https://it.wikipedia.org/wiki?curid=1342398", "title": "La regina dei desperados", "text": "La regina dei desperados (\"Montana Belle\") \u00e8 un film del 1952 diretto da Allan Dwan.\nTrama.\nBelle Starr, moglie di un criminale ucciso durante una rapina, sta per essere impiccata da una folla inferocita, ma viene salvata dai fratelli Bob e Gary Dalton, due fuorilegge che la portano con s\u00e9 al quartier generale della banda. Belle si unisce a loro e si innamora di Bob, ma la loro burrascosa relazione viene interrotta dal giocatore d'azzardo Tom Bradfield, proprietario di una bisca. Con la complicit\u00e0 di un emissario, Bradfield fa credere ai Dalton che le circostanze siano favorevoli per una rapina, ma in realt\u00e0 mette sulle loro tracce la polizia, che fa irruzione nel covo della banda, dove si trova Belle. Credendosi tradita, Belle vuole vendicarsi ma in realt\u00e0 \u00e8 proprio grazie al suo intervento che i Dalton riescono a salvarsi.\nBelle allora si mette a capo di una sua propria banda, che imperversa nell'Oklahoma fino al giorno in cui, rimessi gli abiti femminili, si ripresenta alla bisca di Tom. Questi approfitta della sua presenza per catturare i Dalton, ma riesce nel suo intento solo dopo una serie di vicende, durante le quali ha modo anche di dichiarare a Belle il suo amore. Alla fine anche Belle viene arrestata, ma dopo aver pagato il suo debito alla giustizia, trova ancora Tom pronto a offrirle la possibilit\u00e0 di una nuova vita.\nProduzione.\nIl film fu prodotto da Howard Welsch per la Republic Pictures nel 1948; nella primavera del 1949 il magnate del cinema Howard Hughes volle acquistare il negativo e lo tenne nel cassetto per tre anni fino a quando non lo mand\u00f2 nelle sale per la sua casa cinematografica, la RKO Radio Pictures, nel novembre 1952.\nIn questo western dichiaratamente romanzato, che non ha alcuna pretesa biografica, il ruolo di Belle Starr, leggendaria fuorilegge realmente esistita, che sparse il terrore in Oklahoma a met\u00e0 del XIX secolo, \u00e8 interpretato dalla prorompente Jane Russell.\nEdizioni Home Video.\nDal 2019 esiste un'edizione italiana Home-Video del film, edita da DNA Srl, inclusa come Extra nel DVD del film \"AGGUATO A CIMARRON PASS\" (1958). Il film \u00e8 stato editato con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme."}
{"id": "1342400", "revid": "1305772", "url": "https://it.wikipedia.org/wiki?curid=1342400", "title": "Nightlife (Pet Shop Boys)", "text": "Nightlife \u00e8 il settimo album in studio del gruppo musicale britannico Pet Shop Boys, pubblicato l'11 ottobre 1999 dalla Parlophone.\nDescrizione.\nOriginalmente i Pet Shop Boys volevano realizzare un musical dal titolo omonimo: diversi brani vennero composti in quel periodo, ma poi si prefer\u00ec realizzare un album. Ci\u00f2 nonostante, l'idea del musical non venne bocciata: infatti, parallelamente alla realizzazione e promozione di \"Nightlife\", i Pet Shop Boys scrissero e riuscirono a portare a teatro il musical \"Closer to Heaven\". In virt\u00f9 di essere stati composti nello stesso periodo, sia il musical che l'album \"Nightlife\" stesso affrontano la tematica della vita notturna (appunto, in inglese, \"Nightlife\"). Ci\u00f2 rende perci\u00f2 \"Nightlife\" non solo il primo ed attualmente unico concept album dei Pet Shop Boys ma anche l'album con il sound pi\u00f9 dark.\nSebbene vi sono numerose influenze in questo album (dalla disco di \"New York City Boy\" alla country di \"You Only Tell Me You Love Me When You're Drunk\" o dalla trance in \"For Your Own Good\" alla dance pop in \"I Don't Know What You Want but I Can't Give It Any More\"), \"Nightlife\" si contraddistingue con un sound particolare in quanto il duo ha unito elementi reali di orchestra con un massiccio impiego di sintetizzatore, tastiera, sequencer e altri elementi della techno. Oltre a ci\u00f2 \"Nightlife\" presenta il secondo duetto ufficiale della carriera del duo, ovvero quello con Kylie Minogue nel brano \"In Denial\".\n\"Nightlife\" si contraddistingue anche per il numero di singoli estratti: per la prima volta nella loro carriera i Pet Shop Boys estraggono solo tre singoli: \"I Don't Know What You Want but I Can't Give It Any More\" (incluso nel Guinness dei primati come \"canzone con il titolo pi\u00f9 lungo del mondo\"), \"New York City Boy\" e \"You Only Tell Me You Love Me When You're Drunk\"; i relativi videoclip si caratterizzarono per gli elevati costi di produzione, come confermato da Tennant. Nonostante l'alta percentuale di vendite, i singoli non ricevettero un grande spazio fra le radio, fattore che contribu\u00ec a classificare l'album alla posizione numero 7 nel Regno Unito. Tale posizione fu il pi\u00f9 basso piazzamento di un album del duo in classifica (primato negativo che venne poi eguagliato con il successivo album \"Release\" del 2002 per poi essere aggiornato al 2012 con il loro album \"Elysium\".\nLa \"Nightlife-era\".\nCos\u00ec come per \"Very\", anche per \"Nightlife\" i Pet Shop Boys adottarono dei costumi particolari, costumi che identificarono questa fase del gruppo come la \"Nightlife-era\".\nIl look era composto da: pantaloni larghi a strisce bianche e nere, giacche nere (quella di Tennant simile ad un cappotto), occhiali neri a forma rotonda, sopracciglia dipinte e capelli biondi in stile punk. Durante tutte le loro apparizioni e concerti, incluso il \"\" i Pet Shop Boys adottarono questo nuovo look che, con il tempo, divenne una delle immagini storiche della loro carriera.\nSuccesso commerciale.\nNella sua settimana di pubblicazione \"Nightlife\" vendette 17,038 copie le quali fecero debuttare il disco in 7\u00aa posizione nella Official Albums Chart, escludendo i Pet Shop Boys per la prima volta della loro storia dalla Top 5. Ci\u00f2 nonostante, con il tempo, \"Nightlife\" ottenne il disco d'oro in madrepatria con oltre centomila copie vendute e vendendo globalmente circa 1.2 milioni di copie."}
{"id": "1342404", "revid": "767487", "url": "https://it.wikipedia.org/wiki?curid=1342404", "title": "A luci spente", "text": "A luci spente \u00e8 un film italiano del 2004 diretto da Maurizio Ponzi.\nTrama.\nA Roma, tra l'autunno del 1943 e la primavera-estate del 1944 una troupe cinematografica gira, all'interno di un convento utilizzato come \"set\", un film dal titolo \"Redenzione\". Fanno parte del cast, tra l'altro, due attori famosi: Elena Monti e Primo Ratelli, quest'ultimo in attesa di trasferirsi al nord, a Venezia, dove il fascismo ha concentrato l'attivit\u00e0 cinematografica del regime. Il regista, Giovanni Forti, pensa alla solita storia sentimentale con venature di religiosit\u00e0, secondo i clich\u00e9 allora in voga.\nLa lavorazione del film interseca tutti i drammatici momenti vissuti dalla citt\u00e0 di Roma durante l'occupazione nazionalsocialista: i rastrellamenti, la resistenza clandestina, i bombardamenti, il coprifuoco, la deportazione degli ebrei, la povert\u00e0, i razionamenti, la delazione.\nMolte di queste vicende coinvolgono direttamente i vari componenti della troupe: una sarta si innamora e sposa un giovane fotografo, le cui riprese dei quartieri bombardati impressionano il regista per il loro crudo realismo, la costumista ebrea viene deportata, la famosa attrice si innamora del giovane partigiano che, sfuggendo ad un arresto, \u00e8 capitato proprio sul \"set\" del film dove trova accoglienza e protezione, il primo attore si rivela un delatore del regime, ma alcuni operai lo sorprendono e lo obbligano ad andarsene, i preti del convento ospitano un noto politico ricercato, un macchinista perde il figlio in guerra, il regista viene arrestato e si salva solo grazie all'amicizia dell'attrice con un gerarca.\nAlla fine, oltre alla conclusione (non sempre felice) di alcune vicende sentimentali dei protagonisti, il film termina con la presa di coscienza del regista di voler fare un cinema diverso e realistico (e non pi\u00f9 quelle che egli definisce \"commedie ungheresi\") e con i cineasti che accorrono nelle strade di Roma per filmare l'ingresso delle truppe americane che liberano la citt\u00e0.\nAltre notizie.\nL'opera \u00e8 stata realizzata nel 2003, ed ha ottenuto il visto di censura nel gennaio 2004, ma la sua distribuzione \u00e8 poi avvenuta quasi due anni dopo, all'inizio dell'estate 2005, a causa della mancata erogazione dei contributi ministeriali.\nAl regista Maurizio Ponzi si deve, nel 1982, \"Madonna che silenzio c'\u00e8 stasera\", primo film in cui Francesco Nuti appare come protagonista singolo.\nRiferimenti storici.\n\"A luci spente\" \u00e8 ispirato ad un noto episodio, realmente accaduto, che viene anche indirettamente citato nel corso della pellicola. Nella seconda met\u00e0 del 1943, infatti, Vittorio De Sica, realizz\u00f2 a Roma, avendo come \u2018'set'\u2019 la Basilica di San Paolo fuori le mura, (a quel tempo Cinecitt\u00e0 era colpita dai bombardamenti o occupata dagli sfollati) un film di ispirazione religiosa dal titolo \"La porta del cielo\". Il film fu girato in mezzo a mille difficolt\u00e0, anche perch\u00e9 quasi tutte le attrezzature di Cinecitt\u00e0 erano state inviate dai Tedeschi a Praga.\nLa lavorazione della pellicola, che era apertamente sostenuta dal Vaticano, fu volutamente prolungata, in modo da giustificare la permanenza a Roma di molti artisti che non volevano raggiungere la \"Cittadella del cinema\" che il regime di Sal\u00f2 aveva allestito a Venezia. Tra questi Aldo Fabrizi, Alida Valli, Roldano Lupi, Andrea Checchi, Claudio Gora, Massimo Girotti.\"La porta del cielo\" \u00e8 uno dei tre film che furono girati a Roma in quel periodo ed usc\u00ec poi nel novembre del '44.\nAltri riferimenti storici riguardano: l'inquadratura di un poster del film \"Non ti pago\" che era stato girato nel 1942, tratto dall'omonima commedia scritta nel 1940 da Eduardo De Filippo., l'\u2019immagine di una copia del quotidiano, clandestino \"L'Unit\u00e0\", la citazione di \"Via col vento\" e Cary Grant per il rimpianto dei film americani che la guerra non consente pi\u00f9 di vedere. Viene mostrata una copia del rotocalco \"Cine Illustrato\", una rivista nata nel 1935 e poi proseguita sino al 1960.\n\u00c8 invece un errore storico il racconto del lutto che colpisce un operatore della troupe: si dice che suo figlio \u00e8 morto in guerra quale militare della divisione \"Ariete\" sul fronte greco albanese, ma non risulta che tale unit\u00e0 sia mai stata schierata su quel fronte, e di certo non nel 1944.\nCritica.\nLa pellicola \u00e8 stata accolta con giudizi abbastanza positivi. Su \"La Stampa\" Lietta Tornabuoni vi scorge una narrazione delle origini del cinema neorealista: \u00abracconta [...] il passaggio del cinema italiano dal fascismo al post fascismo: non fu un mutamento brusco e totale, ma una continuit\u00e0 di cineasti (Rossellini \u00e8 il personaggio esemplare) e di strutture...\u00bb.\nSecondo il sito \"cinecriticaweb\" il film \u00abpu\u00f2 dirsi, sostanzialmente, riuscito grazie ad un cast di tutto rispetto e ad una vicenda capace di parlare del nostro presente, pur guardando al passato.\u00bb.\nPer Tullio Kezic il film descrive \u00abun momento di disagi, rischi e tragedie incombenti che tuttavia Ponzi e i suoi sceneggiatori, Pietro Spila e Stefano Tummolini, ripropongono come una fase di crescita morale e artistica\u00bb. A proposito della De Sio osserva che \u00abla sua crisi riecheggia il passaggio di Anna Magnani, Clara Calamai o Carla Del Poggio dai telefoni bianchi al neorealismo. \u00c8 inutile aggiungere - prosegue il critico - che per la seriet\u00e0 degli intenti e la finezza di molte notazioni, \"A luci spente\" avrebbe meritato di uscire in un periodo migliore. Ponzi \u00e8 stato abile anche nel destreggiarsi con la povert\u00e0 dei mezzi a disposizione. Quella che regge meno \u00e8 la struttura del film, ambiziosamente pensato come un racconto polifonico (anche nel senso delle voci che si alternano fuori campo), con il risultato di togliere spazio ai protagonisti, mentre intorno c' \u00e8 un pullulare di situazioni che non prendono vita\u00bb."}
{"id": "1342420", "revid": "767487", "url": "https://it.wikipedia.org/wiki?curid=1342420", "title": "La fine \u00e8 nota (film)", "text": "La fine \u00e8 nota \u00e8 un film del 1993 diretto da Cristina Comencini.\nTrama.\nUn noto avvocato, tornando dal lavoro, assiste al suicidio di uno sconosciuto che perisce gettandosi da una finestra del suo elegante appartamento romano. In casa, sua moglie Maria \u00e8 sconvolta: gli riferisce che l'uomo era venuto a cercarlo per farsi difendere in un imminente processo che lo vedeva imputato per terrorismo. Dell'uomo si conoscono i precedenti ma l'avvocato, deciso a scoprire la verit\u00e0, prende a investigare per proprio conto. Da questo momento si sposter\u00e0 a Torino, citt\u00e0 ove l'uomo aveva risieduto, fino a zone sperdute della Sardegna, regione d'origine del suicida.\nPassato e presente si intrecciano via via pi\u00f9 strettamente, fino alle battute di un sorprendente finale."}
{"id": "1342421", "revid": "339392", "url": "https://it.wikipedia.org/wiki?curid=1342421", "title": "Wanderers Montevideo", "text": ""}
{"id": "1342426", "revid": "161374", "url": "https://it.wikipedia.org/wiki?curid=1342426", "title": "Primera Divisi\u00f3n uruguaiana", "text": ""}
{"id": "1342429", "revid": "6923", "url": "https://it.wikipedia.org/wiki?curid=1342429", "title": "McDonnell Douglas MD-81", "text": ""}
{"id": "1342431", "revid": "1748167", "url": "https://it.wikipedia.org/wiki?curid=1342431", "title": "Misofobia", "text": "Misofobia (dal greco \"mysos\", sporco e \"phobos\", paura) \u00e8 il termine utilizzato per descrivere una paura patologica del contatto con lo sporco per evitare qualsiasi tipo di contaminazione o di germe (\u00e8 definita anche come la sindrome di Pilato). I soggetti che soffrono di questa fobia, detti, misofobi, aumentano le loro precauzioni igieniche all'inverosimile.\nQuesta fobia viene talvolta chiamata anche germofobia (o germafobia), una combinazione di germe e fobia che significa, letteralmente, \"fobia dei germi\", cos\u00ec come bacillofobia e bacterofobia.\nIl termine venne introdotto da William A. Hammond nel 1879 durante la descrizione di un caso di disturbo ossessivo-compulsivo mostrata da una persona nell'atto di lavarsi ossessivamente le mani.\nLa misofobia \u00e8 stata a lungo correlata al disturbo ossessivo-compulsivo sebbene Harry Stack Sullivan, uno psichiatra americano, abbia fatto notare che, mentre la paura dello sporco sottolinea la compulsione di una persona con questo disturbo, il suo stato mentale non \u00e8 causato dai germi, bens\u00ec da un semplice imperativo: \"le mani vanno lavate\"."}
{"id": "1342432", "revid": "287204", "url": "https://it.wikipedia.org/wiki?curid=1342432", "title": "Superficie gaussiana", "text": "Una superficie gaussiana \u00e8 una superficie chiusa nello spazio a tre dimensioni, attraversata da un flusso di campo elettrico o campo magnetico. Questo concetto \u00e8 usato in congiunzione con la legge di Gauss (una conseguenza del teorema della divergenza).\nSi tratta semplicemente di una superficie, o meglio di un set di superfici, normali al campo elettrico in ciascun punto. Come tali, presenteranno la medesima simmetria del campo. La sfera o il cilindro infinito sono due esempi comuni di superficie gaussiana, che si riferiscono rispettivamente al campo prodotto da una carica puntiforme e a quello generato da un filo conduttore di lunghezza infinita. Il concetto complementare \u00e8 quello di linea di flusso.\nEsempi di superfici gaussiane.\nSuperficie sferica.\nLe superfici sferiche possono essere utilizzate per calcolare il campo elettrico o il flusso di:\nViene scelta una sfera gaussiana che sia concentrica con la distribuzione di carica.\nSuperficie cilindrica.\nLe superfici cilindriche possono essere utilizzate per calcolare il campo elettrico o il flusso di:\nViene scelto un cilindro gaussiano che sia coassiale alla linea o al cilindro."}
{"id": "1342434", "revid": "767487", "url": "https://it.wikipedia.org/wiki?curid=1342434", "title": "Zoo (film)", "text": "Zoo \u00e8 un film del 1988 diretto da Cristina Comencini.\nTrama.\nMartina, una ragazzina di undici anni, vive nello zoo di Girasoli perch\u00e9 suo padre, rimasto vedovo, ha trovato lavoro l\u00ec come guardiano notturno, e per tale motivo passa tutto il giorno a stretto contatto con i mostri che vi sono rinchiusi. Tuttavia si sente molto sola.\nUn giorno Martina incontra Ratt, un ragazzo Sinti di quindici anni, che si \u00e8 rifugiato nello zoo dopo essere fuggito dal campo nomadi e dall'uomo che l'ha comprato dai suoi genitori. Dopo un'iniziale diffidenza, i due diventano amici.\nQuando il padre scopre Martina, vestita da zingara e il ragazzo addormentati vicini, chiama la polizia. I poliziotti arrivano al giardino zoologico, ma Martina e Ratt fuggono in sella ad un elefante e partono per la citt\u00e0 natale di Ratt."}
{"id": "1342435", "revid": "729019", "url": "https://it.wikipedia.org/wiki?curid=1342435", "title": "Shine (album Cyndi Lauper)", "text": "Shine \u00e8 un album discografico di Cyndi Lauper pubblicato nel 2004 dalla Sony Music Japan.\nIl disco.\nProduzione.\nL'album \"Shine\" \u00e8 un album pop-rock, filtrato con un tono pi\u00f9 o meno marcato, sia da elementi di musica elettronica, presenti nella maggior parte delle canzoni, che da strumenti come il sitar ed il fiddle.\nTematiche.\nLe canzoni non sono legate l'una all'altra da un tema in particolare, ma spaziano su argomenti di ogni tipo.\nBrani.\nLa canzone \"Shine\" ha un testo molto semplice, e risulta, concettualmente, sulla falsariga della canzone \"True Colors\".\n\"It's Hard to Be Me\" (\u00ab\u00c8 difficile essere me\u00bb) \u00e8 stata scritta insieme a William Wittman e Rob Hyman, per alcune cadute accidentali della Lauper, dal palco, durante le sue esibizioni, ed in maniera del tutto inconsapevole riguardo al processo ad Anna Nicole Smith. In realt\u00e0 \"It's Hard to be me\" \u00e8 un brano di autocoscienza in cui la Lauper si mette in discussione e critica il giudizio negativo che gli altri hanno su di lei. Declinando l'offerta fatta nel 2002 da Anna Nicole Smith, per utilizzare \"It's Hard To Be Me\" nel reality show \"The Anna Nicole Show\", per Cyndi Lauper questo brano \u00e8 un ritorno alle origini ed \u00e8 molto ben riuscito nelle esibizioni \"live\", dove riacquista un tono di un certo spessore, con uno stile quasi punk-rock.\nIn \"Madonna Whore\" la Lauper analizza, da un punto di vista femminile, il complesso che secondo la psicoanalisi freudiana gli uomini hanno sulle donne.\nNell'album viene ripreso, con un nuovo arrangiamento, anche \"Who Let In The Rain\", in origine pubblicato nell'album \"Hat Full of Stars\" del 1993.\nPubblicazione.\nL'album \"Shine\" era gi\u00e0 pronto nel 2001, quando erano state fatte circolare delle copie promozionali stampate dalla Edel Music. A causa della bancarotta della casa discografica Edel, Cyndi Lauper riesce a salvare e a riavere i diritti di alcuni brani che riesce a far pubblicare in un EP omonimo, ed in un Singolo Remix, da una casa discografica indipendente, la Oglio Records.\nRispetto alla versione promozionale della Edel, l'album \"Shine\", pubblicato nel 2004 dalla Sony Music Japan, prevede l'aggiunta di un ulteriore canzone (\"I Miss My Baby\").\nPromozione.\nLa promozione di \"Shine\" avviene nel periodo in cui Cyndi Lauper promuove sia l'EP \"Shine\", nel 2002, ed anche nel 2003, durante la partecipazione, come supporter, al \"\" di Cher, quando tramite la Oglio Records riesce a pubblicare \"Shine Remixes\".\nL'album \"Shine\" \u00e8 stato pubblicato ufficialmente solo in Giappone, qualche tempo pi\u00f9 tardi, nel 2004, dove Cyndi Lauper \u00e8 ancora sotto contratto con la Epic.\n\"Shine\" e \"It's Hard to Be Me\" sono stati presentati, durante la promozione dell'EP \"Shine\", anche nel programma \"Music Summer Fest\" sull'emittente NBC5 di Chicago, in cui Cyndi Lauper si esibisce in due momenti distinti della trasmissione TV.\nPoco prima lo smembramento della casa discografica Edel, il brano \"Shine\" viene presentato e mandato in onda dalla rete televisiva A&amp;E, nel programma \"Pop Goes The 4th\", nel 2001, in una performance dal vivo in cui Cyndi Lauper \u00e8 accompagnata da un'intera orchestra.\n\"Water's Edge\" \u00e8 stata utilizzato nel film diretto da Elisabeth Dimon, \"Island Of The Damned\" (Terror Island).\nTour.\nSia \"Shine\" che \"It's Hard to Be Me\" sono stati presentati durante il tour promozionale dell'album At Last, ed inclusi nella scaletta del concerto di New York, tenutosi l'11 marzo 2004 a Townhall, pubblicato nel DVD \"Live... At Last\".\nAltre Pubblicazioni.\nCi sono altre pubblicazioni, inerenti all'album \"Shine\":"}
{"id": "1342440", "revid": "767487", "url": "https://it.wikipedia.org/wiki?curid=1342440", "title": "Lettera di Pietro a Filippo", "text": "La Lettera di Pietro a Filippo \u00e8 un testo cristiano, composto tra il 170 e il 220 d.C., probabilmente in lingua greca, ma si \u00e8 conservato solo in lingua copta, tramandata da uno dei codici di Nag Hammadi (VIII.2) e dal Codice Tchacos, entrambi risalenti al III-IV secolo, in due versioni non esattamente uguali. La \"Lettera\" sarebbe stata scritta da Pietro apostolo a Filippo apostolo, ma \u00e8 considerata pseudoepigrafa. Non inclusa nel canone della Bibbia, \u00e8 uno degli apocrifi del Nuovo Testamento.\nComposizione e contenuto.\nLa lettera \u00e8 datata tra la fine del II e l'inizio del III secolo sulla base di somiglianze con l'\"Apocrifo di Giovanni\" e Ireneo di Lione. L'autore della lettera dovrebbe essere Pietro apostolo, ma si tratta di un'attribuzione pseudoepigrafa. Nel testo sono presenti molte parole in prestito dalla lingua greca, indizio che l'opera fu composta originariamente in greco, sebbene poi si sia conservata solo nella versione copta. L'autore era probabilmente uno gnostico esperto di tradizione cristiana, che espose in maniera gnostica.\nSi tratta in realt\u00e0 di un \"discorso di rivelazione\", in cui Ges\u00f9 risorto risponde alle domande dei discepoli, spiegando loro le ragioni per le quali sono perseguitati. La lettera vera e propria di Pietro a Filippo fu posta all'inizio del trattato per dargli autorevolezza."}
{"id": "1342442", "revid": "75435", "url": "https://it.wikipedia.org/wiki?curid=1342442", "title": "Lettere di Pietro a Filippo", "text": ""}
{"id": "1342448", "revid": "125873880", "url": "https://it.wikipedia.org/wiki?curid=1342448", "title": "Ferrovia Napoli-Ottaviano-Sarno", "text": "La linea Napoli-Ottaviano-Sarno \u00e8 una ferrovia della rete Circumvesuviana, gestita dall'Ente Autonomo Volturno nel contesto del servizio ferroviario metropolitano di Napoli.\nLa linea corre lungo le falde del Vesuvio attraversando quasi tutti i comuni vesuviani del versante pi\u00f9 interno, e risulta essere la linea pi\u00f9 antica della rete Circumvesuviana, preceduta solo dalla linea Napoli-Baiano che per\u00f2 fu incorporata nella rete in un secondo momento.\nStoria.\nLa linea fu concessa nel 1887 alla provincia di Napoli, secondo un progetto redatto dall'ingegner Giuseppe Russo nel 1884. Tre anni dopo fu costituita la societ\u00e0 anonima della ferrovia Napoli-Ottajano, con sede a Napoli, che il 9 febbraio 1891 inaugur\u00f2 la tratta Napoli-Ottaviano-San Giuseppe Vesuviano, lunga 23,232\u00a0km, a binario singolo, scartamento ridotto e trazione a vapore. Nel 1901 la societ\u00e0 cambia denominazione in \"Strade Ferrate Secondarie Meridionali\" (SFSM), mentre nel 1904 la linea viene prolungata da San Giuseppe Vesuviano a Poggiomarino e Sarno (15,292\u00a0km) e nel luglio 1906 \u00e8 inaugurata la nuova stazione di Napoli.\nLa linea fu completamente elettrificata entro il 1926, mentre a partire dagli anni sessanta venne attuato un generale rimodernamento con l'innalzamento delle banchine.\nTraffico.\nLe corse sono cadenzate all'ora con rinforzi alla mezz'ora e tutti i treni proseguono per Sarno e effettuano tutte le fermate intermedie. In aggiunta a questi treni nella tratta Napoli Porta Nolana-Barra effettuano servizio anche i treni diretti a Torre del Greco/Torre Annunziata/Poggiomarino e i treni diretti a Torre del Greco/Torre Annunziata/Sorrento entrambi cadenzati anch'essi all'ora con rinforzi alla mezz'ora."}
{"id": "1342453", "revid": "124123", "url": "https://it.wikipedia.org/wiki?curid=1342453", "title": "Maria Arcangela Biondini", "text": "Biografia.\nSuor Maria Arcangela Biondini al secolo si chiamava Giovanna Antonia; nacque il 24 giugno 1641 a Corf\u00f9, settima di nove figli di Andrea Biondini, vicegovernatore dell'isola per conto di Venezia, e di Angela Cicogna. Nel 1655 entr\u00f2 fra le monache Serve di Maria di Santa Maria delle Grazie di Burano e nel 1657 emise la professione prendendo il nome di suor Maria Arcangela. Nel 1677 divenne badessa e tale rest\u00f2 fino al 1686. Donna sensibile ai problemi della Chiesa, avvert\u00ec quasi subito la necessit\u00e0 di una riforma claustrale. In convento, un'anziana monaca le predisse che \"Iddio le tiene preparato un Convento in una prateria ove \u00e8 anche fatta la chiesa\".\nCos\u00ec, per portare a compimento il suo progetto, suor Arcangela Biondini interpell\u00f2 l'imperatore Leopoldo I e ottenne da lui, il 6 luglio 1684, \"la risoluzione di fondazione\" di un convento. La sede fu la campagna di Arco, presso la chiesa di Santa Maria di Reggio. Ottenne anche il parere favorevole del Principe Vescovo di Trento. Non mancarono ostacoli, rimostranze degli abitanti della zona, ma alla fine \"il nome di Cesare faceva acquietare ognuno\", come scrisse. Nel 1689, dopo un viaggio abbastanza avventuroso, la Biondini arriv\u00f2 ad Arco in compagnia di una monaca e sette converse. Furono tutte accolte bene dal capitano del castello e poi dai Conti di Arco. La comunit\u00e0, che seguiva la regola dei Frati di Montesenario, presto si consolid\u00f2. Suor Maria Arcangela vi rimase fino alla morte, avvenuta il 25 novembre 1712. La sua spoglia riposa ancora oggi nel convento di Arco.\nDai suoi scritti emergono forza, fede e umilt\u00e0 cristiane. Nel giugno 1709 scrisse a un sacerdote di Rovereto che le aveva chiesto spiegazioni sul versetto del salmo 99, \"Servite Domino in Letitia\":"}
{"id": "1342455", "revid": "287204", "url": "https://it.wikipedia.org/wiki?curid=1342455", "title": "Palmas (Tocantins)", "text": "Palmas \u00e8 una citt\u00e0 del Brasile, capitale dello Stato del Tocantins, parte della mesoregione Oriental do Tocantins e della microregione di Porto Nacional; sorge nei pressi della riva destra (orientale) del fiume Tocantins.\n\u00c8 stata fondata nel 1990 appositamente per farne la capitale del nuovo Stato del Tocantins, la formazione del quale era stata decretata dall'entrata in vigore della nuova Costituzione nel 1988. Sul modello di Brasilia, Palmas \u00e8 sita in posizione baricentrica rispetto al territorio statale del quale \u00e8 capitale, ed \u00e8 una citt\u00e0 con un impianto urbanistico dalla geometria molto rigorosa e con ampi spazi riservati al verde pubblico.\nPalmas risulta essere la capitale brasiliana con il minor numero di abitanti. L'incremento della popolazione per\u00f2 \u00e8 costante e molto significativo in forza dei grandi investimenti fatti per dotare la citt\u00e0 di tutte le infrastrutture, gli uffici pubblici e i servizi necessari ad una capitale.\nTra le altre grandi opere finite di realizzare recentemente, c'\u00e8 l'aeroporto, ultimato nel 2002."}
{"id": "1342456", "revid": "1442080", "url": "https://it.wikipedia.org/wiki?curid=1342456", "title": "Telaio ad alto liccio", "text": "Il telaio ad alto liccio \u00e8 un tipo di telaio verticale usato per realizzare l'arazzo. La sua caratteristica, a differenza dell'altro tipo di telaio usato per gli arazzi, quello a basso liccio, \u00e8 di poter produrre pezzi di ampie dimensioni, pur se con tempi di lavorazione pi\u00f9 lunghi. \nStruttura.\n\u00c8 costituito da:\nFunzionamento.\nIl cartone d'arazzo viene ricalcato e i contorni riportati sull'ordito, teso tra i due curli, poi viene posizionato di fianco o dietro i tessitori per poter controllare la precisione dell'esecuzione. \nI fili d'ordito sono divisi in due serie (pari e dispari) che sono tenute divise dal \"bastone d'incrocio\", quella pari davanti e quella dispari dietro. La serie pari \u00e8 libera mentre ogni filo della serie dispari, passando attraverso il fascio anteriore nello spazio d'intervallo tra uno e l'altro dei fili pari, \u00e8 collegato con un liccio di corda al \"paletto dei licci\", posto davanti al telaio su due supporti retti dalle piantane. Tirando in fuori il paletto i fili posteriori (dispari) avanzano incrociandosi con quelli davanti (pari) aprendo il passo per inserire i fili di trama.\nA differenza della tessitura di un tessuto dove il filo di trama corre da un lato all'altro portato da una navetta e facendo una riga per volta, nel telaio ad alto liccio si lavora mantenendo l'apertura del passo con la mano sinistra e introducendo il filo di trama su una porzione ristretta della superficie con delle \"passate\", limitatamente alla zona di un colore del disegno. Forniti di molte navette, i \"brocci\" coi colori necessari, si costruisce una piccola porzione di tessuto (\"avanzamento\") seguendo con precisione la forma del disegno. Cos\u00ec pu\u00f2 succedere che nell'arazzo in lavorazione ci siano parti pi\u00f9 avanzate perch\u00e9 si continua la costruzione di una zona dello stesso colore (esempio un fiore, una foglia), e parti che vengono riprese in seguito, creando un profilo spezzato. Il filo di trama viene fortemente schiacciato, \"battuto\", con il pettine fino a coprire completamente l'ordito, che non \u00e8 pi\u00f9 visibile a lavoro ultimato. \nMolto frequentemente gli arazzi vengono tessuti di lato, per caratteristiche tecniche della resa, in modo che la verticale, l'ordito, diventa orizzontale (esempio un personaggio \u00e8 tessuto sdraiato, apparir\u00e0 in piedi quando l'arazzo verr\u00e0 appeso).\nStrumenti.\nPer la realizzazione di un arazzo oltre il telaio sono necessari:"}
{"id": "1342479", "revid": "3082", "url": "https://it.wikipedia.org/wiki?curid=1342479", "title": "Ancira", "text": ""}
{"id": "1342482", "revid": "767487", "url": "https://it.wikipedia.org/wiki?curid=1342482", "title": "$wingin' Utter$ (album)", "text": "$wingin' Utter$ \u00e8 il sesto album della punk band statunitense $wingin' Utter$, pubblicato per la Fat Wreck Chords nel 2000."}
{"id": "1342494", "revid": "289247", "url": "https://it.wikipedia.org/wiki?curid=1342494", "title": "Lingua sabir", "text": ""}
{"id": "1342498", "revid": "767487", "url": "https://it.wikipedia.org/wiki?curid=1342498", "title": "Dead Flowers, Bottles, Bluegrass, and Bones", "text": "Dead Flowers, Bottles, Bluegrass, and Bones \u00e8 il settimo album della punk band statunitense $wingin' Utter$ pubblicato per la Fat Wreck Chords nel 2003."}
{"id": "1342505", "revid": "697352", "url": "https://it.wikipedia.org/wiki?curid=1342505", "title": "Chihuahua (citt\u00e0)", "text": "La citt\u00e0 di Chihuahua (pron. ) \u00e8 capoluogo dell'omonimo comune e capitale dello stato messicano di Chihuahua, che a sua volta d\u00e0 il nome alla razza dei Chihuahua. Secondo le stime del censimento del 2010, il comune conta 819.543 abitanti, di cui 809.232 concentrati nella citt\u00e0. Posta a 1460 metri sul livello del mare, \u00e8 sede arcivescovile e importante centro commerciale e industriale, Vi hanno sede diverse \"maquiladoras\". Le sue coordinate sono 28\u00b038\u2032N 106\u00b005\u2032W. Fu fondata nel 1709.\nClima.\nIl clima di Chihuahua \u00e8 di tipo subtropicale secco, con inverni relativamente freddi ed estati calde.\nStoria.\nPrima della fondazione.\nLa regione in cui fu costruita la citt\u00e0 di Chihuahua \u00e8 stata originariamente abitata dai Conchos, una trib\u00f9 semi-nomade di Nativi americani che facevano parte delle etnie che gli spagnoli generalmente indicavano come \"chichimecas\". L'esplorazione e la conquista da parte degli spagnoli furono lente e si scontrarono con la fiera resistenza degli indigeni, per\u00f2 la ricchezza mineraria della regione port\u00f2 ad incrementare gli sforzi per la colonizzazione.\nIl 24 giugno 1562 Francisco de Ibarra effettu\u00f2 una prima spedizione verso gli attuali Durango e Chihuahua. Il 20 marzo 1598 giunse sulle rive del R\u00eco Sacramento Juan de O\u00f1ate, primo europeo a toccare la terra su cui oggi sorge la citt\u00e0 di Chihuahua, a capo di una spedizione di circa 400 uomini, di cui 130 portavano al seguito le loro famiglie. Era gioved\u00ec santo, per questo motivo gli spagnoli diedero questo nome al fiume, in onore della festivit\u00e0 dell'Eucaristia (Santissimo Sacramento) che si celebra in quel giorno.\nFondazione.\nLa storia della citt\u00e0 di Chihuahua ha inizio con la scoperta delle vicine miniere e la fondazione della comunit\u00e0 di Santa Eulalia nel 1652 ad opera del capitano spagnolo Diego del Castillo. Ma a causa del clima e dei continui attacchi degli indigeni la colonizzazione fu sospesa e Santa Eulalia rimase disabitata per diversi anni. Una cinquantina d'anni dopo, nel 1707, si verificarono scoperte minerarie di maggiore rilevanza, che portarono all'immediato ripopolamento del paese ed alla sua prosperit\u00e0.\nTuttavia Santa Eulalia si trovava nel mezzo di un territorio montuoso e difficile, che ostacolava la costruzione e l'espansione di una vera e propria citt\u00e0. Quando nel 1709 Antonio de Deza y Ulloa, governatore della Nueva Vizcaya, visit\u00f2 la localit\u00e0 con l'intenzione di fondare il distretto di \"Real de Minas\", si risolse a convocare 16 notabili della zona (minatori, commercianti, funzionari governativi e sacerdoti) per esaminare con loro l'opportunit\u00e0 di nominare Santa Eulalia capitale del Real de Minas, oppure di creare una nuova citt\u00e0 nella vicina valle dove confluivano i fiumi Rio Chuviscar e Rio Sacramento.\nIl 12 ottobre 1709 si arriv\u00f2 alla votazione sulla fondazione del Real de Minas: otto dei votanti si espressero perch\u00e9 rimanesse a Santa Eulalia, mentre i rimanenti otto votarono per la fondazione della nuova citt\u00e0 di fondo valle; visto il pareggio, il governatore Deza y Ulloa intervenne con il suo voto decisivo in favore della fondazione della citt\u00e0 alla confluenza dei fiumi. Di conseguenza tale data \u00e8 considerata quella della fondazione ufficiale della citt\u00e0 di Chihuahua e Antonio de Deza y Ulloa come il suo fondatore. Il nuovo Real de Minas fu fondato con il nome di \"Real de Minas di San Francisco de Cuellar\" in onor dell'allora vicer\u00e9 della Nuova Spagna, Francisco Fern\u00e1ndez de la Cueva, 10\u00ba duca di Alburquerque e marchese di Cu\u00e9llar.\nColonia.\nLa crescita del \"Real de Minas\", trainata dalle attivit\u00e0 minerarie e dalle aziende che roteavano intorno ad esse, continu\u00f2 nella colonia. Grazie ad essa il 1\u00ba ottobre 1718 il \"Real de San Francisco de Cuellar\" viene nominato citt\u00e0, col nome di \"San Felipe el Real de Chihuahua\": San Felipe in onore del re Filippo V di Spagna, e viene usato per la prima volta il nome di Chihuahua. In questo periodo venne anche deciso di costruire una chiesa parrocchiale degna della citt\u00e0. A tal fine il Consiglio decise di imporre una tassa speciale sui proventi delle miniere di Santa Eulalia, e con questi soldi fu costruito il tempio che ora \u00e8 il duomo di Chihuahua. Nell'anno 1786 la citt\u00e0 di Chihuahua divenne municipio ed il 1\u00ba aprile 1797 si tenne il primo censimento della citt\u00e0 ad opera di don Fructuoso Simon Herrera, con il seguente risultato: 324 uomini, 396 donne, per un totale di 720 abitanti.\nNel XVIII secolo in citt\u00e0 fu costruito un acquedotto, con archi in pietra che portavano acqua in una fontana costruita nella piazza principale. Cominciarono quindi a comparire belle case, alcune in legno lavorato con ricche travi portate dalle montagne. Queste case avevano giardini con alberi da frutta e ortaggi, pollame e bestiame. Famiglie di minatori ricchi, come \"Irigoyen\" e \"Carbonel\", decorarono le loro case con arredi di lusso, raffinati dipinti, argenti e porcellane. In nome del re di Spagna arrivarono gli \"ispettori\", per verificare la moralit\u00e0 e controllare l'amministrazione della giustizia e l'esazione delle tasse. Araldi giravano per le strade insegnando le regole sociali agli indigeni. Nonostante questo la loro libert\u00e0 veniva sempre pi\u00f9 limitata, essendo essi sottoposti al dominio di spagnoli, creoli e meticci. Con questo miscuglio di razze \u00e8 stata scritta, attraverso i secoli, la storia della capitale.\nCome in altre parti del Messico settentrionale, i pellegrini cattolici ebbero grande influenza durante l'epoca coloniale, e la citt\u00e0 divenne un punto di incontro per i pellegrini nel loro cammino verso \"La Sierra\", localit\u00e0 di montagna nella quale peraltro gli indiani non erano ancora stati convertiti al cattolicesimo.\nA Chihuahua si era insediato anche un collegio gestito dai Gesuiti, che avevano costruito un solido edificio sul lato orientale della citt\u00e0. Pi\u00f9 tardi, dopo l'espulsione dei gesuiti, l'edificio scolastico \u00e8 stato utilizzato come caserma, carcere e zecca.\nIndipendenza.\nLe notizie relative alla nascita del movimento indipendentista messicano tardarono a diffondersi in citt\u00e0 e nemmeno ebbero molta presa. Per questo motivo i Realisti decisero che il processo ai ribelli che erano stati arrestati ad Acatita di Bajan si svolgesse a Chihuahua. Il 23 aprile 1811 gli insorti Ignacio Allende, Mariano Jim\u00e9nez, Juan Aldama e Manuel Santamaria furono portati a Chihuahua per essere giudicati ed il 26 giugno furono giustiziati mediante fucilazione nel convento di San Francesco. Il 30 luglio dello stesso anno don Miguel Hidalgo y Costilla venne fucilato nel cortile dell'ospedale militare, quello che un tempo era il convento di Loreto. Durante il seguito della guerra di indipendenza la situazione a Chihuahua fu praticamente stabile e senza problemi.\nUna volta raggiunta l'indipendenza nel 1821 attraverso il trattato di Cordoba e dopo la breve esperienza del Primo Impero messicano, il 19 luglio 1823 il Congresso federale eman\u00f2 un decreto che divideva la vecchia provincia di Nueva Vizcaya nelle due di Durango e Chihuahua, ed identificava come capitale di quest'ultima la \"Villa de San Felipe el Real de Chihuahua\", che da quel momento fu eretta al rango di citt\u00e0 e ricevette il nome di \"Chihuahua\".\nDurante la guerra messicano-statunitense del 1846-1848 Chihuahua fu occupata da una colonna militare americana guidata da Alexander Doniphan, che, proveniente dal Nuovo Messico, aveva gi\u00e0 occupato Santa Fe ed El Paso. Per la difesa del Chihuahua fu ingaggiata con gli invasori il 28 febbraio del 1847 la \"battaglia di Sacramento\", cosiddetta dal nome della cittadina situata a circa 15 chilometri a nord della capitale. La completa disfatta delle forze messicane, che furono disperse, fece trasferire il governo dello Stato a Parral, ed il 1\u00ba marzo la US Army occup\u00f2 la citt\u00e0 di Chihuahua."}
{"id": "1342524", "revid": "827882", "url": "https://it.wikipedia.org/wiki?curid=1342524", "title": "West Lancashire", "text": "Il West Lancashire \u00e8 un distretto del Lancashire, Inghilterra, Regno Unito, con sede a Ormskirk.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Ormskirk and Skelmersdale e Holland con parte del distretto rurale del West Lancashire e del distretto rurale di Wigan.\nParrocchie civili.\nLe parrocchie, che non coprono l'area di Ormskirk e Skelmersdale and Holland, sono:"}
{"id": "1342527", "revid": "767487", "url": "https://it.wikipedia.org/wiki?curid=1342527", "title": "I Need Feedback", "text": "I Need Feedback \u00e8 il quarto singolo della punk rock band statunitense $wingin' Utter$ pubblicato per la Fat Wreck Chords nel 1998."}
{"id": "1342528", "revid": "253269", "url": "https://it.wikipedia.org/wiki?curid=1342528", "title": "Carmine Giovinazzo", "text": "Biografia.\n\u00c8 cresciuto in una famiglia di ufficiali di polizia del NYPD di origini italiane; l'attore ha infatti origini calabresi da parte di padre: il nonno paterno, Domenico Giovinazzo, era emigrato da San Giorgio Morgeto (RC).\nDa giovane ha praticato molti sport, ma il baseball e il roller hockey sono i suoi preferiti. Si \u00e8 diplomato alla Port Richmond High School nel 1992 e ha frequentato il Lorrington College. Il suo sogno era diventare un giocatore professionista di baseball, ma una seria lesione alla schiena compromette definitivamente la sua carriera. Da bambino, avendo partecipato in numerosi cortometraggi, decide di continuare questa esperienza. Ha girato parecchi cortometraggi alla New York University e alla State University of New York, pi\u00f9 alcune pellicole indipendenti tra il 1998 e il 1999.\nNel 2001 si \u00e8 trasferito a Los Angeles. Dopo non molto tempo ha avuto un ruolo nell'episodio pilota di \"Buffy l'ammazzavampiri\", dove ha interpretato la prima vittima vista sullo schermo. Dopo di che \u00e8 apparso numerose volte come ospite sia in televisione sia in pellicole cinematografiche. Il ruolo pi\u00f9 famoso interpretato da Giovinazzo \u00e8 quello di Danny Messer, nella serie televisiva \".\"\nAttualmente interpreta l'investigatore Sid Markham nella serie TV \"Graceland.\"\nVita privata.\nL'11 luglio 2010 sposa l'attrice Vanessa Marcil. Nel giugno 2011, la coppia annuncia di essere in attesa di un figlio, ma nel dicembre dello stesso anno, Giovinazzo annuncia che la moglie ha avuto un aborto, il secondo nel corso di quell'anno. La coppia ha ufficialmente divorziato nel marzo 2013.\nSuona la chitarra in un gruppo chiamato \"Ceesau\" e scrive canzoni nel tempo libero.\n\u00c8 anche un pittore, specialmente di oli su tela, e un suo dipinto \u00e8 comparso in una puntata della serie \"\".\n\u00c8 cugino del regista Buddy Giovinazzo."}
{"id": "1342534", "revid": "123108497", "url": "https://it.wikipedia.org/wiki?curid=1342534", "title": "From Hell", "text": "From Hell \u00e8 una miniserie a fumetti scritta da Alan Moore e disegnata da Eddie Campbell, incentrata sul personaggio di Jack lo squartatore. Il titolo \u00e8 tratto dall'intestazione della lettera nota appunto come \"From Hell\", che secondo le autorit\u00e0 dell'epoca sarebbe stata un messaggio autentico spedito dal famoso serial killer nel 1888.\nPubblicazione.\n\u00c8 stata pubblicata originariamente in dieci albi usciti tra il 1991 e il 1996 e poi raccolto in un unico volume nel 1999. Anche in Italia la miniserie \u00e8 stata pubblicata da principio in volumi separati, ma nel 2005 \u00e8 uscita un'edizione della Magic Press che raccoglie in un unico volume tutti i sedici episodi.\nGenesi e contenuto.\n\"From Hell\" \u00e8 ispirato alla teoria dell'inglese Stephen Knight, descritta nel suo libro \"\" e derivante dai racconti di Joseph Gorman, che si dichiarava figlio illegittimo di Walter Sickert. Il libro racconta di come i delitti facessero parte di una cospirazione riguardante la nascita di un figlio illegittimo del principe Alberto Vittorio, teoria considerata poco attendibile anche dallo stesso Moore che, in appendice della raccolta, ha scritto di non averla voluta prendere alla lettera, ma di considerarla come un interessante punto di partenza per il suo racconto immaginario dei delitti dello squartatore, il suo tempo e l'impatto che ha avuto sulla societ\u00e0.\nMoore e Campbell si sono documentati molto sia sui fatti che sulla Londra dell'epoca per rendere la storia verosimile. La raccolta \"From Hell\" contiene pi\u00f9 di quaranta pagine di note e referenze, che indicano quali fatti sono scaturiti dalla fantasia di Moore e quali si basano su avvenimenti realmente accaduti, anche se questi a volte confliggono con il parere di alcuni esperti dei delitti. Le annotazioni sono seguite da un epilogo a fumetti in cui Moore e Campbell avanzano alcune ipotesi sui reati commessi lasciando intendere per\u00f2 che probabilmente l'autore rester\u00e0 per sempre celato.\nTrama.\nAlberto Vittorio, duca di Clarence e Avondale (conosciuto anche come il principe Eddy), secondo nella linea di successione dopo suo padre Alberto Edoardo, principe di Galles (il futuro re Edoardo VII), si sposa e d\u00e0 alla luce una bambina con l'amante Annie Crook, una ragazza cattolica originaria dell'East End di Londra e dalla modesta estrazione sociale. Il duca per\u00f2 s'era trovato a frequentare gli stessi ambienti della donna dietro mentite spoglie, alch\u00e9 la stessa si ritrovava del tutto all'oscuro del lignaggio regale del marito. La regina Vittoria viene a sapere alla fine del matrimonio e Alberto \u00e8 pertanto separato a forza dalla moglie, che viene prontamente rinchiusa in un manicomio, dove al medico reale Sir William Gull viene quindi ordinato dalla stessa regina di comprometterne la salute mentale, cosa che il medico fa danneggiandone irreparabilmente la tiroide e costringendola con ci\u00f2 al silenzio. \nLa figlia del duca viene nel frattempo data in affido ai genitori di Annie dal pittore Walter Sickert, un amico di Eddy che lo aveva appunto introdotto e spesso accompagnato nelle sue gite nell'East End; ai genitori della donna, ignari delle frequentazioni della figlia (e perci\u00f2 pure dell'identit\u00e0 del padre della piccola) non viene data alcuna spiegazione su tutta questa situazione venutasi a creare, ed il padre si convince anzi che la piccola sia venuta al mondo a seguito d'un rapporto incestuoso avuto in passato con la sua stessa figlia.\nLa questione, senz'altro scandalosa e potenzialmente destabilizzante per l'ordinamento politico del Regno, pare risolta fino a quando un gruppo di prostitute, amiche di Annie (anch'esse per\u00f2 all'oscuro della vera identit\u00e0 del suo sposo), non prendono a ricattare Walter Sickert, che credono appunto il vero padre della bimba, al fine di racimolare una somma tale da pagarsi la protezione d'una banda di truci teppisti che le hanno prese di mira. Quando la regina Vittoria viene a sapere del tentativo di ricatto, Gull \u00e8 di nuovo arruolato, questa volta per mettere per\u00f2 a tacere questo gruppo di donne. Gull, un massone di una certa importanza, d\u00e0 dunque inizio ad una serie di violentissime esecuzioni, uccidendole e squartandone brutalmente i corpi con l'aiuto di un cocchiere semianalfabeta di nome John Netley, il tutto nella quiescenza della polizia che, conoscendo bene sia lui sia la missione affidatagli dalla Corona, cerca dunque di non interferire in alcuna maniera nella vana speranza che il tutto si vada risolvendo celermente e senza troppi scandali. \nMentre il medico giustifica i brutali omicidi sostenendo che essi siano un avvertimento massonico ad un'apparente minaccia al trono degli Illuminati, gli omicidi sono in realt\u00e0 parte di un elaborato rituale mistico per assicurare il dominio della societ\u00e0 maschile sulle donne. Mano a mano che i delitti proseguono, Gull diventa sempre pi\u00f9 sicuro e disinvolto, culminando in una completa visione psichica del futuro durante l'assassinio di Mary Kelly.\nLa storia \u00e8 anche uno studio introspettivo su Gull: esplora la sua filosofia personale e le sue motivazioni e d\u00e0 un senso al suo doppio ruolo di assassino reale e serial killer. Sebbene radicato ai dettagli biografici di Gull, Moore ha ammesso di aver preso una sostanziale libert\u00e0 narrativa: nella vita reale Gull \u00e8 colpito da un ictus, mentre nell'opera di Moore, invece, quest'evento \u00e8 rappresentato come una teofania, con Gull che riceve la manifestazione di \"Jabulon\", una figura mistica massonica, che fondamentalmente altera la visione del mondo di Gull e lo conduce agli omicidi. Lo stesso medico accompagna poi John Netley, il suo cocchiere, unico confidente e aiutante riluttante, in un giro di attrazioni della capitale britannica (incluso l'Ago di Cleopatra e le chiese di Nicholas Hawksmoor), spiegandone il loro nascosto significato mistico, che \u00e8 stato dimenticato dal mondo moderno. Pi\u00f9 tardi, Gull obbliga il semianalfabeta Netley a scrivere la famigerata lettera \"From Hell\" (\"dall'Inferno\"), che d\u00e0 all'opera il suo titolo, ed a spedirla in segno di sfida alle stesse forze dell'ordine.\nCol passar del tempo, la brutale scia di sangue di Gull finisce per far cadere l'intera citt\u00e0 nel panico e nello sconcerto pi\u00f9 totali e, ciononostante le accortenze della polizia, all'ispettore Frederick Abberline di Scotland Yard non possono non venirne dunque affidate le indagini. Abberline per\u00f2 non riesce a cavarci nulla, ritrovandosi a brancolare nel buio, fino a quando uno sedicente sensitivo, tal Robert James Lees, agendo di sua totale iniziativa a causa di un pesante dissidio personale con Gull, non lo identifica come l'assassino dinanzi all'ispettore. Tradotto dunque al cospetto di Abberline e Lees, Gull sorprendentemente confessa candidamente i propri crimini, ed i due uomini, colti di sorpresa tanto dalla facilit\u00e0 della confessione quanto dall'effettiva gravit\u00e0 della situazione, denunciano l'accaduto ai superiori all'interno delle forze di polizia, che per\u00f2 s'adoperano proprio per cercare di coprirne il coinvolgimento della Corona. Essi informano dunque i due di come Gull stesse operando da solo sulla scorta dei suoi impulsi violenti e folli. Pi\u00f9 tardi, Abberline ha per\u00f2 modo di scoprire del tutto fortuitamente le intenzioni di Gull di infangare la faccenda del \"bastardo\" reale avuto dal Duca di Clarence, e rassegna perci\u00f2 le dimissioni dalla \"Metropolitan Police\", protestando per l'insabbiamento ufficiale degli omicidi.\nGull intanto viene giudicato da un consiglio massonico segreto, il quale lo etichetta come pazzo; da parte sua, Gull si rifiuta di sottomettersi al consiglio, informandoli che nessun uomo tra loro pu\u00f2 essere considerato suo pari, e pertanto giudicarne la \"grandiosa opera\" che ha svolto. Gli viene allestito un falso funerale come trovata per il pubblico, essendo stato ufficialmente condannato alla pena capitale, mentre \u00e8 invece tenuto prigioniero con il falso nome di \"Thomas Mason\". Diversi anni dopo, proprio durante i suoi ultimi momenti di vita, Gull ha una lunga esperienza mistica, nella quale il suo spirito viaggia nel tempo, osservando i crimini del Mostro di Londra, istigando o ispirando poi anche degl'altri assassini (Peter Sutcliffe e Ian Brady), causando la morte tragicomica di Netley, e servendo come fonte d'ispirazione sia per \"Lo strano caso del dottor Jekyll e del signor Hyde\" di Robert Louis Stevenson, sia per \"The Ghost of a Flea\" di William Blake.\nL'ultima esperienza nella quale il suo spirito intercorre prima che esso \"diventi Dio\" \u00e8 una visione di Mary Kelly, l'unica delle prostitute ad essere scampata alla sua lama, che riuscendo a quanto pare a vederne lo spirito, lo intima causticamente di \"tornare all'Inferno\"."}
{"id": "1342535", "revid": "173469", "url": "https://it.wikipedia.org/wiki?curid=1342535", "title": "Maria Luigia", "text": ""}
{"id": "1342538", "revid": "81103", "url": "https://it.wikipedia.org/wiki?curid=1342538", "title": "Groma", "text": "La groma, strumento utilizzato dal \"mensor\" o gromatico gi\u00e0 ai tempi degli Etruschi e, successivamente, dell'antica Roma, serviva per tracciare sul territorio allineamenti tra loro ortogonali, necessari per il tracciamento di nuove citt\u00e0, quartieri e strade o per frazionare il territorio in quadrati o rettangoli, al fine del calcolo delle superfici.\n\u00c8 costituita da un'asta verticale che si conficcava nel terreno e recante in sommit\u00e0 un braccio di sostegno per due aste tra loro ortogonali. Le estremit\u00e0 delle aste hanno dei fori a distanza uguale sui quali vengono appesi dei fili a piombo, che risultavano a due a due tra loro ortogonali e servono per traguardare i capisaldi.\nQuesto strumento veniva costruito in legno con particolari di metallo nelle parti ritenute di maggiore importanza o usura.\nEtimologia.\nL'etimologia della parola \"groma\" deriva dal greco \u03b3\u03bd\u03ce\u03bc\u03c9\u03bd, \"gn\u1e53m\u014dn\", indicatore (dalla stessa origine deriva anche lo gnomone). Lo strumento sembra aver avuto origine in Mesopotamia e da qui fu importato dai Greci nel IV secolo a.C.; dai Greci pass\u00f2 agli Etruschi e successivamente il suo utilizzo pass\u00f2 ai Romani."}
{"id": "1342543", "revid": "599013", "url": "https://it.wikipedia.org/wiki?curid=1342543", "title": "Juan Manuel Pe\u00f1a", "text": "Carriera.\nClub.\nDifensore di grande esperienza, inizia la carriera calcistica nel 1990 nelle file del Club Blooming, una delle pi\u00f9 titolate squadre boliviane. Nel 1993 viene acquistato dall'Independiente Santa Fe dove resta due stagioni. Nel 1995 viene notato dall'allora direttore sportivo del Real Valladolid, Ram\u00f3n Mart\u00ednez, e acquistato. Al Real Valladolid resta per ben nove stagioni fino al 2004 quando, complice la retrocessione dei bianco-violetta, si trasferisce al Villarreal. Con la maglia del Villarreal partecipa anche alla Champions League e aiuta la sua squadra ad arrivare fino alle semifinali del torneo dove viene eliminata dall'Arsenal. Complici nuovi acquisti pi\u00f9 giovani e una sempre maggior concorrenza, Pe\u00f1a perde via via il ruolo di titolare nella difesa, fino al termine della stagione 2006/2007 quando non gli viene rinnovato il contratto in scadenza. Nel luglio 2007 si lega per 2 anni con al Celta Vigo, accettando di giocare per la prima volta nella Segunda Divisi\u00f3n, nel tentativo di contribuire alla promozione della squadra di Vigo.\nNazionale.\nCon la nazionale boliviana ha partecipato ai Mondiali di USA '94. Attualmente \u00e8 il capitano della \"Verde\", che ha guidato anche all'ultima edizione della Coppa America in Venezuela."}
{"id": "1342547", "revid": "198277", "url": "https://it.wikipedia.org/wiki?curid=1342547", "title": "Franco Lauro", "text": "Biografia.\nNato a Roma, ma di origini irpine, esperto e appassionato di calcio e basket, prima di essere assunto dalla Rai ha lavorato per qualche anno in alcuni giornali locali e radio private romane; si \u00e8 specializzato nel calciomercato. In TV ha esordito nel 1981 in un'emittente locale. Per due anni \u00e8 stato lo speaker ufficiale del Palazzo dello Sport di Roma. Nella stagione agonistica 1982-1983 si \u00e8 occupato delle telecronache del campionato di calcio di Serie A per la trasmissione \"Roma e Lazio dal 1\u00ba minuto\", in onda su Teleregione.\nIngaggiato dalla Rai all'inizio del 1984, in 28 anni ha commentato 8 Olimpiadi estive e una invernale (Torino 2006), 6 campionati mondiali di calcio, altrettanti campionati europei di calcio, 12 campionati europei di pallacanestro, 3 campionati mondiali di pallacanestro, i Goodwill Games del 1990 a Seattle, varie edizioni dei Giochi del Mediterraneo e delle Universiadi.\nDal 1988 al 1991 Lauro ha condotto l'edizione di mezza sera del TG2 in coincidenza con vari scioperi generali dei giornalisti. Nel 1995 ha commentato la storica impresa della nazionale italiana femminile di pallacanestro allenata da Riccardo Sales e vincitrice della medaglia d'argento al campionato europeo di Brno. Nel 1996, in occasione dell'attentato terroristico alle Olimpiadi di Atlanta, \u00e8 rimasto in studio quasi ininterrottamente per 32 ore per curare tutti i collegamenti con le reti e i telegiornali. Nel 1998 ha commentato la finale del campionato di Serie A1 tra Virtus Bologna e Fortitudo, protrattasi per cinque gare e decisa solo al tempo supplementare in favore delle Vu nere. Nel 1999 ha commentato, insieme a Dado Lombardi, le gesta della nazionale italiana di pallacanestro di Bogdan Tanjevi\u0107 che si \u00e8 aggiudicata in Francia il campionato d'Europa.\nNel 2003 ha condotto, con Giampiero Galeazzi, l'edizione del cinquantenario de \"La Domenica Sportiva\" e nel 2004 \"Domenica Sprint\", mentre dal 2005 al 2008 ha condotto \"90\u00ba minuto Serie B\". Nel febbraio 2006 ha condotto dallo studio i collegamenti con i siti di gara di Torino 2006, mentre nel giugno 2008 ha condotto le trasmissioni pre e post-partita del . Dal 2008 al 2014 ha condotto \"90\u00ba minuto\" per la Serie A e nel giugno e luglio 2010 \"Dribbling Mondiali\" su Rai Due. Nello stesso periodo del 2012, come nel 2008, ha condotto le trasmissioni Rai pre e post-partita del e il programma \"Stadio Europa\". Dal 2016-2017 al febbraio 2020 ha condotto il pre e post-partita delle partite di Coppa Italia.\n\u00c8 morto improvvisamente il 14 aprile 2020, all'et\u00e0 di 58 anni, a seguito di un malore accusato nella propria abitazione a Roma. Non essendo stati svolti i funerali a causa della pandemia di COVID-19, il suo corpo \u00e8 stato cremato e riposa nel loculo del padre nel Cimitero Flaminio di Prima Porta.\nRiconoscimenti.\nNel corso della propria carriera ha ricevuto diversi premi, tra i quali il premio di cultura sportiva \"Beppe Viola\" di Roma (VI edizione, 1989), il premio alla sportivit\u00e0 \"Paolo Valenti\" di Portoferraio, il III premio internazionale \"Fair play\" ad Arezzo (1999).\nNel 2022, secondo giornalista di sempre dopo Aldo Giordani, \u00e8 stato introdotto dalla Federazione Italiana Pallacanestro nella Italia Basket Hall of Fame per essersi \u00abparticolarmente adoperato per la diffusione e la crescita della pallacanestro italiana\u00bb."}
{"id": "1342550", "revid": "742538", "url": "https://it.wikipedia.org/wiki?curid=1342550", "title": "Episodi di The Sleepover Club (prima stagione)", "text": "Andata in onda:\nProtagoniste: Francesca (Frankie) Thomas, Kendra (Kenny) Tam, Felicity (Fliss) Sidebotham, Lindsay (Lyndz) Collins e Rosinda (Rosie) Cartwright.\nTrame.\nLa coppia perfetta.\nLe ragazze scoprono che la loro professoressa, la signorina Nickles,si \u00e8 appena lasciata con il suo fidanzato, allora decidono di organizzarle un appuntamento combinato con Mr.Bicipite l'insegnante di ginnastica. Ma c'\u00e8 sempre lo zampino degli M+M, che scrivono sulla lettera(che doveva essere per la signorina Nickels da parte di Mr bicipite) il nome di Frankie e lei si ritrova in punizione. Nel frattempo le socs aspirano a far integrare Rosie nel loro gruppo e farla entrare nel club nonostante le proteste di Frankie. \nScary movie.\nRosie, non ancora entrata nello Sleepover Club a tutti gli effetti, viene comunque invitata al dodicesimo compleanno di Lyndz, che, nel frattempo, si trova a dover discutere con il suo gemello, Michael, per evitare che le SOCs e gli M+M si incontrino durante i festeggiamenti. Frankie, dal suo canto, vuole indagare maggiormente su Rosie e, per far in modo che questa sia davvero degna di entrare nel club, in virt\u00f9 della terza regola \"Le socie non hanno paura\", lascia sola Rosie davanti ad un film horror che l'aspirante socia trover\u00e0 davvero interessante.\nIl chiosco.\nIl Signor Stefanopulos decide di chiudere il chiosco dove le ragazze dello Sleepover erano solite andar a bere i gustosi frapp\u00e9, perch\u00e9 ha dei problemi economici, Frankie cerca di salvare la situazione ma \"grazie\" agli M+M combiner\u00e0 un pasticcio e il Signor Stefanopulos se la prende con lei e le sue amiche, ma un caso imprevisto mette a posto le cose\n. In pratica, Frankie organizza un concerto dove a cantare sar\u00e0 Tom il fratello maggiore di Lyndz, e la sua band e con i soldi guadagnati il signor Stefanopulos riesce a mantenere il suo locale. \nPaure segrete.\nAd un pigiama party Rosie propone di fare un gioco \"il lotto della paura\" sulle proprie paure dove ognuna di loro scrive su un bigliettino la propria paura. Li pescano tutti e l'ultimo contiene la paura che qualcuno dovr\u00e0 affrontare. \u00c8 quella di Lyndz: la paura dei pipistrelli. Decisa ad affrontarla si avventurano sul fiume dove accampano i pipistrelli. \"Grazie\" a gli M+M, le ragazze riescono ad affrontare tutte le paure.\nIl sesso forte.\nLa classe delle SOCs deve organizzare un dibattito sul tema \"Gli uomini sono il sesso forte?\" e, alla formazione delle parti, Frankie finisce con Marco, Michael, Sara e Alana nella squadra a favore, mentre il resto dello Sleepover Club si ritrova con Matthew nella squadra contro. Tra novelli 007, estorsioni di cibo a danno dei piccoli e tentativi di sabotaggio, le SOCs dovranno fare i conti con il malessere di Rosie che la far\u00e0 ricoverare d'urgenza in ospedale. Matthew stupir\u00e0 tutti con un bellissimo discorso che far\u00e0 vincere il dibattito alla sua squadra.\nI regali pi\u00f9 belli non si comprano.\nAl compleanno di Rosie le ragazze sono in crisi per decidere quale regalo comprarle. Soprattutto Lyndz, al momento indebitata con Michael. Al termine di una estenuante corsa all'interno del centro commerciale, tra arresti, nasi sanguinanti e furti di denaro, le ragazze, scoperta la situazione di Lyndz e su consiglio di quest'ultima, decidono di fare a Rosie un regalo davvero speciale cio\u00e8 un album fotografico con tutte le foto delle SOCs\nCiak, si gira.\nFlyss, infastidita dal comportamento di Andy, compagno di sua madre, gli risponde male dopo la sua \"invasione\" ad un pigiama party delle ragazze. Andy, rimanendo basito, lascia la telecamera nella stanza di Flyss e le SOCs ne approfittano per girare un video con i pi\u00f9 grandi segreti delle socie del club. Peccato che, poco dopo, il nastro finisca nelle mani degli M+M che, minacciando di proiettarlo davanti all'intera scuola, rischieranno di umiliare le inseparabili amiche. Ma anche Michael ha un grande e imbarazzante segreto, per cui minacciano anche lui e gli M+M ridanno il nastro alle ragazze (il segreto era che si era truccato e vestito per ballare)\nNuovo look.\nLyndz cerca di cambiare il suo \"look\" e chiede aiuto a Flyss, ma dopo aver litigato con l'amica, sceglie di adottare un \"look\" estremo per presentarsi al ballo. Quando Lyndz arriver\u00e0 li, tutti la prenderanno in giro e solo grazie alle sue inseparabili amiche, ritorner\u00e0 la dolce Lyndz. Frankie e Matthew si esibiranno in un ballo veramente avvincente e la serata si concluder\u00e0 con la riappacificazione tra Fliss e Lyndz. Nel frattempo, Frankie e Matthew ballano e il giovane si innamora di lei, perch\u00e9 invece di renderla ridicola e goffa agli occhi dei compagni le fa vincere il primo premio alla gara di ballo, Sara e Alana se ne vanno arrabbiate\nIl segreto di Rosie.\nIn occasione di una raccolta di beneficenza le ragazze dello sleepover sono intente ad organizzare una serata a casa di Rosie ma la ragazza cerca di sviare i loro piani e di convincerle a fare il pigiama party in un'altra casa. Ma la regola del club \u00e8: \"a turno ognuno ospiter\u00e0 il pigiama party\" e siccome Rosie non sembra voler rispettare questa regola Frankie la vuole fuori dal club. Solo la solidariet\u00e0 delle altre SOCs, unita all'aiuto del padre di Rosie, far\u00e0 capire a Frankie, Lyndz, Fliss e Kenny il vero motivo che aveva Rosie(si vergonava della sua camera) cos\u00ec entrano nella stanza di Rosie, trovando il disordine e la trasformano in una vera stanza e Rosie fa il pigiama party con le ragazze in casa sua.\nPerdere la testa.\nIl padre di Rosie si comporta in modo molto strano, per questo le SOCs pensano che abbia una fidanzata e che essa sia la loro prof di ginnastica: cos\u00ec cercano in tutti i modi di ostacolare la relazione. Alla fine i loro sospetti si rivelano un buco nell'acqua. Intanto gli M+M fanno uno scherzo a Fliss mandandole messaggi fingendosi Ryan Scott. In seguito a questo episodio Fliss capir\u00e0 che Marco, che aveva cercato di avvertirla, \u00e8 un bravo ragazzo\nConcorrenza sleale.\nLe ragazze dello Sleepover Club, per organizzare una speciale serate a tema, mettono in piedi un autolavaggio per riempire le \"casse\" del club. Peccato che anche gli M+M, con Sara e Alana, scoprendo il piano delle SOCs, decidano di organizzare anche loro un autolavaggio, con le relative conseguenze, ovvero la perdita dei clienti e con la sconfitta di Sara e Alana e dei M+M.In tutto ci\u00f2 Lyndz ha un allontanamentodal club ed inizia ad essere diffidente nei loro confronti tanto che pensano che sia stata lyndz a combinare gli iniziali guai successi durante la pulizia delle auto all'autolavaggio ma alla fine capiranno che non \u00e8 stata lei bens\u00ec gli M+M Sara e Alana.\nLa traccia scintillante.\nLe ragazze dello Sleepover Club vanno in gita scolastica al campeggio e devono affrontare una gara per vincere un trofeo. Mentre a Frankie capitano in squadra Lyndz e Rosie, la squadra di Kenny \u00e8 composta da Fliss, Sara e Alana. Gli M+M intanto, per cercare di vincere a ogni costo, smagnetizzano tutte le bussole a parte la propria, che mettono in tasca.dove c'\u00e8 la calamita. Quindi l'intera scuola si perder\u00e0 e solo grazie allo smalto con i brillantini di Fliss riusciranno ad uscire dal bosco. e alla fine il trofeo verr\u00e0 vinto dalla squadra di Kenny.\nL'ultima riunione.\nI genitori di Kenny comunicano a lei e a sua sorella Molly che, per motivi lavorativi, entro una settimana l'intera famiglia si deve trasferire a Sydney. Kenny, non volendo inizialmente dirlo alle socie del club, si tradisce in quella che per lei sar\u00e0 l'ultima riunione. Inizieranno cos\u00ec, con la complicit\u00e0 di Molly e della nonna di Kenny, una serie di piani, escamotage e complotti per non far partire la famiglia Tam.\nSfortunatamente, i genitori di Kenny scopriranno tutto, e anticiperanno la partenza.\nNon c'\u00e8 due senza tre.\nCon Kenny a Sydney, lo Sleepover Club sembra sul punto di finire, soprattutto per l'atteggiamento di Frankie, afflitta dalla partenza della sua migliore amica. Solo Rosie sembra riuscire a tenere appena in piedi il Club, ma non sar\u00e0 cos\u00ec facile quando il Libro del Club scomparir\u00e0 e Frankie si chiamer\u00e0 ufficialmente fuori. Eppure, a Sydney, Kenny e la sua famiglia non sembrano trovarsi bene. Intanto, Sara ne approfitta per entrare nel club. Quando, durante una riunione abbastanza deprimente senza Kenny, qualcuno bussa alla porta usando il codice segreto del club, le ragazze temono si tratti degli M+M, ma invece avranno una sorpresa alquanto inaspettata.\nElezioni.\nFrankie, Matthew e Sara si candidano alle elezioni scolastiche, con le rispettive candidature: compiti a punteggio, patatine fritte e hamburger a pranzo, e l'essere Sara.\nInizialmente, la campagna di Frankie non va molto bene, cos\u00ec decide di cambiarla, decidendo di fare lezione in spiaggia ogni venerd\u00ec. La campagna comincia ad avere successo, e gli M+M, con la complicit\u00e0 della sorella di Kenny, le rapiscono il suo topolino, per farle ritirare dalla competizione.\nLe Sleepover non mollano, e iniziano le ricerche. Se non troveranno il topolino, Frankie si ritirer\u00e0. Fortunatamente, Kenny riuscir\u00e0 a trovarlo nel chiosco di hamburger. E le elezioni le vince proprio Frankie.\nVaricella.\nIl Crescent Bay Corellas entra in crisi: sia il signor Bilton che le migliori giocatrici della squadra Corellas, si ammalano di varicella, e devono sfidare le Maroeders, ragazze davvero alte e superdotate, ma anche molto sleali. E lo Sleepover entra in crisi: infatti le Maroeders sono compagne di stanza dello Sleepover(in quanto ospitate nelle loro rispettive case), ma le socs non si troveranno bene con loro a causa di alcuni loro scherzetti e trucchetti sleali. Frankie non riesce a dormire con la sua compagna, Lyndz viene ignorata dalla sua famiglia, Rosie viene ignorata dal padre, la compagna di Flyss definisce quest'ultima sofisticata e le butta via i vestiti, mentre la compagna di Kenny le rende la vita impossibile. Il peggio arriva quando le giocatrici sostituite sono Sara e Alana.\nLo Sleepover, Sara e Alana contano sul gioco di squadra, e vincono contro le Maroeders, che avevano addirittura cintura nera di taek won doo. Ma Sara, credendo di essere entrata nel club, caccia Alana, e lo Sleepover caccia in seguito anche Sara.\nIl torneo di equitazione.\nLyndz deve partecipare ad un importante gara di equitazione e Flyss si offre di accompagnare l'amica per sostenerla ma ci\u00f2 \u00e8 solo una scusa per vedere Ryan scott dato che anche lui sar\u00e0 presente alle gare.Lyndz si accorge di ci\u00f2 ed \u00e8 molto arrabbiata e delusa da Fliss.Come se non bastasse Fliss viene anche criticata oltre che da Lyndz dal gemello Michael sul suo essere maldestra e ci\u00f2 le far\u00e0 intraprendere una cavalcata pericolosa che le rischier\u00e0 la vita. Ma Lyndz e Michael collaborando riescono a salvarla e Lyndz e Fliss si riappacificano. Nel frattempo Frankie Kenny e Rosie avrebbero dovuto lavorare ad una ricerca ma si ritrovano a dover fare da baby sitter ad un bambino di pochi mesi figlio di un'amica della madre di Frankie.\nUna lite tra amiche.\nRosie gioca un cattivo scherzo a Michael durante un barbecue e Lyndz se la prende con la sua amica.\nFrankie, Kenny e Flyss devono convincere Lyndz e Rosie a fare pace, altrimenti il club potrebbe sfaldarsi. Nel frattempo, la nonna di Kenny vuole dedicarsi a vari sport, ma la nipote la scoraggia, perch\u00e9 \"\u00c8 troppo vecchia\". Alla fine, sar\u00e0 proprio grazie all'\"atletica\" signora Tam che Kenny trover\u00e0 il modo di salvare il club.\nIl rifiuto della divisa.\nRosie \u00e8 alla disperata ricerca di un articolo per il giornale della scuola, Frankie vuole \nfar abolire le divise, Flyss inizia ad odiare la moda dopo la sua \"grande occasione\" per comparire su un giornale come modella che non va come lei sperava per via di alcuni abiti non proprio \"alla Flyss\". E Kenny viene nominata \"Guru della moda\". Queste situazioni si intrecciano, Kenny d\u00e0 consigli assurdi ma tutti li seguono. Ma d\u00e0 un consiglio troppo esagerato a Marco, non sapendo che la lettera di quell'anonimo era sua. Il ragazzo viene preso in giro, ma Flyss salva la situazione.\nAl parco giochi.\nIl parco divertimenti di Crescent Bay ha indetto un concorso per il quale il milionesimo cliente ricever\u00e0 un buono di ingresso gratis per un anno per otto persone. Il fortunato biglietto finisce, all'insaputa delle Sleepover, nelle mani di Callum, il fratello minore di Flyss. Inutile dire che gli M+M tenteranno di estorceglielo in tutti i modi, ma non sar\u00e0 una cosa facile poich\u00e9 Callum \u00e8 pi\u00f9 furbo di loro. Alla fine lo Sleepover con l'aiuto di tre ragazze conosciute dagli M+M, riusciranno ad avere la loro rivincita.\nLezioni di salsa.\nMatthew prende di nascosto delle lezioni di salsa da sua cugina per una serata in cui la madre di Flyss ricever\u00e0 la proposta di matrimonio da Andy.\nLa stessa Flyss aveva un appuntamento al buio con Ryan Scott, ma gli M+M hanno venduto dei panini realizzati con materiali scadenti che hanno costretto Ryan a disertare la festa.\nIl pigiama party greco.\nIl signor S. rivela a Frankie il segreto della sua ricetta della pizza. Frankie lo racconta a Rosie, che \u00e8 tentata di scriverlo come articolo per essere ammessa al giornale della scuola.\nContemporaneamente, il mosaico \"Torre di Pisa di pasta\", esposto davanti al negozio della famiglia Di Pieri e loro caro ricordo dell'Italia, viene rotto. Tra il pigiama party greco, segreti e litigate, le SOCs riusciranno a restare amiche, anche se con qualche difficolt\u00e0.\nIl prezzo del successo.\nLa classe \u00e8 in ansia per il compito di scienze del signor Karna ma gli M+M, inutile dirlo, non hanno la bench\u00e9 minima intenzione di mettersi a studiare, cercando di rubare il compito dal computer del professore.\nIntanto, Frankie confida alle amiche che, nonostante sia una studentessa che ottiene ottimi voti, anche lei ha paura del compito, ma alla fine prender\u00e0 il massimo(86% quasi il massimo dei punti perch\u00e9 aveva preso anche A+) mentre il signor Karma scoprir\u00e0 l'imbroglio di Michael e Matthew (Marco ha studiato) e vengono puniti, pulendo la gabbia dei topi.\nKenny accetta di allenarsi con Ryan Scott, gettando Flyss nella disperazione. Ma quando Ryan diventa una noia mortale, accetta di non allenarsi con lui, e si riappacifica con Flyss, con cui aveva litigato precedentemente.\nLa madre di Frankie ha dei malesseri, e non riesce a stare neanche in piedi, il motivo \u00e8 che la madre della ragazzina \u00e8 incinta, Frankie lo rivela alle Socs che le daranno subito dei consigli\nIn trappola.\nDopo i numerosi tentativi da parte degli M+M di vincere dei premi alla radio (a discapito del cellulare di Lyndz utilizzato dal fratello) viene consegnato loro per sbaglio un pacco che si rivela contenere un ventilatore industriale. I ragazzi decidono di metterlo nel garage del fratello di Lyndz, anche se il padre ne ha proibito l'accesso dopo l'incidente provocato dai figli sul suo modellino di fiammiferi avvenuto proprio in garage. Le ragazze chiuderanno gli M+M dentro facendo scusare i ragazzi con Lyndz per avergli fatto ritirare il cellulare, decidendo poi di liberarli ma realizzando pi\u00f9 tardi che il paletto per la chiusura \u00e8 automatico. Cos\u00ec mentre Frankie e Flyss (che in precedenza hanno litigato) cercano di distrarre il signor Collins e le altre cercano di fare uscire i ragazzi da dentro il garage.\nGraffiti.\nLa scuola \u00e8 stata infestata dai graffiti. \nIntanto, Kenny si allena con Ryan per una maratona di corsa, ma anch'essa viene sospesa a causa dei graffiti. Kenny e Ryan, passeggiando, scoprono tutto, e per non fare la spia, ingaggiano lo Sleepover e gli M&amp;M, i tre maghi dell'imbroglio, e faranno scoprire tutto al signor Bilton.\nNel frattempo, gli M&amp;M pagano delle scorte clandestine, e ricevono moltissimi soldi, e li spendono tutti per fare shopping. Ma i ragazzi vogliono subito avere il loro mutuo, ma gli M&amp;M non hanno il coraggio di dire che hanno speso tutti i loro soldi.\nIn classe, devono lavorare per un progetto artistico che coinvolga quello che vogliono fare nel futuro. Frankie vorrebbe sfondare nel cinema con la futura sorella, Flyss vivere con Ryan Scott, avere figli, e diventare una modella, Rosie vorrebbe fare la giornalista o la scrittrice, Lyndz aprire una scuola di equitazione, e Kenny partecipare alle Olimpiadi e ai Mondiali.\nAlla fine, lo Sleepover, mentre vanno al chiosco, incontrano Ryan, che dice di aver risolto da solo i problemi dei graffiti, quando in realt\u00e0 sono stati gli M&amp;M e lo Sleepover, e poi che Kenny \u00e8 smidollata. Flyss, per non mettere in cattiva luce l'amica, gli getta in faccia tutto il suo disprezzo, e far\u00e0 svanire nel nulla la cotta che aveva per lui.\nSleepover in pericolo.\nLa madre di Flyss dopo essersi risposata, fa un viaggio di nozze e la figlia \u00e8 decisa che per il suo ritorno organizzer\u00e0 una festa a sorpresa. Intanto Rosie e Kenny escono con due ragazzi incontrati al ricevimento di nozze con la disapprovazione delle altre SOCs. Gli M+M all'inizio cercano di convincere i ragazzi a non uscire con Rosie e Kenny, ma quando si accorgono di fare un favore allo Sleepover Club, cambiano idea e ne combinano di tutti i colori. Il club \u00e8 sul punto di fallire, ma per fortuna Rosie e Kenny cambiano idea sui ragazzi. La madre di Flyss ritorna a casa e le ragazze la sorprendono con una festa in riva al mare."}
{"id": "1342552", "revid": "1833487", "url": "https://it.wikipedia.org/wiki?curid=1342552", "title": "Buon Ges\u00f9", "text": "Buon Ges\u00f9 (\"Cassina Cagnoeula\", : , o \"Bon Gesu\", : , in dialetto bustocco) \u00e8 una frazione di Olgiate Olona e in parte di Castellanza.\nSi trova sulla Strada statale 33 del Sempione e l'abitato sconfina anche nei comuni di Castellanza e Busto Arsizio. Intorno al XVII secolo (quando gli abitanti raggiungevano appena il centinaio) il suo nome era \"\"Cascina Selva Longa\", nel XIX secolo era nota come \"Cascina delle Corde\", poi \"Cascina Cagnoela\"\". Il toponimo \"Buon Ges\u00f9\" deriva dal nome con cui veniva affettuosamente chiamato il crocifisso contenuto nell'antica chiesetta e che oggi si trova nella chiesa di San Giuseppe in Buon Ges\u00f9, costruita negli anni 1940.\nFino al 1966 il Buon Ges\u00f9 era attraversato dalla Tranvia Milano-Gallarate.\nStoria.\nLa parrocchia \u00e8 intitolata a San Giuseppe.\nLa costruzione dell'oratorio di S. Giuseppe, ebbe inizio il 2 luglio 1708 con licenza del cardinale Giuseppe Archinto, arcivescovo di Milano. Il primo parroco di tale oratorio fu don Giuseppe Antonio Bellotti.\nAll'abbellimento dell'oratorio lavor\u00f2 don Biagio Bellotti (Busto Arsizio, 26 febbraio 1714 - 5 agosto 1789), pittore, architetto, musicista e poeta.\nCome risulta da una \"notificazione\" del 24 settembre 1796, l'oratorio era discretamente dotato di arredi sacri ed era in possesso di due calici, un reliquiario, un ostensorio e una pisside d'argento. Invece all'esterno della chiesetta non vi era nulla di notevole: solo un piccolo campanile con due campanelle e un orologio.\nAgli inizi del XX secolo, quando la \"Cascina Selva Longa\" contava 900 abitanti, l'area intorno alla parrocchia era molto mutata: al posto dei boschi erano nate nuove abitazioni, mentre i campi erano stati quasi completamente abbandonati dai contadini, i quali trovarono lavoro presso le manifatture di Busto Arsizio e Castellanza. Fu dal Novecento che le corriere e le diligenze postali smisero di far sosta nella frazione, in quello che una volta era un caseggiato chiamato \"palazzo dei Maghi\", demolito nel settembre del 2009.\nIl 28 giugno 1931 inizi\u00f2 il suo lavoro pastorale nella parrocchia di S. Giuseppe don Giovanni Greco. Nello stesso anno inizi\u00f2 la costruzione dell\"'Asilo d'Infanzia Santa Teresa\". Nel mese di ottobre, il campanile vide l'arrivo di una terza campana, mentre il 29 novembre 1931 venne benedetto il nuovo altare del Crocifisso nella restaurata cappella.\nIl 25 dicembre 1937, venne inaugurata la casa parrocchiale adiacente alla chiesa, insieme al nuovo salone-oratorio destinato a funzionare da chiesa fino alla realizzazione del nuovo tempio. Il 21 settembre di quell'anno, don Greco venne nominato \"Delegato Arcivescovile\" del Buon Ges\u00f9.\nLa costruzione della nuova chiesa, inizi\u00f2 nell'agosto del 1944, in piena guerra mondiale e la prima pietra fu benedetta da monsignor Giovanni Galimberti. I soldi per la realizzazione della nuova chiesa, furono trovati grazie a don Greco, il quale fond\u00f2 un'associazione benefica, la \"Labor\" i cui proventi dovevano servire ad affrontare le spese di costruzione. Il progetto fu realizzato dall'architetto Luigi Crespi di Busto Arsizio.\nIl 23 giugno 1950, il cardinale Alfredo Ildefonso Schuster consacr\u00f2 la nuova chiesa in stile romanico moderno, capace di un migliaio di persone.\nAll'interno dell'edificio, ancor oggi sorge un'epigrafe dettata dall'arcivescovo:\nL'antica chiesetta venne abbattuta e l'altare del Crocifisso, in muratura, venne abbattuto. L'altare maggiore, ideato da Biagio Bellotti venne spostato nella cappella della Madonna nella nuova chiesa. Solo il campanile, a causa di una mancanza di fondi, rimasi completato per met\u00e0. Ormai il Buon Ges\u00f9 non era pi\u00f9 una cascina.\nIl 20 ottobre 1957, il monsignor Giovanni Galimberti benedisse il nuovo campanile, realizzato grazie al commendator Annibale Tosi, uno degli amici della \"Labor\". In ricordo del gesto di quest'uomo, sulla parete interna della facciata della chiesa, venne murata una lapide, ancora oggi visibile, con questa epigrafe:\nNel maggio del 1954 l'altare barocco di Biagio Bellotti venne abbellito con un affresco (rappresentante una Madonna circondata da Santi e Sante) del pittore Turri di Legnano. Lo stesso pittore venne incaricato di decorare tutta la chiesa.\nCuriosit\u00e0.\nIl 16 luglio 2005, in occasione della conclusione dei lavori di restauro del campanile, l'allora parroco del Buon Ges\u00f9, don Paolo Vesentini, si fece calare dalla cima del campanile fino al sagrato della chiesa.\nMonumenti e luoghi d'interesse.\nPiazza Volontari della Libert\u00e0.\nAntistante la chiesa di S. Giuseppe in Buon Ges\u00f9, sorge la Piazza Volontari della Libert\u00e0.\nIl 20 ottobre 1957, insieme al campanile della chiesa, venne inaugurato il monumento-fontana dedicato ai Caduti, su progetto dell'architetto Bruno Mazzoni di Busto Arsizio. Questo monumento ricorda undici caduti della Prima guerra mondiale e dieci caduti della Seconda guerra mondiale. Le pietre murate in un parapetto, provenienti dal Grappa, dal Carso, dal Pasubio, dal Piave, dal Fronte occidentale, dall'Amba Alagi, da El Alamein, dalla Grecia e dalla Russia, richiamano alla memoria il luogo del loro sacrificio.\nAttorno al corpo centrale della fontana, appare questa scritta:\nLa fontana \u00e8 stata ristrutturata nell'estate del 2008 e i lavori sono terminati nel settembre dello stesso anno.\nIl 23 ottobre 1977, invece, venne eretto un cippo, sul lato destro della chiesa: due blocchi di pietra con un'ancora e una targa in bronzo recante la scritta: \"AI CADUTI DEL MARE\", cippo realizzato dall'Associazione Marinai d'Italia, Gruppo \"Mario Farina\" di Castellanza e Valle Olona. Il monumento, oggi spostato di un centinaio di metri presso il parco Carducci, vuol ricordare tutte le vittime dell'irruenza delle acque marine, lacustri e fluviali.\nInfrastrutture e trasporti.\nPosta lungo la strada statale 33 del Sempione, Buon Ges\u00f9 \u00e8 collegata alle localit\u00e0 limitrofe tramite autocorse svolte dalla STIE.\nFra il 1880 e il 1966 la localit\u00e0 era servita dalla tranvia Milano-Gallarate, gestita dalla stessa STIE."}
{"id": "1342553", "revid": "709565", "url": "https://it.wikipedia.org/wiki?curid=1342553", "title": "Episodi di The Sleepover Club (seconda stagione)", "text": "La seconda stagione \u00e8 andata in onda negli Stati Uniti tra la fine del 2006 e l'inizio del 2007.\nIn Italia \u00e8 stata trasmessa per la prima volta da Disney Channel Italia, mentre l'anno dopo la Mediaset ne ha acquistato i diritti per la messa in onda in chiaro su Italia 1. La serie \u00e8 stata replicata anche su Boing dal 15 maggio 2012 al 12 giugno 2012, dal Luned\u00ec al Sabato alle 14:35 in sostituzione della Terza Stagione di H2O - Just Add Water.\nAmiche.\nTrama.\nFrankie si trasferisce da Crescent Bay perch\u00e9 suo padre ha ottenuto una promozione: questo significa dover abbandonare le sue amiche Flyss, Kenny, Lyndz e Rosie per sempre, infatti Frankie ha deciso che non esister\u00e0 pi\u00f9 nessuno Sleepover Club. Frankie si sistema temporaneamente, in attesa che la sua nuova casa sia pronta, da sua cugina Charlie a Seaview. Anche Charlie ha quattro amiche del cuore con cui \u00e8 molto unita: Brooke, Maddy, Jess, Tayla. Frankie osserva che Charlie non ha mai un minuto di tempo libero perch\u00e9 si prodiga disperatamente nel tentativo di aiutare tutte le amiche nei loro impegni. Charlie sta perdendo il controllo della situazione e deludendo le sue amiche, allora Frankie parla alle ragazze per convincerle a fare una sorpresa a Charlie risistemandole la stanza. Frankie dona a Charlie e alle sue amiche il nuovo diario dello Sleepover Club perch\u00e9 vuole che fondino un nuovo club e che si divertano esattamente come lei si era divertita con le sue amiche di Crescent Bay.\nBiglietti per due.\nTrama.\nTayla vince un viaggio al parco divertimenti di \"Spectaculand\", ma pu\u00f2 portare con s\u00e9 soltanto una persona e non sa chi scegliere tra le sue amiche. Le ragazze iniziano a rivaleggiare tra loro per compiacere Tayla e ottenere il secondo biglietto, ma finiscono per litigare e la fanno star male perch\u00e9 \u00e8 ancora pi\u00f9 indecisa. Prova ad approfittare della situazione Jason, il quale sa che Tayla \u00e8 appassionata dell'oroscopo e abbonata a \"Zodiac Zoe\", allora si finge Zoe e le invia dei messaggi in cui le dice che deve accompagnare lui a \"Spectaculand\"; inoltre, Jason mente a Tayla dicendole che ha pochi mesi di vita. Le ragazze del club scoprono il subdolo inganno di Jason e riescono a smascherarlo attraverso delle previsioni che contraddicano quelle scritte da lui. Tayla, per preservare l'amicizia con le ragazze, decide di regalare i biglietti alla madre e alla sorella perch\u00e9, se non pu\u00f2 andarci con le sue amiche, allora non ci deve andare neanche lei.\nLa citt\u00e0 dell'imbarazzo.\nTrama.\nDa quando \u00e8 stato fondato lo Sleepover Club, Brooke \u00e8 l'unica che non ha ancora ospitato un pigiama party: la ragazza si vergogna dei suoi genitori e non vuole essere umiliata davanti alle amiche. A scuola il professor Carroll assegna un progetto agli studenti, quello di accudire per una settimana dei bambolotti chiamati \"Sim Baby\" proprio come se fossero figli loro. Brooke, per scampare il pigiama party, racconta la bugia che la sua matrigna Lisa \u00e8 incinta, ma Charlie propone di tenere lo stesso la serata portando dei regali per il bambino di Lisa fingendo che siano per i \"Sim baby\". Lisa non vede l'ora di aiutare Brooke nel pigiama party, ma rimane male nel vedere la figliastra strappare i biglietti d'invito che aveva preparato: allora Brooke le spiega il suo disagio e Lis le promette che la sera del pigiama party porter\u00e0 suo padre a cena in modo che abbiano la casa libera. Trovandosi invece davanti suo padre, Brooke accetta riluttante che intrattenga le invitate e salta fuori che Lis \u00e8 davvero incinta, quindi Charlie e le altre tirano fuori i regali che avevano comprato. A sorpresa il vincitore del progetto dei \"Sim baby\" \u00e8 Simon, il quale al contrario dei suoi amici \"Zucconi\" si \u00e8 impegnato molto grazie anche ai consigli di Lis.\nL'importante \u00e8 vincere.\nTrama.\nTayla si sente una nullit\u00e0 perch\u00e9 tutte le sue amiche sono brave in qualcosa, mentre lei non ha alcun talento particolare. Jess legge sul giornale che la rivista di moda \"Girl Star\" ha indetto un concorso in cui le lettrici possono inviare una copertina disegnata da loro e la vincitrice diriger\u00e0 il prossimo numero. Jess convince Tayla a partecipare, essendo la moda l'ambito in cui \u00e8 brava, ma la copertina con cui vuole candidarsi \u00e8 orribile e decide di modificarla a sua insaputa per aiutarla a vincere. Tayla viene selezionata come finalista e comincia a trattare malissimo le sue amiche, atteggiandosi da snob presuntuosa che \u00e8 convinta di vincere. Alla premiazione Tayla scopre che la copertina con la quale ha gareggiato non \u00e8 quella disegnata da lei, ma questo non le basta per ottenere la vittoria: ci\u00f2 che per\u00f2 guadagna \u00e8 il perdono delle ragazze per come si \u00e8 comportata e, inoltre, ringrazia Jess per averle cambiato la copertina poich\u00e9 altrimenti non sarebbe arrivata sin l\u00ec.\nDov'\u00e8 l'orso?\nTrama.\nLe ragazze sconfiggono gli \"Zucconi\" in una sfida a golf e vincono come premio un orso di peluche che battezzano Paolo e ne fanno la mascotte del Club. Simon, per guadagnarsi la stima di Jason, ruba l'orso e lo consegna al suo capo, ma non sa che Brooke aveva nascosto nello zainetto dell'orso il regalo di compleanno per sua madre. Simon complotta assieme allo Sleepover Club per recuperare l'orso e le fa entrare in casa di Jason, mentre lui tiene occupati i ragazzi: l'orso non si trova, ma in compenso le ragazze prendono il cappello portafortuna di Jason e concordano uno scambio al molo con l'orso. Jason tenta di alterare l'accordo, ma il cappello finisce in acqua e l'orso torna allo Sleepover Club: Brooke e Simon possono cos\u00ec festeggiare serenamente il compleanno della madre.\nLa febbre del ballo.\nTrama.\nIl ballo scolastico si avvicina e tutti sono in ansia, tranne Maddy che non ha mai amato ballare perch\u00e9 non \u00e8 sciolta e si sente a disagio. Barry, uno studente molto timido che \u00e8 segretamente innamorato di Maddy, inizia a corteggiarla insistentemente perch\u00e9 Jason gli ha detto che Maddy lo ricambia, ma viene messo alla porta abbastanza duramente da Charlie. Intanto, Charlie e Tayla fanno parte del comitato organizzativo del ballo assieme a Krystal e Caitlin: Krystal decide di organizzare una gara di ballo da sala per poter vincere e mancando Tayla, alle prese con una tinta per capelli sbagliata, mette ai voti la sua mozione e ottiene la maggioranza. Barry propone a Maddy di vendicarsi di Crystal e Jason partecipando loro due alla gara, dato che lui balla da diversi anni: a sorpresa la sera del ballo si presentano insieme e vincono la sfida, nonostante Krystal avesse addirittura fatto venire suo padre nel ruolo di giudice. Maddy ha finalmente superato la sua paura del ballo.\nL'uccellino in gabbia.\nTrama.\nIl professor Carroll deve andare fuori citt\u00e0 per un convegno e affida alla madre di Brooke, essendo veterinaria, il suo pappagallo Ercole. Brooke e le ragazze si divertono con Ercole, tanto da trascorrere un pigiama party con lui, ma di notte non riescono a dormire bene per i suoi versi e mettono la gabbia fuori di casa. La mattina dopo Simon trova Ercole e lo porta a Jason, che cerca di insegnargli un insulto sulla passione del signor Carroll per i papillon. Le ragazze, convinte che Ercole sia scappato, vanno a cercare un sostituto e ne trovano uno talmente identico che a un certo punto non riescono pi\u00f9 a distinguere il vero dal falso. Fortunatamente il professor Carroll si riporta a casa il pappagallo giusto.\nIl film.\nTrama.\nIl professor Carroll assegna alla classe la realizzazione di un film. Le ragazze dello Sleepover Club prendono spunto da un libro e decidono di girare un film sulla storia di una giovane ragazza che era stata ingiustamente condannata alla galera per il furto di un ciondolo a una nobildonna. Le ragazze chiedono il permesso di girare il film nel penitenziario ormai in disuso, ma non sanno che gli \"Zucconi\" le vogliono spaventare facendogli credere che ci sia il fantasma della ragazza morta per riprenderle mentre scappano. Una volta che si sono accorte dello scherzo, le ragazze del club decidono di fargliela pagare ed \u00e8 la scena degli \"Zucconi\" in fuga ad andare in onda in classe.\nInvasione dal passato.\nTrama.\nLa situazione scolastica di Tayla \u00e8 decisamente pessima, tanto che i suoi genitori vogliono mandarla alla scuola femminile del \"Saint Anne\": la ragazza scommette con loro che, se prender\u00e0 una sufficienza alla ricerca di storia assegnata dal professor Morrello, rimarr\u00e0 nella sua attuale scuola. Il problema \u00e8 che storia non \u00e8 la materia migliore di Tayla, la quale ha seri problemi a ricordare le date degli eventi storici. Le sue amiche sperimentano i metodi pi\u00f9 disparati, da programmi di studio intensivi all'apprendimento subliminale, senza successo e cercano di far paura a Tayla prospettandole l'esclusione dallo Sleepover Club qualora si trasferisca al \"Saint Anne\". Ma \u00e8 proprio Tayla a trovare il metodo vincente: associa le date ai vestiti, cos\u00ec riesce a ricordarsele e il giorno della presentazione inscena con le sue amiche una rappresentazione in costume sulla storia d'amore tra Cleopatra e Marcantonio prendendo il massimo dei voti.\nTiri mancini.\nTrama.\nLa classe parte in gita in una riserva per rimboschirla: Jess aspira a battere il record di piantine seminate e il professor Morrello la nomina a capo di un gruppo formato da Sleepover Club, Zucconi e Krystal con Caitlin. Purtroppo per Jess alcuni suoi compagni di squadra non intendono collaborare: Krystal non muove un dito e delega tutto il lavoro alla povera Caitlin, mentre gli Zucconi sono troppo presi dal fare scherzi. Le loro vittime privilegiate sono le ragazze dello Sleepover Club e il professor Morrello, dopo che hanno reagito ad alcuni di questi tiri mancini, toglie a Jess la carica di capo per affidarla a Krystal. Charlie propone a Krystal di vendicarsi sugli Zucconi con un grande scherzo che superi di gran lunga i loro: attraverso la polvere orticante li inducono ad andare nelle docce, dove vengono colorati con la vernice blu. Il professor Morrello non ha prove per punire le ragazze e Jess propone di far lavorare intensamente gli Zucconi, cos\u00ec che la vernice gli sparisca dalla pelle: cos\u00ec il record di piantine \u00e8 battuto.\nStella cadente.\nTrama.\nJess \u00e8 in agitazione perch\u00e9 un episodio della sua serie televisiva preferita, \"La spiaggia dei cuori\", sar\u00e0 girata a Seaview: la fan che risponder\u00e0 a pi\u00f9 domande sul programma potr\u00e0 recitare come comparsa nell'episodio. Jess arriva in finale contro Krystal, la quale si stava facendo suggerire le risposte da Caitlin, e vince: ha cos\u00ec la possibilit\u00e0 di conoscere Amanda Hart, l'attrice protagonista nonch\u00e9 suo idolo. Jess diventa talmente intima con Amanda che inizia a trascurare le sue amiche, le quali hanno paura di perderla perch\u00e9 le trova infantili. Jess viene invitata al compleanno di Amanda, ma alla festa si rende conto che Amanda in realt\u00e0 \u00e8 una snob presuntuosa che non corrisponde affatto alla Shandi che interpreta sullo schermo e decide di tornare dalle sue amiche perch\u00e9 con loro si diverte davvero.\nLa star del surf.\nTrama.\nCharlie ha preso la sua prima cotta per Angus Miller, giovane e famoso surfista che si stabilisce per qualche giorno a casa di Jess perch\u00e9 \u00e8 amico di suo fratello. Charlie ha conosciuto Angus perch\u00e9 lo ha colpito con la sua tavola da surf nel reagire a uno scherzo degli Zucconi, facendogli perdere i sensi per qualche tempo. Charlie \u00e8 talmente presa dall'innamoramento che non riesce nemmeno a rivolgere la parola ad Angus e accusa Jess, la quale gli fa i mestieri, di volerglielo portare via. Quando Charlie farnetica di voler cacciare Jess dallo Sleepover Club, le altre intervengono per cercare di far chiarire le due amiche ma senza successo. Krystal, anche lei entusiasta all'idea di conoscere la star Angus, lo fa cadere in acqua: Charlie e Jess si tuffano per salvare Angus che non sa nuotare e lo riportano a riva, mettendo da parte i dissapori e promettendo che nessun ragazzo intralcer\u00e0 pi\u00f9 il loro club.\nAgente segreta.\nTrama.\nLa professoressa Nixon assegna alla classe un progetto artistico che riesca a coinvolgere tutti e cinque i sensi. Jess vuole lavorare per conto suo a un grande dinosauro, mentre le altre si impegnano nella realizzazione di quattro magliette. Caitlin viene messa alla porta di Crystal e Jess la convince a sostituirla nel lavoro dello Sleepover Club sulle magliette: Krystal ordina a Caitlin di fare il doppiogioco e, fingendosi loro amica, deve impossessarsi del libro del Club. Charlie, insospettita dal fatto che Caitlin fosse presente a tutte le volte in cui Crystal ha tentato di prendere il libro, la accusa pubblicamente di fare la spia per conto di Crystal, ma le sue amiche non le credono e Charlie rovina le magliette rovesciandoci sopra una bevanda. Charlie riesce poi a smascherare Crystal mettendo dei vermi in una borsa finta: Caitlin, messa di fronte alla scelta tra Crystal e lo Sleepover Club, sceglie la sua amica di sempre. Jess propone alle amiche di unire i loro progetti in un \"Sensosauro\" che trova l'apprezzamento della Nixon.\nCammina come un ragazzo.\nTrama.\nOgni anno il club nautico del commodoro Beasley organizza una gara di regate per giovani skipper suddivisa in due categorie: maschi e femmine. Maddy trova ingiusto che il premio in denaro dei maschi sia maggiore di quello delle femmine e decide di partecipare a entrambe le gare, travestendosi da ragazzo per poter partecipare alla gara maschile: cos\u00ec diventa Buddy Guy, giovane campione nazionale venuto a partecipare alla regata di Seaview. Maddy riesce a vincere ambedue le competizioni, nonostante Jason avesse cercato di danneggiarla forandole la barca e alla premiazione, non riuscendo ad essere presente contemporaneamente nei due ruoli, rivela a tutti l'inganno e il commodoro Beasley, su pressione della moglie, la omaggia di tutti e due i premi.\ninoltre, in questo episodio, si celebra una festa Irlandese: The Males VS Females Day.\nPrima pagina.\nTrama.\nCharlie entra a far parte del giornalino scolastico, ma non riesce a scrivere il suo primo articolo perch\u00e9 nella sua scuola non succede niente d'interessante. Le sue amiche, per far s\u00ec che abbia un articolo da scrivere, liberano un topolino dal laboratorio di scienze e lo lasciano vagare in libert\u00e0 per la scuola. Un nuovo scoop \u00e8 rappresentato dalle accuse che Crystal muove nei confronti di Mrs. Luke, la signora della mensa, la quale preparerebbe il cibo in pessime condizioni igieniche. Charlie d\u00e0 risalto alla faccenda e spinge Crystal a dare battaglia, anche se potrebbe significare il licenziamento della signora Luke: quando le sue amiche glielo fanno capire, Charlie smaschera l'inganno ordito da Crystal per pura vendetta nei confronti della donna.\nGara di nuoto.\nTrama.\nDurante la lezione di nuoto Jason colpisce Charlie con una caramella mentre si sta per tuffare in acqua con il trampolino: questo la induce a nuotare pi\u00f9 velocemente per uscire dalla vasca e inseguirlo. La professoressa Nixon resta colpita dalla velocit\u00e0 di Charlie e, non sapendo che si \u00e8 trattato di un puro caso, la inserisce nella squadra di nuotatrici della scuola insieme a Maddy e Crystal. Maddy soffre la presenza di Charlie che \u00e8 benvoluta dalla Nixon, tanto da essere promossa titolare al posto di Maddy che diventa la sua riserva: le due amiche non si parlano pi\u00f9 e iniziano a competere su ogni cosa. Crystal, chiede a Jason di colpirla coma ha fatto con Charlie per poter batterla con facilit\u00e0. Le Sleepover scoprono il piano e lo dicono a Charlie e Maddie, le quali fanno pace ed elaborano una strategia per ingannarla: Charlie finge una distorsione alla caviglia per far gareggiare Maddy al suo posto, la quale batte Crystal senza problemi.\nNon \u00e8 mai troppo tardi.\nTrama.\nIl professor Morrello assegna agli studenti un progetto di volontariato nel quale dovranno occuparsi di un anziano della comunit\u00e0 e farsi firmare un modulo come prova dell'aiuto prestato. Le ragazze dello Sleepover Club reagiscono a uno scherzo degli Zucconi mentre stanno attraversando la strada e, senza volerlo, travolgono la signora Pendretti che riporta una frattura alla gamba. Per rimediare Charlie ospita la signora a casa sua, ma la Pendretti ne approfitta per farsi servire e riverire dalle ragazze che non riescono a godersi il loro pigiama party: Tayla le propone di farsi una maschera per apparire pi\u00f9 bella e, aiutata dalle amiche, rimette in sesto esteticamente la signora Pendretti. Crystal rivela alla signora Pendretti che Charlie e le altre l'hanno fatta cadere apposta per aiutarla e ottenere la firma del modulo per la scuola, cos\u00ec l'anziana donna se ne va disgustata. Quando scoprono che il signor Garcia, l'anziano che fa attraversare la strada agli scolari, \u00e8 segretamente innamorato della signora Pendretti e che lei lo ricambia, avendolo dipinto in alcuni suoi quadri, Charlie e le altre combinano un appuntamento tra i due anziani.\nL'ammiratore segreto.\nTrama.\nA scuola \u00e8 il \"Causal day\" nel quale gli studenti non devono indossare la divisa. Brooke non vede l'ora di esibire il completo che ha acquistato per l'occasione, ma Crystal indossa la sua stessa \"mise\" e questo mette in notevole imbarazzo Brooke che sperava di attirare l'interesse di qualche ragazzo. Le sue amiche fingono che Brooke abbia un ammiratore segreto, lo \"Sterminatore di draghi\", usando l'account di posta elettronica del fratello maggiore di Jess. Purtroppo per loro, Brooke vuole andare in fondo alla faccenda e conoscere questo suo misterioso estimatore: indagando le viene il sospetto che possa trattarsi di Declan.\nSe ami qualcuno, lascialo libero.\nTrama.\nLe ragazze dello Sleepover Club, mentre puliscono la stanza di Maddy, scoprono che ha un depli\u00e0n su una scuola di surf lontana da Seaview e temono che voglia andarci e quindi lasciare il Club. Intanto, Jason vuole vendere la sua lucertola Leroy per avere un pitone e la mette all'asta, vendendola a Jess. Quando scopre che Jess ha intenzione di liberarla, Jason sente la sua mancanza e manda Simon e Declan a recuperarla.\nProve di ammissione.\nTrama.\nI genitori di Krystal devono partire per un viaggio ma Caitlin, dalla quale Krystal avrebbe dovuto passare il week-end si ammala, e cos\u00ec viene lasciata a casa di Charlie (le mamme di Krystal e Charlie sono socie del Club di Golf). Pi\u00f9 tardi, Jason scommette con Krystal che non riuscir\u00e0 ad entrare nel club: se vince Jason, Krystal si far\u00e0 tagliare i capelli, in caso contrario Jason dovr\u00e0 vestirsi elegante. Brooke, che scopre il piano, avverte le ragazze che insieme inventano delle prove di ammissione appositamente per Krystal. Quest'ultima le supera tutte, ma, il giorno dell'ufficializzazione dell'entrata nel club, Charlie riesce ad inventarsi un'ultima, difficilissima prova: dare in beneficenza la cosa a cui Krystal tiene di pi\u00f9, cio\u00e8 un bel vestito che lei ha comprato per il giorno del diploma.\nFinale a sorpresa.\nTrama.\nLe ragazze dello Sleepover Club giocano nella squadra di basket delle Pantere che dovr\u00e0 affrontare nella finale del torneo scolastico la squadra delle Tigri di Krystal. Ad allenare le Pantere arriva la cugina di Maddie che far\u00e0 lavorare le ragazze sullo spirito di squadra e sul fatto che non devono dipendere sempre dalla bravura di Maddy. Ma grazie a sua cugina, Maddy riuscir\u00e0 a fare il gioco di squadra.\nLadro di torte.\nTrama.\nA scuola viene indetta una gara di cucina, la cui vincitrice sembra essere Brooke, come sempre. Ma durante la pausa pranzo, la torta viene mangiata e cos\u00ec a vincere \u00e8 Jason, che ha imbrogliato perch\u00e9 si \u00e8 fatto preparare la torta dalla sua domestica Dolores. Brooke, delusa e arrabbiata, conduce con le sue amiche un'indagine per scoprire il colpevole, fino ad arrivare a dubitare anche di queste ultime, finch\u00e9 non si scoprir\u00e0 che il colpevole \u00e8 il cane del bidello, goloso di dolci, in particolare di torte.\nSegreti.\nAl pigiama party dello Sleepover club tutte le ragazze sono felici e ballano con strane parrucche in testa, tutte tranne Charlie, che sembra essere ignorata e derisa dalle amiche per il suo strano comportamento. Infuriata la ragazza inizia a scrivere sul suo diario,ad apertura vocale, la cui passworld \u00e8 \"Mary aveva un piccolo agnello\". Sfortunatamente, proprio nel momento in cui Charlie rivela la sua passworld a Maddy, Gli zucconi sentono la frase segreta che aprir\u00e0 il diario di Charlie. Quindi, decisi a leggere il diario costringono Charlie a dire le parole magiche con l'inganno. Intanto le ragazze dello Sleepover club credono che Charlie voglia lasciare il club, poich\u00e9 \u00e8 diventata troppo matura e fanno di tutto per convincerla a restare. Ma, nel momento in cui tutte le ragazze scoprono lo scherzo degli zucconi tutti i dubbi si dissipano e le ragazze tornano amiche. L'episodio si conclude con Charlie e le sue amiche che leggono le une alle altre i propri diari, svelando cos\u00ec tutti i loro segreti. In questo episodio anche Caitlin nasconde un segreto a Krystal, che \u00e8 decisa a scoprirlo a tutti i costi. Infine il segreto consister\u00e0 nel fatto che le due amiche saranno le damigelle al matrimonio della sorella di Caitlin.\nFesta a sorpresa.\nTrama.\nTayla compir\u00e0 13 anni e diventer\u00e0 una teenager: le sue amiche decidono di farle una festa a sorpresa. Tayla arriver\u00e0 a credere per via di Krystal che le sue amiche non la vogliono pi\u00f9 nel club e quindi decide di lasciarlo definitivamente. Tayla perde l'interesse per tutto tranne che per un pigiama che desidera ardentemente come regalo per il suo compleanno: le sue amiche l'attireranno a casa di Charlie con la scusa del pigiama e Tayla avr\u00e0 uno dei compleanni pi\u00f9 belli di tutta la sua vita.\nAmicizia vera.\nTrama.\nLa scuola visita un orfanotrofio e in serata le ragazze devono andare alla prima di un film. Charlie, notando di aver perso un libro nell'orfanotrofio, ci ritorna e trover\u00e0 Jason che era intento a rubare dei giocattoli per venderli e guadagnare dei soldi. Quando per\u00f2 entrambi si rendono conto che sono rimasti bloccati dentro e devono stare insieme indipendentemente dalla loro volont\u00e0, Charlie si accorger\u00e0 che Jason non \u00e8 poi cos\u00ec irritante, scoprendo anzi una parte del suo carattere molto divertente. E piano piano si innamorer\u00e0 del carattere di Jason, e Jason si innamorer\u00e0 del carattere di Charlie. Nel momento stesso arrivano le ragazze dello Sleepover e riescono a salvarli. Per\u00f2, le ragazze, non riescono ad andare alla prima. Il giorno dopo Charlie trova nel suo armadietto 5 biglietti per un concerto, e capisce che \u00e8 opera di Jason\nIl musical.\nTrama.\nLo Sleepover Club, gli Zucconi, Krystal e Caitlin devono preparare un musical su \"Cenerentola\". Charlie viene incaricata dalla signorina Nickson di fare la regista. E cos\u00ec Charlie disputa una serie di provini per dare i ruoli: Krystal fa Cenerentola, Jess, Maddie e Brooke fanno le sorellastre, Caitlyn la fata madrina, e anche se Tayla voleva essere a tutti i costi Cenerentola, si accontenta del ruolo della matrigna, ma litiga con Charlie e Jason sar\u00e0 il principe. Ma, notando il programma \"Star Talent\", Charlie cambia definitivamente il musical, modernizzandolo. Infatti, Jason, invece di fare il principe, far\u00e0 il giudice, insieme a Simon e Declan, Cenerentola si trasformer\u00e0 da una principessa classica conosciuta da tutti in una cantante talentuosa, ma ci sono anche due cambiamenti nel cast: Tayla far\u00e0 la fata regina del makeover, e Caitlyn la matrigna. Peccato che, nel preparare il musical, nascono molti problemi: infatti, Krystal soffre di protagonismo, e Charlie si ritrover\u00e0 alle prese con Jason e Krystal, che non fanno altro che litigare, cos\u00ec decide di non fare pi\u00f9 lo spettacolo. Per\u00f2, Krystal e Jason promettono di non litigare pi\u00f9 e lo spettacolo, la settimana dopo, diventer\u00e0 un successone."}
{"id": "1342577", "revid": "181699", "url": "https://it.wikipedia.org/wiki?curid=1342577", "title": "Colline del Transdanubio", "text": " \nLe Colline del Transdanubio (ungherese: \"Dun\u00e1nt\u00fali-dombs\u00e1g\") sono una regione geografica dell'Ungheria. Esse occupano la parte del Transdanubio meridionale compresa fra il Balaton a nord, la Drava a ovest e sud-ovest, il Danubio a est, ed i Monti Mecsek a sud-est.\nGeografia.\nLe Colline del Transdanubio occupano una superficie di circa 11.300\u00a0km\u00b2, esse si estendono sulla provincia di Somogy di cui occupano praticamente l'intero territorio, la parte orientale della provincia di Zala, la parte occidentale della provincia di Tolna e gran parte della provincia di Baranya.\nLa zona \u00e8 ricca di corsi d'acqua, oltre ai due grandi fiumi che ne delimitano il territorio, la Drava a ovest e sud ed il Danubio ad est, vi sono numerosi altri fiumi.\nFra questi i pi\u00f9 importanti sono:\nIl territorio \u00e8 fittamente ricoperto da boschi che occupano circa il 25% della superficie totale. Le specie pi\u00f9 diffuse sono il carpino, il faggio e il tiglio.\nGran parte del territorio delle colline transdanubiane fa parte del Parco Nazionale del Danubio-Drava.\nMicroregioni.\nIl territorio delle colline del Transdanubio pu\u00f2 essere suddiviso in 9 microregioni:"}
{"id": "1342585", "revid": "125163417", "url": "https://it.wikipedia.org/wiki?curid=1342585", "title": "Locomotiva FS 741", "text": "Le locomotive gruppo 741 erano locomotive a vapore con preriscaldatore Franco-Crosti delle Ferrovie dello Stato italiane. Sono state l'ultima trasformazione delle locomotive gruppo 740.\nStoria e caratteristiche.\nIl progetto del gruppo 740, sviluppato dalla Rete Adriatica qualche anno prima della nazionalizzazione delle ferrovie del 1905 e poi ripreso e portato avanti dalle FS, aveva dato luogo alla costruzione di 470 unit\u00e0 tra il 1911 ed il 1922 che si erano sparse a macchia d'olio in tutti i depositi pi\u00f9 importanti della rete.\nI risultati del progetto furono soddisfacenti, ma col tempo si cominci\u00f2 ad avvertire la necessit\u00e0 di un aggiornamento tecnico che permettesse una diminuzione dei consumi di carbone e un aumento delle prestazioni. Nella trasformazione in \"743\" di 90 locomotive iniziata nel 1937 e completata entro gli anni cinquanta era stato adottato il sistema di preriscaldamento dell'acqua Franco Crosti montandolo simmetricamente, diviso in due unit\u00e0, ai lati della caldaia; tuttavia la modifica aveva comportato un notevole aumento del peso assiale. A scopo sperimentale si decise un'ulteriore modifica nonostante l'era della trazione a vapore volgesse ormai al termine e, nel 1954, venne messa in circolazione la 743.433 nella quale era stato installato un preriscaldatore unico montato questa volta sotto la caldaia, che dovette essere rialzata per ottenere il risultato prefisso, pur mantenendo l'architettura generale della macchina e le sue caratteristiche generali. Venne montato un solo fumaiolo laterale a destra della caldaia conferendo alla locomotiva un caratteristico ed unico aspetto asimmetrico. La trasformazione venne effettuata dalle Officine Grandi Riparazioni di Verona.\nLa prova dimostr\u00f2 la validit\u00e0 del lavoro in quanto si ebbe un incremento di potenza del 12% rispetto alle 740 di provenienza ottenendo praticamente lo stesso aumento di potenza delle 743 pur mantenendo la massa a pieno carico in servizio entro le 68,3 tonnellate. Il peso assiale mantenuto entro i limiti massimi ne permetteva quindi l'impiego anche sulle linee in condizioni di armamento non buone. Anche l'economia di esercizio ottenuta ripag\u00f2 in una certa maniera. Dal 1958 al 1960 vennero trasformate 80 unit\u00e0 del gruppo 740 inquadrandole nel nuovo gruppo 741; anche la prima prototipo 743.433 venne inserita tra le 741 cambiandone il gruppo ma mantenendone il numero originale. Per tutte le unit\u00e0 trasformate venne mantenuta la numerazione originale delle macchine cambiando solo quella di gruppo..\nLe locomotive vennero dislocate in maggior parte in Sicilia nei depositi locomotive di Catania, Caltanissetta e Palermo. Altre vennero dislocate per il servizio in Val Pusteria e per i treni merci nel basso Veneto. Gli accantonamenti iniziarono presto, gi\u00e0 nel 1967 e proseguirono man mano che venivano immesse in servizio le locomotive diesel., gi\u00e0 all'inizio degli anni ottanta iniziavano le demolizione. Tutto sommato fu una vita molto breve rispetto a molti altri modelli di locomotiva.\nLa classificazione gruppo 741 era gi\u00e0 stata usata nel 1921 quando la 740.324 era stata trasformata mediante il montaggio della nuova distribuzione a valvole Caprotti. La locomotiva sperimentale venne rinumerata 741.001.\nDell'intero Gruppo 741, sono sopravvissute alle demolizioni solo due unit\u00e0: la Gr.741.137 e la Gr. 741.120. \nLa 741.137 non \u00e8 atta a circolare e si trova esposta presso il Museo nazionale ferroviario di Pietrarsa (NA). L'unit\u00e0 741.120 \u00e8 l'unica sopravvissuta tutt'ora operativa e regolarmente utilizzata alla testa di treni storici. \u00c8 peraltro l'unica locomotiva con sistema \"Franco-Crosti\" tutt'ora esistente al mondo. \u00c8 assegnata al Deposito Rotabili Storici di Pistoia, in Toscana.\nCaratteristiche.\nLe locomotive erano dotate di freno automatico ad aria compressa Westinghouse e presa di vapore per il riscaldamento delle vetture viaggiatori. Per quanto riguarda il tender, venne mantenuto quello a tre assi per alcune unit\u00e0 e per altre locomotive quello unificato, 2'2'T22, a carrelli da 22 metri cubi."}
{"id": "1342604", "revid": "124671752", "url": "https://it.wikipedia.org/wiki?curid=1342604", "title": "Risultato operativo", "text": "In economia aziendale il risultato operativo, o anche reddito operativo (Acronimo: RO), \u00e8 il risultato (detto propriamente \"risultato lordo operativo\", \"o risultato operativo lordo\") della gestione caratteristica di un\u2019impresa in un determinato periodo di tempo ed \u00e8 pari alla differenza tra il valore della produzione ottenuta (ricavi netti di vendita pi\u00f9 ricavi delle prestazioni accessorie) e il costo della produzione stessa (acquisti di merci e di materie di consumo, pi\u00f9 o meno variazione delle rimanenze, pi\u00f9 costi per servizi, costi per godimento di beni di terzi), indipendentemente dalle modalit\u00e0 con cui mi finanzio (oneri finanziari), ma solo direttamente dai costi di produzione, in parole pi\u00f9 semplici detraendo dal margine operativo lordo gli ammortamenti e gli accantonamenti.\nIl risultato operativo mostra il reddito dell'impresa prima della gestione straordinaria, della gestione finanziaria e di quella tributaria, pi\u00f9 propriamente coincide con EBIT (Earnings Before Interests and Taxes).\nQuesto valore \u00e8 normalmente considerato per il calcolo di numerosi indici per l'analisi della redditivit\u00e0 dell'impresa, potendo contare su un valore non inquinato da eventi straordinari o da imposte."}
{"id": "1342606", "revid": "14480", "url": "https://it.wikipedia.org/wiki?curid=1342606", "title": "Algoritmo on-line", "text": ""}
{"id": "1342609", "revid": "86599", "url": "https://it.wikipedia.org/wiki?curid=1342609", "title": "Picnic Paneuropeo", "text": ""}
{"id": "1342612", "revid": "92723", "url": "https://it.wikipedia.org/wiki?curid=1342612", "title": "Keetmanshoop", "text": "Keetmanshoop \u00e8 una cittadina della Namibia meridionale, capitale della regione di Karas. Si trova sulla ferrovia TransNamib che congiunge Windhoek a Upington (Sudafrica). Prende il nome da Johann Keetman, imprenditore tedesco che finanzi\u00f2 la fondatore della missione cristiana che costitu\u00ec il primo nucleo la citt\u00e0; \"keetmanshoop\", in afrikaans, significa \"la speranza di Keetman\". La citt\u00e0 \u00e8 il principale luogo di incontro e scambio delle popolazioni della regione, in larga parte dedite all'allevamento di ovini\nStoria.\nPrima dell'arrivo degli europei, l'area di Keetmanshoop era abitata dal popolo Nama, che chiamava la zona \"Nu-gouses\" (\"pozza nera\"), con riferimento alla presenza di una sorgente. I missionari della Societ\u00e0 Missionaria Renana giunsero a Nu-gouses il 14 aprile 1866, data che oggi viene ricordata come fondazione della citt\u00e0. La missione fu finanziata dall'imprenditore tedesco Johann Keetman, che per\u00f2 non la visit\u00f2 mai.\nLuoghi di interesse.\nKeetmanshoop si trova nei pressi di due foreste di kokerboom (l'\"albero faretra\" tipico della Namibia) e della Naute Dam. Il Keetmanshoop Museum \u00e8 ospitata nella vecchia chiesa neogotica della missione (1895), che \u00e8 uno degli edifici pi\u00f9 celebri della Namibia. Un altro edificio che riveste un certo interesse architettonico \u00e8 l'ufficio postale (1910)."}
{"id": "1342622", "revid": "149539", "url": "https://it.wikipedia.org/wiki?curid=1342622", "title": "Editto di Caracalla", "text": ""}
{"id": "1342626", "revid": "154893", "url": "https://it.wikipedia.org/wiki?curid=1342626", "title": "Prodotti ceramici", "text": ""}
{"id": "1342632", "revid": "287204", "url": "https://it.wikipedia.org/wiki?curid=1342632", "title": "Anicia Faltonia Proba", "text": "Biografia.\nApparteneva ad una famiglia di alto rango ed era imparentata con la \"gens Petronia\", con la \"gens Olybria\" e con la \"gens Anicia\". Suo padre era Quinto Clodio Ermogeniano Olibrio (console nel 379), sua madre Turrania Anicia Giuliana, suo marito Sesto Petronio Probo (console nel 371), da cui ebbe Anicio Ermogeniano Olibrio (console nel 395), Anicio Probino (console col fratello nel 395), e Anicio Petronio Probo (console nel 406); sua nipote era Demetriade e sua nuora Anicia Giuliana, la moglie di Olibrio.\nNel 395 era gi\u00e0 vedova. Cristiana, era in contatto con diversi personaggi della cultura dell'epoca, tra cui Agostino di Ippona, che scrisse su sua richiesta il \"De orando deo\" e Giovanni Crisostomo Si trovava a Roma nel 410, in occasione del sacco ad opera dei Visigoti di Alarico I: fugg\u00ec in Africa, ma qui venne trattata male da Eracliano, cui dovette pagare un riscatto per evitare che le donne del suo seguito fossero importunate. Eredit\u00f2 molti possedimenti in Asia, di cui don\u00f2 le rendite al vescovo romano per distribuirle ai poveri. Mor\u00ec in Africa nel 432.\nProba era molto istruita, come molte delle donne della sua famiglia. La nonna Faltonia Betizia Proba era stata una poetessa, Anicia compose probabilmente l'epigrafe per il marito, la nipote Demetriade fu amica di Sofronio Eusebio Girolamo, che la descrive come istruita."}
{"id": "1342640", "revid": "79520", "url": "https://it.wikipedia.org/wiki?curid=1342640", "title": "Bobobo-Bo-Bobo", "text": ""}
{"id": "1342652", "revid": "834", "url": "https://it.wikipedia.org/wiki?curid=1342652", "title": "Insulindia", "text": ""}
{"id": "1342659", "revid": "228587", "url": "https://it.wikipedia.org/wiki?curid=1342659", "title": "Resurrection", "text": "Resurrection (resurrezione in lingua inglese) pu\u00f2 riferirsi a:"}
{"id": "1342660", "revid": "767487", "url": "https://it.wikipedia.org/wiki?curid=1342660", "title": "The Sounds Wrong", "text": "The Sounds Wrong \u00e8 il secondo EP della punk rock band statunitense $wingin' Utter$ pubblicato per la Fat Wreck Chords nel 1998."}
{"id": "1342673", "revid": "1305772", "url": "https://it.wikipedia.org/wiki?curid=1342673", "title": "Steam", "text": "Il termine Steam (in inglese \"vapore\") si pu\u00f2 riferire a:"}
{"id": "1342674", "revid": "122116764", "url": "https://it.wikipedia.org/wiki?curid=1342674", "title": "Iniezione indiretta", "text": "L'iniezione indiretta \u00e8 un sistema di alimentazione nel quale il combustibile sotto forma di getto finemente polverizzato da un iniettore, non viene immesso direttamente nella camera di combustione all'interno del cilindro, ma nel collettore di aspirazione per quanto riguarda i motori a ciclo Otto, mentre in quelli a ciclo Diesel viene spruzzato in una precamera o camera ausiliaria.\nL'iniezione indiretta nei motori Diesel.\nL'iniezione indiretta nei motori Diesel \u00e8 un sistema che, visto al giorno d'oggi sembra primitivo, perch\u00e9 l'iniettore non \u00e8 situato nella camera di combustione ma in una precamera di turbolenza.\nQuesto sistema era usato fino agli anni 90, insieme all'iniezione pompa-iniettore. Nel 1997 il Gruppo Fiat ha installato nell'Alfa 156 un motore 1.9 JTD che usava la tecnologia di iniezione common rail. Il common rail permette di innalzare la potenza specifica del motore in rapporto alla cilindrata ed \u00e8 diventato in seguito il sistema di alimentazione solitamente usato da quasi tutte le case automobilistiche. Il brevetto \u00e8 stato poi venduto alla Bosch.\nFunzionamento.\nGli iniettori presenti in precamera hanno un'apertura regolata da un rilevatore di flusso presente nei collettori di aspirazione che imposta in tempo reale il volume di carburante iniettato per una carburazione ottimale."}
{"id": "1342677", "revid": "767487", "url": "https://it.wikipedia.org/wiki?curid=1342677", "title": "Incompreso (film 1966)", "text": "Incompreso - Vita col figlio \u00e8 un film del 1966 diretto da Luigi Comencini, tratto dal romanzo omonimo di Florence Montgomery, presentato in concorso al Festival di Cannes 1967.\nTrama.\nDuncombe, console britannico a Firenze, rimane vedovo con due figli: Andrea di 8 anni e Milo di 4. Cercando di far fronte alla situazione assume un'austera governante, tratta da persona adulta il figlio maggiore e vezzeggia il pi\u00f9 piccolo, malato.\nAndrea, che vorrebbe pi\u00f9 di ogni cosa l'affetto e la vicinanza del padre, viene spinto dal suo atteggiamento a rinchiudersi in s\u00e9 stesso, mentre sente vivissimo il dolore per la morte della mamma e coltiva l'affetto per lei con mille nascoste manifestazioni. Si abbandona alle monellerie tipiche della sua et\u00e0, guadagnandosi una serie di rimproveri \u2013 tra cui quello per aver reagito con insensibilit\u00e0 alla morte della madre \u2013 che lo feriscono ancor di pi\u00f9; al contrario, il vivace Milo appare sempre come la vittima del fratello.\nDell'errato atteggiamento del console si accorge solo il fratello Will (un giorno trova perfino Andrea ubriaco), che lo invita a trattare con maggiore benevolenza il figlio maggiore. Duncombe allora porta Andrea con s\u00e9 al lavoro e lo responsabilizza dettandogli alcune lettere importanti, promettendogli di condurlo con s\u00e9 a Roma. Andrea \u00e8 felice, tanto che la mattina della partenza si alza prima del padre per lavare l'automobile e fargli una sorpresa. Milo, per\u00f2, \u00e8 geloso, e dopo avere aiutato il fratello compie un'ennesima bravata inzuppandosi i vestiti d'acqua di proposito. Andrea raccomanda al fratellino di raccontare la verit\u00e0 sull'accaduto, ma al ritorno da scuola scopre che il padre ha dato a lui la colpa ed \u00e8 partito da solo.\nPer un'infiammazione alle tonsille, Milo viene ricoverato in clinica e operato. Nonostante Andrea cerchi di spiegare al padre quello che \u00e8 successo, Duncombe testardamente continua a non credergli, ignorandolo. Questa ennesima incomprensione avvilisce ulteriormente Andrea: sempre pi\u00f9 rinchiuso in s\u00e9 stesso, torna alle sue ragazzate pericolose, salendo su di un tronco d'albero sopra un corso d'acqua. Il tronco si spezza in due, anche per l'arrivo di Milo, e Andrea cade rovinosamente in acqua. La caduta gli causa una lesione alla colonna vertebrale.\nDisteso su un divano e molto pallido in volto, il bambino rivela al padre tutta la sua angoscia per la morte della mamma, e afferma di aver creduto che il padre non gli volesse bene. Solo allora il console capisce di aver sbagliato tutto: Duncombe, affranto, dimostra finalmente al figlio tutto il proprio affetto, e Andrea, confortato dalle tanto attese parole, muore tra le sue braccia, fissando il ritratto della madre appeso alla parete.\nRemake.\nSono stati girati due remake: il film \"Incompreso - L'ultimo sole d'estate\" (1984) e una miniserie in due puntate \"Incompreso\" (2002) trasmessa da Canale 5."}
{"id": "1342681", "revid": "767487", "url": "https://it.wikipedia.org/wiki?curid=1342681", "title": "Brazen Head", "text": "Brazen Head \u00e8 il terzo EP della punk rock band statunitense $wingin' Utter$ pubblicato per la Fat Wreck Chords nel 1999."}
{"id": "1342684", "revid": "484362", "url": "https://it.wikipedia.org/wiki?curid=1342684", "title": "Cintura obi", "text": ""}
{"id": "1342686", "revid": "2110845", "url": "https://it.wikipedia.org/wiki?curid=1342686", "title": "Philippe Agostini", "text": "\u00c8 stato protagonista del \"cin\u00e9ma de papa\", \u00abportabandiera di un'eleganza raggelata che cercava la bellezza della stilizzazione, erede ideale del cosiddetto realismo poetico francese\u00bb.\nI figli Yves e Claude hanno proseguito la sua professione.\nBiografia.\nFormatosi all'\u00c9cole Louis-Lumi\u00e8re, si avvicina al cinema nei primi anni trenta, come operatore di macchina di Georges P\u00e9rinal. Lavora sui set dei capolavori del realismo poetico francese, con Michel Kelber per \"Carnet di ballo\" (1937), diretto da Julien Duvivier, e con Curt Courant per \"Alba tragica\" (1939), diretto da Marcel Carn\u00e9.\nNei primi anni quaranta diventa collaboratore di Claude Autant-Lara e cura le immagini dei primi due lungometraggi di Robert Bresson, \"La conversa di Belfort\" (1943) e \"Perfidia\" (1945). \nNel dopoguerra si afferma come uno dei pi\u00f9 autorevoli direttori della fotografia del cinema francese. Lavora con Carn\u00e9 a \"Mentre Parigi dorme\" (1946), mentre per \"Pattes blanches\" (1949), diretto da Jean Gr\u00e9millon, considerato uno dei pi\u00f9 raffinati film francesi dell'epoca, riceve un premio speciale al Festival di Locarno.\nTra i suoi lavori degli anni cinquanta, spiccano l'estetizzante \"Il piacere\" (1952) di Max Oph\u00fcls e il noir \"Rififi\" (1955) di Jules Dassin. Nel 1956 viene coinvolto nella realizzazione del documentario sottomarino \"Il mondo del silenzio\", diretto da Jacques-Yves Cousteau e Louis Malle. \nNella seconda met\u00e0 del decennio, il legame sentimentale con l'attrice Odette Joyeux, sposata in seconde nozze, segna la fine della carriera come direttore della fotografia e l'inizio di quella da regista e sceneggiatore. Insieme firmano la sceneggiatura del film \"La sposa troppo bella\" (1956) diretto da Pierre Gaspard-Huit e interpretato da Brigitte Bardot, adattamento cinematografico di un romanzo scritto dall'attrice stessa. Tra le sue opere da regista, la pi\u00f9 celebre \u00e8 \"I dialoghi delle Carmelitane\" (1959), tratto da un'opera teatrale di Georges Bernanos."}
{"id": "1342688", "revid": "121366813", "url": "https://it.wikipedia.org/wiki?curid=1342688", "title": "Palazzo Avarna", "text": "Il Palazzo Avarna o Palazzo del duca Avarna di Belviso \u00e8 stato un palazzo della citt\u00e0 di Messina, opera di Saverio Francesco Basile del 1785, che venne distrutto dal terremoto del 1908.\nProfilo e storia dell'architettura.\nIl palazzo \u00e8 stato un bell'esempio di architettura del settecento messinese, nel ritmo delle paraste che scandiscono la facciata lasciando il pieno risalto ai balconi con balaustri al prospetto e al portale centrale fiancheggiato da colonne e sormontato dal balcone. Una serie di antefisse sulla cornice agettante completa la decorazione della facciata con un motivo che si rivede negli altri palazzi messinesi."}
{"id": "1342689", "revid": "767487", "url": "https://it.wikipedia.org/wiki?curid=1342689", "title": "Pane, amore e gelosia", "text": "Pane, amore e gelosia \u00e8 un film del 1954 diretto da Luigi Comencini.\n\u00c8 il secondo film della tetralogia \"Pane, amore e\u2026\", preceduto da \"Pane, amore e fantasia\" e seguito da \"Pane, amore e...\" e \"Pane, amore e Andalusia\".\nTrama.\nLe due storie d'amore, quella tra la Bersagliera e il carabiniere Stelluti e quella tra il maresciallo Carotenuto e la levatrice Annarella si concretizzano, ma mentre la prima coppia viene separata dalle rigide regole dell'Arma, la seconda viene ostacolata dal carattere libertino del maresciallo.\nStelluti decide di tornare per visitare la fidanzata, ma la trova alla festa organizzata dal cugino Ricuccio per la nascita del figlioletto, a ballare con il maresciallo. Cos\u00ec se ne va, e anche Annarella \u00e8 molto gelosa. Avendo deciso di separarsi dalla Bersagliera, Pietro pu\u00f2 tornare a Sagliena, ma il clima \u00e8 veramente incandescente. Per fortuna, il maresciallo si \u00e8 riconciliato con Annarella, ma lei ora deve tenere a casa con s\u00e9 il figlioletto Ottavio, avuto con un uomo da cui si \u00e8 separata da tempo e che se ne era andato. Carotenuto \u00e8 pronto a fargli da padre ma l'impresa si rivela assai difficile. Inoltre, nel frattempo, si rif\u00e0 vivo l'ex marito di lei che vuole riunire la famiglia e, con l'appoggio morale del parroco, riesce a convincere Annarella a partire con lui e il figlio per una nuova vita.\nIntanto la Bersagliera \u00e8 diventata una sciantosa, cantante di un modesto spettacolo itinerante, e proprio quando si riappacifica con Pietro scoppia un terribile terremoto, che fa crollare la casa della Bersagliera e della madre. In questa scossa perde la vita l'asino di lei. A scossa terminata il padre di Ottavio torna e pretende di portare con s\u00e9 il bambino e anche Annarella. Alla fine Carotenuto si deve rassegnare e dopo aver visto partire la Bersagliera e Stelluti in treno per la casa dei genitori del giovane, deve anche salutare Annarella. Per sua fortuna mentre torna a Sagliena incontra la nuova levatrice, di suo gradimento.\nCuriosit\u00e0.\nGli esterni del film, come per quello che lo precede nella tetralogia, \"Pane, amore e fantasia\", sono stati girati a Castel San Pietro Romano nel Lazio, nella zona orientale della provincia di Roma.\nIl prete di Sagliena (il paese immaginario dove \u00e8 ambientato il film), don Emidio, interpretato da Virgilio Riento, si chiama come il santo protettore contro i terremoti Emidio.\nIncassi.\nCome il precedente film della serie, anche questo riscosse grande successo al botteghino, risultando il terzo maggiore incasso in Italia della stagione cinematografica 1954-55.\n\"Pane, amore e gelosia\" detiene ad oggi il ventiduesimo posto nella classifica dei film italiani pi\u00f9 visti di sempre con spettatori."}
{"id": "1342690", "revid": "729019", "url": "https://it.wikipedia.org/wiki?curid=1342690", "title": "Castello di Calendasco", "text": "Il castello di Calendasco (\"Castrum Calendaschi\" in latino), \u00e8 una fortificazione situata nel comune italiano di Calendasco, in provincia di Piacenza.\nL'edificio, costruito interamente in mattoni, \u00e8 sostanzialmente integro ed in buono stato di conservazione, sebbene bisognoso di alcuni lavori di restauro, mostra tutta la sua imponenza di maniero difensivo.\nLa parte pi\u00f9 antica del maniero \u00e8 sorta per volont\u00e0 del vescovo conte di Piacenza, di cui il territorio di Calendasco era feudo, come indicano le tracce architettoniche, intorno all'anno 1000, mentre la prima citazione \u00e8 in un documento di papa Urbano II risalente al 1187 in cui veniva confermata i diritti di propriet\u00e0 dei monaci di San Salvatore di Quartizzola su Calendasco.\nIl castello con il recetto formava, assieme alla chiesa e all'hospitale dei pellegrini, il burgi Calendaschi.\nStoria.\nIl primo nucleo del castello, il recetto, risale ai primi anni dell'XI secolo, mentre il castello vero e proprio viene edificato a partire dal secolo successivo.\nTra le mura del \"castrum burgi calendaschi\" nasce nel 1290 il nobile San Corrado Confalonieri, la cui famiglia era feudataria \"bonis et juribus\" della zona di Calendasco.\nAlla fine del XIII secolo il castello, di cui non si conosce l'anno preciso di costruzione, risulta essere di propriet\u00e0 delle famiglie Palastrelli e Scotti.\nNel 1346 venne distrutto dai ghibellini fuoriusciti da Piacenza, viene poi ricostruito negli anni immediatamente successivi dai guelfi per la sua importante posizione nell'ambito della resistenza contro i Visconti.\nNel 1412 viene, poi, affidato dal duca di Milano Filippo Maria Visconti a Bartolomeo e Filippo Arcelli, da lui nominati conti della val Tidone, diventando, cos\u00ec, un avamposto in appoggio al castello di Somaglia, situato sulla sponda opposta del fiume Po. Negli anni successivi il castello passer\u00e0 alla famiglia Confalonieri, prima di tornare in possesso dei Visconti e, poi, di nuovo, dei Confalonieri, i quali ne manterranno il possesso, pur tra alterne vicende, fino agli ultimi anni del XVI secolo.\nIl 14 gennaio 1482: dopo vari giorni di assedio, le truppe del duca di Milano Gian Galeazzo Maria Sforza, strappano il castello di Calendasco al capitano Antonio Confalonieri, rifugiatosi al suo interno insieme al genero Ottaviano Sanseverino. Dopo l'assedio il castello rimane, comunque, di propriet\u00e0 della famiglia Confalonieri, nella persona del capitano Antonio Confalonieri.\nTornato sotto il controllo della famiglia Confalonieri a seguito del declino della famiglia Arcelli, nel 1572, il castello \u00e8 teatro dell'assassinio del conte Ludovico Confalonieri ad opera di Antonello De Rossi, amante della contessa Camilla, moglie di Ludovico. Met\u00e0 del feudo passa, cos\u00ec, alla famiglia Sanseverino, imparentata con i Confalonieri che conservano i diritti sulla rimanente met\u00e0. Nel 1584 i Sanseverino, tramite la Camera Ducale, vendono la loro parte del feudo al conte Gian Battista Zanardi Landi. L'altra met\u00e0 del feudo passa, invece, sotto la gestione del conte Benzoni, i cui eredi la mantennero fino al 1674 quando con la scomparsa del duca Ludovico, venne di nuovo avocata dalla Camera Ducale.\nL'ultimo feudatario di Calendasco, a cui, per\u00f2, contestualmente al feudo non viene concessa la propriet\u00e0 del castello, \u00e8 il conte Fabio Perletti, sposo della contessa Paola Anguissola d\u2019Altoe\u2019, giureconsulto e ambasciatore farnesiano alla corte imperiale. Il feudo di Calendasco, Rena, Campadone, Reganella e Pernici gli viene concesso il 14 aprile 1690 da Ranuccio II Farnese, riconoscente per avere il Perletti, con esito positivo, negoziato presso la corte imperiale e presso i Doria di Genova l\u2019annessione al Ducato di Parma e Piacenza dei feudi di Bardi e Compiano, oltre che per aver condotto con successo le trattative per le nozze di Odoardo II Farnese, primogenito del duca e di Isabella d'Este, con Dorotea Sofia di Neoburgo. I Perletti, ed alcuni membri della famiglia Anguissola, con cui questi si imparentarono, vissero a Calendasco fino ai primi del '900.\nNel 1719 la famiglia Zanardi Landi cede la sua parte del castello per ottenere risorse finanziarie da utilizzare per ripianare la difficile situazione finanziaria generata da Bartolomeo Zanardi Landi al conte Pier Francesco Scotti; in quel periodo l'altra porzione dell'edificio \u00e8 invece di propriet\u00e0 della Congregazione del Santo Rosario che, anni dopo, la cede al capitano Pietro Rizzi. Questa parte, nel 1913 venne donata dal proprietario, il giurista Giuseppe Scopesi della Capanna, alla cui famiglia era pervenuta per matrimonio, ad un ente di carit\u00e0 che lo cede, in seguito, al comune di Calendasco. L'altra porzione del castello viene, invece, ceduta dalla famiglia Zanardi Landi ai signori Guasconi.\nNel 2021 il maniero venne sottoposto a lavori di restauro finalizzati alla sistemazione del ponte d'ingresso, della facciata principale, dell'androne dotato di volta a ombrello e del salone al piano terra. Questi interventi permisero la riscoperta della pavimentazione originale in cotto nel salone e nell'androne d'ingresso, di un camino nascosto da un pannello, sempre nel salone, e di una serie di locali posti alla base di una delle torri, caduti in degrado dopo essere stati riattati a deposito in passato e inaccessibili ormai da tempo.\nStruttura.\nIl castello \u00e8 costituito da una struttura trapezoidale, interamente costruito in laterizio e caratterizzato dalla presenza di merlature guelfe sulla linea delle cortine, rispetto alla quale si innalzano quattro torri di forma rotonda. La struttura \u00e8 circondata da un fossato in cui non \u00e8 pi\u00f9 presente l'acqua che vi si trovava inizialmente ed \u00e8 accessibile tramite 3 ingressi, due di essi presentano gli incastri del ponte levatoi, poi, sostituiti da ponti in cotto. Un altro ingresso, invece, detto \"porta del soccorso\", avviene tramite una pusterla.\nUna torre di forma cilindrica sovrasta l'entrata principale del maniero che conduce ad un cortile interno caratterizzato da un doppio loggiato.\nAll'interno sono presenti due grandi sale con camino, cio\u00e8 la \"caminata magna superiore\" e quella detta \"caminata magna inferiore\": tutte e due sono definite \"magne\", cio\u00e8 grandissime, in alcuni documenti medievali. Alcuni ambienti conservano dei soffitti a cassettoni in legno, mentre sulle pareti del voltone posto all'entrata sono visibili, pur se non in buone condizioni di conservazione, degli affreschi cinquecenteschi.\nAffiancato al castello, di un secolo pi\u00f9 antico, c'\u00e8 il recetto, sempre ad entrata levatoia con annessa la propria pusterla, con ancora ben visibile il suo battifredo in muratura; anche questa costruzione aveva una propria piccola torretta, posta sul lato nord-ovest e completamente diroccata. Sulla stessa piazza sita dinanzi al recetto ed al castello \u00e8 l'imponente costruzione, difensiva anch'essa, che conteneva le scuderie."}
{"id": "1342693", "revid": "767487", "url": "https://it.wikipedia.org/wiki?curid=1342693", "title": "Lo scopone scientifico", "text": "Lo scopone scientifico \u00e8 un film del 1972 diretto da Luigi Comencini.\nConsiderato tra i capolavori della commedia all'italiana. \u00c8 stato in seguito inserito, come opera rappresentativa, nella lista dei \"100 film italiani da salvare\".\nTrama.\nAncora una volta Peppino, lo \"stracciarolo\", e Antonia, sua moglie, attendono con ansia il ritorno di una vecchia miliardaria statunitense nella sua lussuosa villa che sovrasta le baracche dove una varia e povera umanit\u00e0 sopravvive giorno per giorno. La vecchia americana gira il mondo con il suo segretario ed ex-amante George, con cui ha fatto coppia ai bei tempi andati e che ora utilizza come compagno per giocare alle carte nelle varie localit\u00e0 del mondo che visita per curare i suoi affari globali. A Roma ella invita ogni anno Peppino e Antonia per giocare assieme allo scopone scientifico.\nI due poveri \"borgatari\" si sono allenati tutto l'anno e ora \u00e8 venuto finalmente il momento della grande rivincita. Naturalmente tutta la borgata fa il tifo per Peppino ma soprattutto per Antonia, molto pi\u00f9 abile di lui nel gioco. Con la vincita Peppino spera di allargare il suo \"giro d'affari\" rilevando un deposito di uno sfasciacarrozze che si vuole ritirare dal commercio, e Antonia di fare una vita meno grama per s\u00e9 e per i cinque figli che, confezionando corone e facendo la barba ai morti, lavorano per un parente impresario di pompe funebri. Finora i due hanno perso ma questa volta, con il milione che la vecchia \"graziosamente\" regala loro ogni volta all'inizio della partita, sono sicuri di vincere.\nDopo qualche sfortunata serata, sembra presentarsi l'occasione propizia. Dopo che Peppino e Antonia hanno vinto 7 milioni di lire, la miliardaria, furibonda e apparentemente sempre pi\u00f9 debilitata (soffrir\u00e0 diversi collassi nel corso del gioco) insiste per una maratona di gioco con puntate al raddoppio. Peppino e Antonia arriveranno a vincere pi\u00f9 di duecento milioni che finiranno per perdere nel corso dell'ultima partita, giocata su quello che sembra essere il letto di morte della \"vecchia\".\nAntonia accusa il marito di avere sbagliato nel gioco e accetta, con grande scorno di Peppino, di fare coppia con un suo spasimante, Righetto, giocatore professionista e baro che con il capitale raccolto con i risparmi di tutta la borgata, organizzata dal \"professore\" - una sorta di dotto e saggio (ma anch'egli scalcinato) consigliere dei borgatari - cercher\u00e0 di ridurre la vecchia miliardaria sul lastrico.\n\u00c8 una notte di tregenda quella in cui si svolge la fatale partita. Il professore raccoglie i messaggi che gli provengono dalla servit\u00f9 della villa e li diffonde al popolo: \"Righetto vince trecento milioni, quattrocento, mezzo miliardo: ce n'\u00e8 per tutti\". La borgata esulta ma alla fine il \"professionista\" riperde tutto, anche i suoi denari investiti nell'impresa. Righetto, che ha perso tutto, anche l'onore di giocatore e baro, tenta il suicidio.\nPeppino vorrebbe massacrare di botte la moglie che per raccogliere soldi si \u00e8 venduta anche la baracca, ma alla fine si riconcilia con lei, e i due si rassegnano sperando nell'arrivo della vecchia il prossimo anno. Ma sar\u00e0 difficile che la miliardaria possa tornare perch\u00e9 Cleopatra, la primogenita di Peppino e Antonia, salutando affettuosamente con tutta la famiglia all'aeroporto la miliardaria in partenza per l'America, le regaler\u00e0 un dolce che ha confezionato con il veleno per i topi.\nNote di produzione.\nIl copione fu ricevuto da Bette Davis nel corso di tre settimane di vacanza alle terme di La Costa a Carlsbad (California). Entro 24 ore l'attrice arriv\u00f2 a Roma per le riprese, apprendendo solo sul set che il dialogo del film sarebbe stato ripreso in italiano. L'attrice ebbe pi\u00f9 tardi a dichiarare: \u00abAlberto Sordi lo avevo soprannominato Alberto Sordid. Ho trovato imperdonabile il suo rifiuto di parlare in inglese con me, visto e considerato che parlava un ottimo inglese\u00bb.\nQuesta pellicola \u00e8 la terza in cui la Davis e Joseph Cotten si sono trovati assieme sul set. In precedenza avevano recitato in \"Peccato\" (1949) e \"Piano... piano, dolce Carlotta\" (1964).\nCommento.\nL'Italia di questi anni settanta \u00e8 in condizioni critiche: i primi segni del terrorismo acuiscono la gi\u00e0 forte tensione sociale, un intero sistema politico si sta sfaldando, ma di tutto questo non c'\u00e8 traccia nel film di Comencini che si tiene volutamente lontano dalla realt\u00e0 e dal cinema \"impegnato\": il suo vuol essere un apologo, scritto con la consueta maestria da Sonego sulla base di un avvenimento reale a cui aveva assistito a Napoli nel 1947.\nAnche se l'ambientazione richiama quella di un film neorealista, ritraendovi assai realisticamente una Roma tutto sommato povera e sottoproletaria, l'atmosfera vuol essere quella di una favola con l'immancabile castello della strega, la villa della miliardaria americana, che domina la valle della baraccopoli romana dove risiedono i protagonisti. La vecchia si presenta inizialmente con l'aspetto della buona e generosa fata, donando i denari ai due ingenui borgatari affinch\u00e9 la possano sfidare alla pari e trattandoli sempre con affabilit\u00e0, ma nel corso del film assumer\u00e0 sempre pi\u00f9 il suo vero aspetto di strega capricciosa, avida e crudele quando si ritrova dinanzi ad una seria possibilit\u00e0 di sconfitta, mostrandosi pronta a tutto pur di prevalere.\nUn film apolitico dunque che invece contiene una critica fortemente politica: la lotta di classe tra ricchi e poveri, la forza del denaro sempre vincente e moralmente giustificata: chi \u00e8 il vero baro, Righetto o la vecchia che con tutti i suoi soldi sar\u00e0 sempre la vincitrice? Alcuni critici vi hanno visto persino una metafora dell'imperialismo americano oppure l'ingenuit\u00e0 del sottoproletariato che cade nell'illusione dell'utopia dell'intellettuale: il \"professore\" che con i suoi sogni porta il popolo alla rovina.\n\u00c8 comunque necessario sottolineare che il professore, come spiega alla famiglia di Antonia e Peppino una sera nella loro baracca - e Cleopatra \u00e8 ben attenta a ci\u00f2 che lui dice -, pensa che \"la via pi\u00f9 breve per toglierle tutto (alla vecchia), sarebbe la sua eliminazione fisica. Ma siccome ormai da lunghi anni abbiamo accettato questa partita, dobbiamo combatterla scientificamente, e senza piet\u00e0\". L'illusione intellettuale \u00e8 dunque per lui null'altro che un ripiego, una forzatura alla quale \u00e8 stato costretto e che finisce per dominarlo. In quest'ottica, si pu\u00f2 intravedere come non sia a caso che Comencini affidi a Cleopatra la soluzione della tragicommedia: una volta perso tutto, senza pi\u00f9 speranza di rifarsi e di riuscire a lottare contro il potere (il capitale) sul suo terreno e con le sue stesse armi, i deboli (sotto-proletariato) tornano alla lotta con i propri mezzi, quelli che la vita impone loro di usare quotidianamente per affrontare i problemi di sopravvivenza immediata (il veleno per topi, dai quali sono infestati), e riprendono a mirare, come suggerito dal professore, all'eliminazione fisica.\nGrande la recitazione di Alberto Sordi, trasformato volutamente nella maschera di se stesso e quella di Silvana Mangano che sotto l'aspetto borgataro, che non le si conf\u00e0, conserva l'aristocrazia dei suoi modi e della sua figura. Bette Davis e Joseph Cotten sono le ultime icone di un cinema degli anni trenta e quaranta ormai agonizzante sotto l'assalto della televisione. Cotten pare reincarnare la figura dello Stroheim del Sunset Boulevard wilderiano. L'ex amante George \u00e8 la vittima della miliardaria ma a sua volta carnefice dei pi\u00f9 deboli come Peppino e Antonia i quali nonostante tutto amano entrambi i loro persecutori che vedono avvolti nell'aura edificante della ricchezza.\nMa i veri protagonisti sani della storia sono ancora una volta i bambini di Comencini che con il loro sguardo ingenuo, ma disincantato, hanno la giusta visione della realt\u00e0 che sfugge agli adulti: \u00ab\"Qui stamo a lavor\u00e0, non stamo mica a gioc\u00e0\"\u00bb dice uno dei figli di Peppino. In modo particolare l'attenzione del regista \u00e8 sul personaggio di Cleopatra: dir\u00e0 Comencini:\u00ab\"La bambina \u00e8 l'unica a possedere la verit\u00e0. Di fatto, ho portato una grande attenzione a questa bambina, e credo che questo si veda... Ha un senso preciso della realt\u00e0, vede le cose come sono, non vive nella stessa illusione della sua famiglia e di tutto il tessuto sociale della baraccopoli in cui si trova: illusione che li porta tutti alla follia\"\u00bb. Alla luce dell'episodio finale il nome assegnato alla bambina - dunque al suo ruolo catartico - non appare casuale: rimane per\u00f2 non chiaro se la bambina si propone di eliminare la miliardaria su ispirazione del professore oppure per evitare che in futuro altre perdite di denaro sconvolgano ancora di pi\u00f9 la sua famiglia."}
{"id": "1342694", "revid": "767487", "url": "https://it.wikipedia.org/wiki?curid=1342694", "title": "Apigliano", "text": "Apigliano (\"Iapijian\u00f2\" in grico) \u00e8 un antico villaggio medievale della Terra d'Otranto (odierno Salento) abbandonato tra il XIV e il XVI secolo per circostanze ancora da precisare. Oggi \u00e8 un sito archeologico unico nel suo genere.\nOggi parte del territorio comunale di Martano, l'antico casale di Apigliano si trovava vicino al nucleo urbano di Zollino, ai limiti del territorio comunale. Come risulta dal catasto onciario del 1746, tale localit\u00e0 fino al XVIII secolo era una pertinenza del comune di Zollino, ma per un errore di trascrizione degli atti ufficiali venne assegnato dal XIX secolo in poi al comune di Martano.\nLe prime notizie documentate, riportanti la situazione fiscale della localit\u00e0, risalgono al XIII secolo d.C., anche se i primi villaggi relativamente stabili nel Salento, attraverso ricerche condotte dall'Universit\u00e0 del Salento, sono da riferire all'VIII secolo.\nAttualmente del casale rimane solo la chiesetta sconsacrata intitolata a Santa Maria, ma conosciuta dagli abitanti del posto come Chiesa di San Lorenzo.\nIl sito archeologico.\nNel 1997 la Facolt\u00e0 di Beni Culturali dell'Universit\u00e0 del Salento ha avviato nella localit\u00e0 una prima campagna di scavo, sotto la direzione del Prof. Paul Arthur, che ha portato alla luce una realt\u00e0 ormai dimenticata. In particolar modo gli elementi raccolti sono in grado di fornire informazioni circa due periodi cronologici: il periodo bizantino e il periodo angioino.\nCon riferimento al periodo bizantino sono stati rinvenuti resti di alcune abitazioni rurali costruite con la tecnica del muro a secco che evidenziano la presenza di un insediamento abbastanza esteso. Sono stati trovati anche vari oggetti di vita quotidiana ( un coltello, una punta di freccia, un punteruolo, un anello appartenente probabilmente ad funzionario dell'amministrazione tributaria bizantina, ecc.) e un forno per la lavorazione dei metalli.\nPi\u00f9 ricchi sono invece i ritrovamenti riferibili al periodo angioino. Innanzitutto sono stati riportati alla luce i resti di una chiesa, che si ritiene sia la Chiesa di San Giorgio (descritta nella visita pastorale del 1608). Nel 2007 la chiesa, originariamente costruita in terra, \u00e8 stata ricostruita in posto. Sia all'interno che all'esterno della chiesa sono state ritrovate numerose tombe e ossari (ben 52) e oltre 40 scheletri umani. Si \u00e8 notato che ogni tomba era usata per pi\u00f9 inumazioni. Inoltre, particolarit\u00e0 del cimitero \u00e8 il fatto che le tombe dei bambini fossero disposte sul perimetro laterale della cappella, in modo che l'acqua piovana, venuta a contatto con gli spioventi del tetto dell'edificio sacro e quindi santificata, avesse potuto benedire i loro corpi. All'interno delle tombe anche numerosi oggetti di vita quotidiana (orecchini, collane, fibbie, cinture, un anello matrimoniale, vestiti).\nIn seguito all'abbandono del villaggio nel XVI secolo, \u00e8 stata creata una masseria, tuttora esistente."}
{"id": "1342705", "revid": "199795", "url": "https://it.wikipedia.org/wiki?curid=1342705", "title": "Tele Rama", "text": ""}
{"id": "1342707", "revid": "767487", "url": "https://it.wikipedia.org/wiki?curid=1342707", "title": "Mio Dio, come sono caduta in basso!", "text": "Mio Dio, come sono caduta in basso! \u00e8 un film del 1974 diretto da Luigi Comencini.\nTrama.\nNella Sicilia di inizio novecento, Eugenia Di Maqueda e Raimondo Corrao, marchese Di Maqueda, dopo essersi sposati scoprono, proprio durante la prima notte di nozze, di essere fratello e sorella e quindi impossibilitati a consumare il matrimonio. Per questioni di eredit\u00e0 e decoro della casata, i due decidono di non rivelare a nessuno la verit\u00e0. Per tutti reciteranno la parte di marito e moglie, ma nella loro intimit\u00e0 vivranno in castit\u00e0 assoluta come fratello e sorella.\nLe impellenti esigenze carnali della bella Eugenia, ancora illibata, si fanno sempre pi\u00f9 pressanti. Dopo aver quasi ceduto alle avances di un barone francese, che sul pi\u00f9 bello la rifiuta in quanto ancora illibata, ella ceder\u00e0 le sue grazie al suo giovane autista personale Silvano, che la possiede ripetutamente in un capanno nell'assolata campagna siciliana, che far\u00e0 allontanare facendolo incolpare senza averne colpa alcuna, di furto di candelabri. Quando poi il marito/fratello parte per la guerra di Libia, Eugenia sogna di avere un figlio da D'Annunzio e intraprende anche presa da curiosit\u00e0, una fugace relazione lesbica con l'amica straniera Evelyn.\nTornato coperto di onore e gloria dalla campagna d'Africa, Raimondo, diventato deputato, inebriato dalla prosa del Vate decide, d'accordo con Eugenia, di assaporare finalmente il piacere proibito di un rapporto incestuoso con la sorella/moglie. Proprio sul pi\u00f9 bello lo zio Monsignor Pacifici gli rivela con una telefonata che in realt\u00e0 non sono consanguinei e con la scoperta svanisce anche l'eccitazione per la trasgressione imminente.\nPassano gli anni, e Raimondo perisce nel corso della prima guerra mondiale, Eugenia, fattasi crocerossina, ritrova il giovane autista di casa che l'aveva iniziata anni addietro ai piaceri del sesso, diventato un soldato semplice e tornato ferito dal fronte. Eugenia fugge dal desiderio di vendetta del giovane, rifugiandosi a Parigi, dove egli tuttavia dopo qualche anno la raggiunge. I due alla fine coronano il loro sogno d'amore nonostante Eugenia voglia mantenere ancora una parvenza di decorosa ritrosia al focoso temperamento dell'amante.\nCritica.\nAlla sua uscita il film ebbe critiche positive:\nMorando Morandini nel suo dizionario dei film assegna tre stellette alla pellicola scrivendo: \nSostanzialmente negativa la critica di \"FilmTv.it\":"}
{"id": "1342708", "revid": "1543377", "url": "https://it.wikipedia.org/wiki?curid=1342708", "title": "Domus Magna Comunis", "text": "La Domus Magna Comunis (Casa Grande del Comune) era il vecchio Palazzo Pubblico di San Marino era sede de l'Arengo (assemblea dei capi famiglia) e del Consiglio Grande e Generale (assemblea dei rappresentanti della popolazione). Fu costruito alla fine XIV secolo tra il 1380 e il 1392. Fu abbattuta nel 1884 per la costruzione dell'odierno Palazzo pubblico, che venne cominciato nel 1884."}
{"id": "1342712", "revid": "125347040", "url": "https://it.wikipedia.org/wiki?curid=1342712", "title": "FX Interactive", "text": "FX Interactive \u00e8 una societ\u00e0 spagnola editrice, distributrice e pi\u00f9 raramente sviluppatrice di videogiochi per computer in Italia e in Spagna.\n\u00c8 stata fondata il 1\u00ba giugno 1999, e le sue sedi principali si trovano a Madrid e a Milano.\nL'azienda \u00e8 conosciuta per la serie videoludica strategica \"Imperivm\" e anche per i molti titoli sportivi (sull'automobilismo, con i rally e sul motociclismo con la classe Moto GP).\nStoria.\nLa societ\u00e0 venne fondata in Spagna il 1\u00ba giugno 1999 da Pablo Ruiz e altri ex membri della Dinamic Multimedia con l'obiettivo di diventare il punto di riferimento del mercato videoludico spagnolo, sia importando e traducendo videogiochi esistenti sia con la creazione di videogiochi proprietari all'interno degli FX Studio.\nI primi prodotti pubblicati in Spagna furono \"FX Chess\" (un videogioco di scacchi), \"La Bibbia per bambini\" (un videogioco educativo per bambini con episodi tratti dalla Bibbia) e \"Traitors Gate\".\nLa FX Interactive \u00e8 arrivata in Italia nel settembre del 2002 e il primo prodotto pubblicato \u00e8 stato \"\".\nLa caratteristica principale della FX Interactive era l'adozione di una politica sui prezzi che mirava alla vendita dei propri prodotti al minor prezzo possibile.\nLa distribuzione avveniva nelle edicole, nei grandi magazzini e nei negozi specializzati.\nDalla sua fondazione la societ\u00e0 ha gestito licenze a livello internazionale, importando e traducendo per il mercato italiano e spagnolo pi\u00f9 di 85 titoli sviluppati da varie software house, e diventando una delle pi\u00f9 importanti aziende spagnole del settore negli anni 2000.\nTra gli studi rappresentati i pi\u00f9 famosi sono: Ascaron Entertainment (Germania), CDV Software Entertainment (Germania), Funcom (Norvegia), Haemimont Games (Bulgaria), Heuristic Park (USA), Pendulo Studios (Spagna), e Playlogic (Paesi Bassi).\nLa FX Interactive \u00e8 divisa in due parti: una si occupa di tutto ci\u00f2 che concerne l'importazione e la localizzazione dei videogiochi. L'altra parte, gli Studio FX, si occupano della produzione propria della FX Interactive. Il primo progetto sviluppato dagli Studio FX \u00e8 stato \"Navy Moves\" (ispirato al \"Navy Moves\" del 1988 della Dinamic), il cui sviluppo si \u00e8 protratto nel tempo per molti anni. Un altro \u00e8 chiamato \"FX Calcio\", un gioco di calcio manageriale.\nAlla fine degli anni 2000 l'azienda cominci\u00f2 il suo declino, passando dal picco di entrate di 12,4 milioni di euro del 2005 a poco pi\u00f9 di un milione nel 2014. Tra le principali cause ci fu lo scarso adeguamento al mercato, che attraversava il crollo delle vendite dei giochi su supporti fisici in favore della distribuzione digitale; nel 2011 l'azienda fond\u00f2 un proprio negozio digitale, \"FX Store\", preferendo non affidarsi alla ben pi\u00f9 affermata piattaforma Steam, appoggiandosi al browser Mozilla Firefox invece di un client vero e proprio, ma ebbe scarso successo. Difficolt\u00e0 si ebbero anche con i giochi sviluppati internamente, \"Navy Moves\", \"FX Calcio\" e \"FX Tanks\" (mai pubblicato).\nNel 2017 \u00e8 stata dichiarata l'insolvenza dell'azienda, che \u00e8 sull'orlo della chiusura. Il sito principale non viene pi\u00f9 aggiornato dal 2016.\nVideogiochi.\n\u00a0* La data di pubblicazione si riferisce alla prima edizione, italiana e/o spagnola, pubblicata e distribuita dalla FX Interactive.\nEdizioni Oro.\nAlcuni dei titoli di maggior successo della FX Interactive vengono pubblicati anche in edizioni speciali chiamate \"Edizione Oro\". Altri come ad esempio \"Call of Juarez\" erano stati invece sviluppati e pubblicati direttamente in questa edizione, cio\u00e8 senza una confezione originale singola. Le Edizioni Oro contengono, oltre al titolo principale, espansioni o eventuali sequel.\n\"Anthology\".\n1) \"American Conquest\"2) '3) '\n1) '2) '3) \"\"\n1) \"Death to Spies\"2) \"\"\n1) '2) '\n1) '2) '3) \"\"\n1) \"FlatOut\"2) \"FlatOut 2\"3) \"FlatOut Ultimate Carnage\"\n1) '2) '3) '4) '\n1) '2) '3) \"\"\n1) '2) '3) '4) '5) '6) '\n1) \"Patrician III\"2) '3)\"' \"Tortuga\"\n1) '2) '3) \"\"\n1) \"Men of War\"2) '3) '4) '5) '\n1) \"XIII Secolo - La morte e la gloria\"2) \"Real Warfare 1242\"\n1) \"Sherlock Holmes - L'avventura\"2) \"Sherlock Holmes e il Re dei Ladri\"3) \"Sherlock Holmes contro Jack lo Squartatore\"\n1) \"Sparta - La battaglia delle Termopili\"2) \"Sparta II - Le conquiste di Alessandro Magno\"\n1) \"American Conquest\"2) '3)\"' \"Blitzkrieg\"\n1) \"Dragon's Lair\"2) '3)\"' \"Space Ace\"\n1) \"Tropico\"2) '3) '4) \"Tropico 3\"5) \"Tropico 3: Absolute Power\"\n1) \"Tropico\"2) '3) '4) \"Tropico 3\"5) \"Tropico 3: Absolute Power\"6) \"Tropico 4\"7) \"\"\n1) '2) '3) '4) '5) \"\nNOTA 1: Il gioco \" \u00e8 l'unico pubblicato direttamente in formato Anthology;NOTA 2: I titoli anthology \"Trilogia Dragon's Lair\" e \"Tzar\" sono stati commercializzati solo in Spagna.\nRaccolte MVM.\nDal 2002 al 2007, la FX Interactive ha pubblicato alcuni dei suoi titoli in raccolte speciali chiamate MVM (\"I migliori videogiochi del mondo\"). I titoli, 10 per ogni raccolta, sono stati pubblicati settimanalmente in abbinamento a un quotidiano nazionale.\nIn Italia sono state pubblicate tre raccolte MVM (dal 2004 al 2006) in abbinamento al settimanale della La Gazzetta dello Sport \"SportWeek\".\nIn Spagna sono state invece pubblicate sei raccolte MVM (dal 2002 al 2007) in abbinamento al quotidiano nazionale El Mundo. Entrambi i quotidiani fanno capo alla stessa casa editrice, la RCS. Ogni edizione era aperta da un gioco di corse.\n10\u00ba Anniversario.\nIn occasione del 10\u00ba anno di attivit\u00e0, la FX Interactive ha pubblicato la \"Collezione 10\u00ba Anniversario FX\" contenente i titoli:"}
{"id": "1342713", "revid": "292162", "url": "https://it.wikipedia.org/wiki?curid=1342713", "title": "Castello di Bivona", "text": " \nIl castello di Bivona \u00e8 una costruzione militare di origine medievale di Bivona, antica citt\u00e0 feudale e ducale del vallo di Mazara, in Sicilia, nell'area dei monti Sicani.\nStoria.\nPrime notizie.\nLe prime testimonianze certe sull'infeudazione di Bivona e su un suo fortilizio risalgono alla fine del XIII secolo: un diploma dell'11 ottobre 1299 (confermato il 20 luglio 1300 dal re Carlo d'Angi\u00f2) attesta la concessione da parte del re di Napoli Roberto d'Angi\u00f2 dei castelli di Bivona e di Calatamauro a tale Giacomo de Catania, autorizzato a scacciarne i signori, rispettivamente Ugone Talach e Guglielmo Calcerando da Calatamauro. Verosimilmente, la costruzione citata nel diploma angioino si trattava di una torre di guardia, facente parte delle strutture difensive di cui Bivona si mun\u00ec a partire dallo scoppio della guerra del Vespro, a cui partecip\u00f2 attivamente.\nCon l'erezione del castello, Bivona pass\u00f2 da semplice casale allo \"status\" di \"terra\", che indicava il centro abitato munito.\nIpotesi sulla costruzione.\nSu queste preesistenze venne edificato intorno alla prima met\u00e0 del XIV secolo l'edificio del castello, ancora parzialmente visibile, anche se parte dei suoi resti sono inglobati in strutture di epoca successiva. Lo storico medievale Michele da Piazza afferma che nel 1359 il castello sub\u00ec una tentativo di distruzione da parte di Guido e Francesco Ventimiglia, e che l'edificio venne nuovamente ricostruito nel giro dello stesso anno ad opera di Corrado Doria.\nI ruderi.\nI resti comprendono i ruderi del bastione e qualche rimanenza di altri elementi di fortificazione e sono tutelati ai sensi della legge 364/1909.\nDescrizione.\nLa superficie anticamente occupata dal castello \u00e8 stata desunta dalle vecchie mappe del Comune di Bivona, che ne riportavano il perimetro. L'area era di circa 1700 m\u00b2, cos\u00ec suddivisi:\nQuello di Bivona fu uno dei pochi castelli siciliani del Val di Mazara eretto all'interno del centro abitato (come quelli di Alcamo, Ciminna, Favara, Gibellina, Palazzo Adriano, Partanna, Racalmuto, Sclafani e Sutera).\nUna descrizione del castello bivonese si trova negli \"Atti della Citt\u00e0 di Palermo\" del 1892 di Fedele Pollaci Nuccio e Domenico Gnoffo."}
{"id": "1342715", "revid": "767487", "url": "https://it.wikipedia.org/wiki?curid=1342715", "title": "Delitto d'amore", "text": "Delitto d'amore \u00e8 un film del 1974 diretto da Luigi Comencini, presentato in concorso al 27\u00ba Festival di Cannes.\nTrama.\nNullo Bronzi e Carmela Santoro lavorano nello stesso stabilimento nei pressi di Milano. Alla dura vita della fabbrica si aggiungono le ancor pi\u00f9 dure condizioni in cui vive la famiglia di Carmela. I due si innamorano e quindi si fidanzano, ma dal loro rapporto emergono le loro opposte mentalit\u00e0: quella di Nullo, senza fede, anarchica e libertaria, e quella di Carmela, legata alla sua origine meridionale, condizionata dalla famiglia, in particolare dal fratello retrogrado e violento, e da una religiosit\u00e0 superstiziosa.\nI due si sposano in extremis con un matrimonio civile, tuttavia Carmela muore subito dopo per le esalazioni chimiche a cui era stata esposta sul posto di lavoro.\nLuoghi delle riprese.\nIl film venne girato tra Milano (quartieri Gallaratese e Bovisa) e provincia (Pioltello). Molte scene del film vennero girate nel 1973 a Cinisello Balsamo, in particolare le scene ambientate nelle corti sono state girate in alcuni vecchi edifici, oggi non pi\u00f9 esistenti, che costituivano il nucleo storico di Balsamo."}
{"id": "1342720", "revid": "767487", "url": "https://it.wikipedia.org/wiki?curid=1342720", "title": "Black and White (The Stranglers)", "text": "Black and White \u00e8 il terzo album in studio degli Stranglers, pubblicato nel 1978 dalla United Artists.\nIl disco.\nL'album \u00e8 diviso in due parti distinte: la \"black side\" e la \"white side\", che indicano il carattere e lo stile delle canzoni comprese nelle due parti stesse. In questo disco il gruppo utilizza un approccio pi\u00f9 sperimentale per quanto riguarda la struttura delle canzoni e per i tempi (il pezzo \"Curfew\" ad esempio \u00e8 eseguito in 7/4).\nVenne registrata e pubblicata in Svezia una versione in lingua svedese del pezzo \"Sweden\". Il pezzo trae ispirazione dall'esperienza di Cornwell all'Universit\u00e0 di Lund intorno alla met\u00e0 degli anni settanta. Il titolo \"Death and Night and Blood\" \u00e8 invece tratto dal romanzo di Yukio Mishima intitolato \"Confessions of a Mask\".\nQuando l'album venne pubblicato nel 1978, nelle prime 75.000 copie venne aggiunto un 7\" in vinile (\"Walk On By/Mean to Me/Tits\"), mentre i singoli estratti dall'album furono \"Nice'n'Sleazy\" (b-side: \"Shut Up\"), e una versione diversa da quella dell'album della cover di Burt Bacharach e Hal David \"Walk on By\" (b-side: \"Old Codger\"). \"Old Codger\" vede come ospite alla voce il cantante jazz George Melly. Questi pezzi verranno poi inseriti nella ristampa del 2001.\nNello stesso periodo della pubblicazione di \"Black and White\", il gruppo registr\u00f2 \"Mean to Me\" e una cover di \"Mony Mony\" con una cantante donna, e pubblic\u00f2 i pezzi con il nome di \"Celia and the Mutations\", sempre attraverso la United Artists, ma il singolo non entr\u00f2 in classifica."}
{"id": "1342725", "revid": "1543377", "url": "https://it.wikipedia.org/wiki?curid=1342725", "title": "The Very Best of Brother Beyond", "text": "The Very Best of Brother Beyond \u00e8 una compilation della boy band pop britannica dei Brother Beyond, pubblicata nel 2005, dall'etichetta EMI, per la serie \u00abGold\u00bb, che contiene tutti i pi\u00f9 grandi successi del gruppo, oltre ai successi minori, incluso l'ultimissimo singolo, il successo USA \"The Girl I Used to Know\" (finora mai comparsa su nessun loro album), e comprende inoltre cinque versioni 12\" praticamente introvabili: \"The Harder I Try\", \"Drive On\", \"Be My Twin\", \"Can You Keep a Secret?\" e \"He Ain't No Competition\". La raccolta, uscita a 15 anni di distanza dall'ultimo singolo dei Brother Beyond, contiene in tutto 17 brani. Oltre alle citate 5 versioni 12\", l'album comprende infatti tutti gli 11 singoli pubblicati dalla band, tra il 1986 e il 1991, e 1 lato B (del 1986). La compilation include i loro unici 2 Top 10 (\"The Harder I Try\" e \"He Ain't No Competition\", entrambi prodotti dal trio inglese Stock, Aitken &amp; Waterman); 1 Top 20 (\"Be My Twin\"); 1 Top 30 (il remix di \"Can You Keep a Secret?\"; la versione originale, qui omessa, non \u00e8 andata oltre il Top 60, invece); 1 Top 40 (\"Drive On\"); 2 Top 50 (\"When Will I See You Again?\" e \"The Girl I Used to Know\"); 2 Top 60 (\"Chain-Gang Smile\", la title-track del secondo album \"Trust\"); e 1 Top 75 (\"How Many Times\"). Il greatest hits comprende anche il primissimo singolo della band, \"I Should Have Lied\", l'unico a non essere mai riuscito ad entrare nella UK Top 75. Quanto al lato B, si tratta della versione originale del popolare brano intitolato \"Act for Love\", gi\u00e0 inserito, nella sola versione extended, in entrambe le edizioni in CD di \"Get Even\"."}
{"id": "1342734", "revid": "999533", "url": "https://it.wikipedia.org/wiki?curid=1342734", "title": "Melolonthinae", "text": "I Melolonthinae , chiamati comunemente maggiolini, sono una sottofamiglia di Coleotteri scarabeidi diffusa in tutto il mondo, comprendendo oltre 11200 specie.\nNoti a tutti e molto popolari, sono uno dei gruppi preferiti tra i collezionisti. Opposta \u00e8 (o fu) invece la loro popolarit\u00e0 tra gli agricoltori.\nDescrizione.\nAdulti.\nI melolontini sono caratterizzati da corpo cilindrico e generalmente robusto, molto spesso pubescente o squamoso, clipeo sviluppato, antenne con clava molto sviluppata, (talvolta flabellata nei maschi), zampe robuste, evidentemente dentate dall'estremit\u00e0 (talvolta con denti ridotti nei maschi). Le loro dimensioni possono variare da pochi mm fino a diversi cm.\nUn fondamentale elemento diagnostico sono per\u00f2 le spine all'apice delle tibie posteriori che sono affiancate invece che largamente separate.\nLarva.\nLe larve hanno l'aspetto di vermi bianchi dalla forma a \"C\" con la testa e le tre paia di zampe sclerificate. Lungo i fianchi presentano una serie di forellini chitinosi che gli permettono di respirare.\nBiologia.\nI melolontini depongo le loro uova nel terreno, da cui escono larve dalla tipica forma a \"C\" (melolontoidi) che passano la loro esistenza nel sottosuolo nutrendosi di radici.\nA differenza di quelle dei cetonini, tali larve non sono in grado di muoversi camminando sulla schiena. \nL'impupamento avviene nel terreno e gli adulti sfarfallano a primavera o in estate, a seconda della specie e delle condizioni ambientali.\nEssi sono generalmente crepuscolari (\"Melolontha\", \"Amphimallon\") o notturne (\"Anoxia\", \"Rhizotrogus\"), ma esistono anche specie dalle abitudini diurne, come \"Amphimallon atrum\" o alcune specie del genere \"Triodontella\".\nDistribuzione e habitat.\nLe specie appartenenti alla sottofamiglia Melolonthinae sono reperibili in tutto il mondo, regioni polari escluse.\nTassonomia.\nLa sottofamiglia comprende le seguenti trib\u00f9:"}
{"id": "1342736", "revid": "767487", "url": "https://it.wikipedia.org/wiki?curid=1342736", "title": "La bugiarda", "text": "La bugiarda \u00e8 un film del 1965 diretto da Luigi Comencini, tratto dalla commedia omonima di Diego Fabbri. Dalla medesima commedia \u00e8 stata poi tratta l'omonima miniserie televisiva del 1989 diretta da Franco Giraldi.\nTrama.\nMaria \u00e8 una bella ragazza romana piuttosto spregiudicata. In occasione del censimento della propria abitazione, nella quale vive con la madre, incontra Adriano, un nobile di et\u00e0 matura, che folgorato dalla sua bellezza inizia a corteggiarla, inizialmente nascondendo il fatto di essere gi\u00e0 sposato.\nMaria rimane colpita da Adriano, e tra i due inizia una relazione. Nel frattempo la madre di Maria, che vorrebbe veder la figlia ben sistemata, la spinge a fidanzarsi con Arturo, un giovane. Maria, dopo aver scoperto che Adriano \u00e8 sposato, si fidanza con Arturo, ma mantiene la sua relazione clandestina con Adriano, iniziando a raccontare una serie di bugie alla madre ed all'ignaro fidanzato, e nascondendo ad Adriano del suo fidanzamento con Arturo.\nPer potersi dividere tra i due amanti, Maria costruisce un castello di menzogne che culmina con il far credere ai due uomini che sta lavorando come hostess, prendendo in prestito l'identit\u00e0 di un'amica che effettivamente lavora in una compagnia aerea, cos\u00ec da poter giustificare ad entrambi gli uomini le proprie assenze.\nIl castello di bugie di Maria crolla per\u00f2 quando l'amica cui aveva preso in prestito l'identit\u00e0 rimane vittima di un incidente aereo: i due uomini, angosciati per la sorte della loro Maria, nel vederla sana e salva scoprono il suo inganno, lasciandola sola. Anche l'amica ricompare sana e salva,essendosi trattato non di un vero incidente, ma di un atterraggio di fortuna.\nDisperata per aver perso le sue relazioni sentimentali, Maria inscena un tentativo di suicidio, dichiarandosi pentita della propria condotta e inducendo a credere entrambi gli uomini che il suo cuore non \u00e8 che di uno solo di loro due, e che l'altro non rappresenta niente per lei. La ragazza va prima da Adriano e poi da Arturo, raccontando ad entrambi la stessa storia. I due si ripromettono di non serbare rancore per la questione, ormai apparentemente risolta.\nAllontanato ogni sospetto di adulterio, Maria riprende dunque a frequentare entrambi i suoi amanti, ma la cosa non funziona e quindi lei accetta la corte di un giovane vicino di casa."}
{"id": "1342739", "revid": "295403", "url": "https://it.wikipedia.org/wiki?curid=1342739", "title": "Pablo Piatti", "text": "Caratteristiche tecniche.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nEsord\u00ec con l'Estudiantes de La Plata durante la gestione di Diego Simeone, allenatore che lo fece debuttare contro il Newell's Old Boys il 18 novembre 2006. Piatti segn\u00f2 il gol del 2-1 e quindi della vittoria nel recupero. Part\u00ec da titolare nel campionato di Clausura 2007 in \"turnover\" con Leandro Ben\u00edtez come attaccante e in coppia con Jos\u00e9 Luis Calder\u00f3n, aiutando i centrocampisti Juan Sebasti\u00e1n Ver\u00f3n e Jos\u00e9 Ernesto Sosa.\nIl 18 giugno 2008 viene acquistato per 7 milioni di euro dalla squadra spagnola dell'Almer\u00eda, firmando un contratto fino al 2015. Il 6 luglio 2011 trova l'accordo con il Valencia sulla base di 7 milioni e mezzo di euro. L'argentino si lega alla societ\u00e0 con un contratto quinquennale. Il 16 luglio 2016 passa in prestito oneroso all'Espanyol.\nIl 7 febbraio 2020 firma in MLS per il .\nIl 6 marzo 2021, dopo alcuni mesi da svincolato, viene acquistato dall'.\nNazionale.\nHa fatto parte della Nazionale argentina Under-20 che si \u00e8 aggiudicata il Campionato mondiale di calcio Under-20 2007. Era il giocatore pi\u00f9 giovane della rosa ed \u00e8 partito spesso dalla panchina, occupando poi il ruolo di centrocampista sinistro.\nIl 5 giugno 2011 Sergio Batista lo fa debuttare nella Nazionale Argentina in un'amichevole con la Polonia.\nStatistiche.\nPresenze e reti nei club.\n\"Statistiche aggiornate al 16 maggio 2021.\""}
{"id": "1342740", "revid": "260676", "url": "https://it.wikipedia.org/wiki?curid=1342740", "title": "Palazzo Arena", "text": "Il Palazzo Arena \u00e8 stato un palazzo della citt\u00e0 di Messina, opera di Gianfrancesco Arena del 1785 e di propriet\u00e0 dei baroni Arena, che venne distrutto dal terremoto del 1908.\nProfilo e storia dell'architettura.\nIl palazzo sorgeva in piazza Duomo, e faceva da sfondo alla fontana di Orione. L'edificio \u00e8 stato un bell'esempio di architettura del Settecento messinese e occupava l'area gi\u00e0 della chiesa di San Lorenzo. Una nuova grandiosit\u00e0 acquista il palazzo Arena, sia per lo slancio della facciata sopraelevata sulla linea degli altri edifici, sia per il motivo del timpano centrale al modo gi\u00e0 segnalato da Giacomo Del Duca nella chiesa di San Giovanni, sia per il ritmo delle due colonne che fiancheggiano il portale, il balcone centrale e, con le ampie paraste laterali, l'ampia trabeazione i cui si aprono i balconcini dell'attico chiuso dall'ampia e sporgente cornice. L'innesto dei balconi, con la gonfia balconata, le mensole che li sostengono, le nicchie ellittiche, le cornici ad arco a tutto sesto, tutti elementi plastici decorativi del barocchetto uniti agli elementi pi\u00f9 cari al neoclassicismo messinese gi\u00e0 avanzate, fanno del palazzo Arena distrutto dal terremoto, uno degli esempi pi\u00f9 importanti dell'edilizia messinese del Settecento.\nDopo la ricostruzione, il nuovo \"Palazzo Arena\" o \"Palazzo dello Zodiaco\" prospetta su piazza Immacolata di Marmo."}
{"id": "1342744", "revid": "827882", "url": "https://it.wikipedia.org/wiki?curid=1342744", "title": "Hermann Gruson", "text": "Fu il costruttore di un cannone a tiro rapido da cinque centimetri, che da lui prese il nome. Il cannone \u00e8 d'acciaio ed \u00e8 costituito da un tubo e da un manicotto avvitati insieme. Il manicotto porta gli orecchioni e nella parte posteriore ha l'apertura contenente il congegno di chiusura. Questo \u00e8 a cuneo con movimento dall'alto in basso e viceversa, a mezzo di una manovella: col lo stesso movimento del cuneo si produce l'armamento per percussore. Lo scatto si produce mediante una funicella applicata ad un gancio del grilletto, o mediante pressione sul braccio della leva del grilletto. Nel tiro lento la pressione \u00e8 esercitata dalla mano; nel tiro rapido \u00e8 esercitata automaticamente: Il cannone pu\u00f2 essere incavalcato su tre tipi di affusti diversi: affusto a ruote, a candeliere, per torrette corazzate. \nIl Gruson ide\u00f2 anche corazze di ferro temperato e granate."}
{"id": "1342752", "revid": "287204", "url": "https://it.wikipedia.org/wiki?curid=1342752", "title": "Eccidio di Gaggio Montano", "text": "Leccidio di Gaggio Montano. avvenne il 16 novembre 1945 a Gaggio Montano in provincia di Bologna. In esso furono uccisi cinque abitanti del paese da parte di un gruppo di dodici uomini guidati da Mario Rovinetti, incaricato da Ivo Gaetani, segretario del PCI di Gaggio.\nGaetani pianific\u00f2 l'azione assieme a Secondo Lenzi, Giuseppe Torri e Antonio Camurri. Gaetani consegn\u00f2 a Mario Rovinetti la lista delle persone da eliminare, descritte come \"camicie nere e spie dei tedeschi\". Tranne che per una, Guido Brasa, si trattava di persone prive di una particolare tendenza politica o collusione col passato regime fascista.\nRovinetti con dodici uomini blocc\u00f2 le vie d'accesso al paese e immobilizz\u00f2 i quattro carabinieri della locale stazione, dando inizio alla cattura delle vittime designate, fra di esse il sindaco e un'altra persona riusciranno a sottrarsi alla cattura.\nLe vittime, uccise in una mulattiera fuori dal centro abitato furono:\nIl processo.\nAlcuni anni dopo gli omicidi, fu celebrato un processo al termine del quale furono emesse gravi condanne a carico dei maggiori responsabili, ovvero: Mario Rovinetti, Ivo Gaetani (allora segretario del PCI di Gaggio Montano e ideatore dell'azione), Giuseppe Torri e Antonio Camurri. \nSecondo Lenzi non fu processato perch\u00e9 era nel frattempo morto di tubercolosi. \nCondanne minori furono pronunciate nei confronti di sette dei dodici gregari scelti per l'occasione dal Rovinetti.\nAl processo Rovinetti si assunse tutte le responsabilit\u00e0, cercando di proteggere i compagni.\nLa difesa tent\u00f2 di giustificare la strage come una vendetta per l'eccidio nazifascista di Ronchidoso, tesi che port\u00f2 il PCI a prendere le distanze dagli autori del crimine."}
{"id": "1342754", "revid": "599013", "url": "https://it.wikipedia.org/wiki?curid=1342754", "title": "Legge Turco-Napolitano", "text": "La legge 6 marzo 1998, n. 40 (detta anche legge Turco-Napolitano dai nomi dei Ministro per la solidariet\u00e0 sociale Livia Turco e dell'allora Ministro dell'interno Giorgio Napolitano) era una legge della Repubblica Italiana che disciplinava la materia dell'immigrazione in Italia.\nRispetto alla vecchia disciplina, conosciuta come legge Martelli ed alle varie disposizioni integrative e modificative del pur incompleto e frammentario quadro normativo, la nuova legge tenta di proporsi come legislazione di superamento della fase emergenziale.\nStoria.\nIl governo Prodi I, in ottemperanza a quanto contenuto nella legge delega prevista all'art. 47 comma 1 della legge 6 marzo 1998, n. 40, ha emanato il d.lgs. 25 luglio 1998, n. 286 (\"Testo Unico delle disposizioni concernenti la disciplina dell'immigrazione e norme sulla condizione dello straniero\"). Tale testo \u00e8 stato in seguito modificato ed abolito nel 2002, dalla legge Bossi-Fini.\nCaratteristiche e contenuto.\nL'impostazione della legge rivela l'intento di regolamentare l'immigrazione, favorendo da un lato l'immigrazione regolare e scoraggiando l'immigrazione clandestina. L'immigrato regolare pu\u00f2 cos\u00ec affrontare il percorso di acquisizione della cittadinanza configurato dalla legge. Tale percorso \u00e8 caratterizzato da una serie di tappe verso l'acquisto dei diritti propri del cittadino \"pleno iure\", inclusivo del diritto al ricongiungimento familiare, del diritto al trattamento sanitario e alla salute, e del diritto all'istruzione. Per contro, il clandestino diventa destinatario di un provvedimento di espulsione dallo Stato.\nLa legge istituisce la figura del Centro di permanenza temporanea (all'articolo 12 della legge), per tutti gli stranieri \"sottoposti a provvedimenti di espulsione e o di respingimento con accompagnamento coattivo alla frontiera non immediatamente eseguibile\"."}
{"id": "1342758", "revid": "123005735", "url": "https://it.wikipedia.org/wiki?curid=1342758", "title": "Buggio", "text": "Buggio (\"Biije\" in ligure intemelio), \u00e8 l'unica frazione di Pigna in provincia di Imperia.\nGeografia fisica.\nLa piccola frazione, ultimo centro abitato della Val Nervia, \u00e8 situata nella parte montana della valle, ai piedi dei monti Toraggio, Tenarda, Gray e Pietravecchia, splendido complesso montuoso delle Alpi Marittime pi\u00f9 occidentali. Dista dal comune capoluogo Pigna circa 5\u00a0km e circa 67\u00a0km da Imperia. Il borgo \u00e8 attraversato dal torrente Nervia che ha origine alle pendici del Pietravecchia e nella parte iniziale \u00e8 chiamato Torrentino delle Tane, Val\u00f9n d\u00ea Ta\u00f1e in dialetto Biijinolu (di Buggio), e dal piccolo rio Lepre, affluente del Nervia.\nStoria.\nLa leggenda vuole che sia stato fondato da tre ladroni provenienti dalla Francia occitana che, trovata una via di scampo dalle guardie che li inseguivano, attraverso la Gola dell'Incisa, si rifugiarono nel luogo dove ora sorge il borgo di Buggio. I tre ladroni, qui stabilitisi e venuti a contatto con altri abitanti della zona pi\u00f9 a valle, decisero di fondare un piccolo paese a cui diedero il nome di buccio (termine preromano che significa Vitello), che in seguito fu mutato fino a giungere a quello attuale.\nTutto questo accadeva intorno al IV secolo.\nFino alla seconda met\u00e0 del Duecento Buggio ha avuto una propria indipendenza da ogni altro paese fino a quando non \u00e8 stato unito a Pigna di cui ha condiviso e condivide tuttora le proprie vicende.\nDurante le guerre fra Genovesi e Piemontesi per il possesso dei vari paesi, Buggio \u00e8 stato per un breve periodo sotto il dominio di Genova ma grazie all'intervento militare del generale buggese Antonio Ferrari il paese si liber\u00f2 e si sottomise al comando del Regno del Piemonte il cui duca Carlo Emanuele nel 1620 invest\u00ec con titolo comitale (Conte di Pezzana) Agostino Siccardi da Buggio. Giuseppe Siccardi discendente del conte Agostino fu ministro della Giustizia del Regno di Sardegna dal 1849 al 1851, anno in cui torn\u00f2 in magistratura come presidente di Cassazione.\nNel periodo delle campagne napoleoniche in Italia soggiorn\u00f2 a Buggio il generale Andrea Massena.\nMonumenti e luoghi d'interesse.\nArchitetture religiose.\nChiesa parrocchiale di San Giovanni Battista- Geija de San Giuani.\nEdificata probabilmente nel XVI secolo, in stile barocco la facciata esterna \u00e8 stata recentemente restaurata mentre gli interni sono stati restaurati ed affrescati con scene della vita di Ges\u00f9 nel 1962 dall'artista di Dolceacqua Mario Raimondo meglio conosciuto come Barbadirame. Al suo interno sono custodite numerose statue di santi tra cui la pregevole statua di san Giovanni Battista in Marmo di Carrara, la statua lignea di sant'Andrea e la statua di San Luigi Gonzaga. Pregevoli anche i quadri raffiguranti la vita dei santi, dei quali per\u00f2 non si hanno notizie certe sugli autori e sul loro periodo di realizzazione.\nOratorio di Sant'Andrea - A cap\u00e8la.\nEdificato nello stesso periodo della chiesa parrocchiale e ad essa affiancato, il suo stile barocco \u00e8 pi\u00f9 semplice di quello della chiesa vicina ed al suon interno sono custoditi i gonfaloni delle numerose priorate del paese.\nChiesa di San Siagrio - Geija de Scian Sciacre.\nChiesa originariamente romanica edificata nel VII secolo dedicata, unica al mondo, a San Siagrio, nipote di Carlo Magno, Vescovo di Nizza a cavallo tra l'VIII e il IX secolo. Nel corso dei secoli la costruzione originale ha subito varie modificazioni e parziali ricostruzioni, fino ad assumere l'aspetto attuale. Negli anni '70 questa chiesetta \u00e8 stata affidata alla custodia del Gruppo Alpini di Buggio, che conserva al suo interno, appesi alle pareti, i cappelli appartenuti agli alpini di Buggio che hanno raggiunto il Paradiso di Cantore. Si pu\u00f2 ammirare inoltre una bellissima statua lignea di San Maurizio martire, santo patrono degli alpini, opera di Alessio Pastor valente artista Biijinolu (di Buggio).\nCappella della Visitazione - Geija de a Madona dell'Eriiju.\nEdificata nei primi anni del Settecento, si trova all'inizio del paese e conserva al suo interno un pregevole quadro settecentesco raffigurante la scena della Visitazione, da cui il nome.\nCappella di San Michele Arcangelo - Geija del vegliu \u00c7iminteriu.\nEdificata nei primi anni del Novecento, sorge nel luogo dove era ubicato il vecchio cimitero. Al suo interno si trovano una piccola ma pregevole statua del Santo a cui \u00e8 dedicata e, lungo le pareti interne, lapidi del cimitero preesistente e altre di epoca pi\u00f9 recente.\nSantuario di Nostra Signora Addolorata e San Rocco - Geija de a Madona de L'Ausegnu.\nEdificata nel 1740 per conservare la Statua della Madonna Addolorata, co-patrona di Buggio, sorge in localit\u00e0 \"Ausegnu\", tra le campagne, a circa 700 m di altitudine.\nAl suo interno si trovano le Statue della Madonna Addolorata e di San Rocco, nella cui ricorrenza il 16 agosto si celebra una funzione religiosa con messa e processione.\nChiesa della Madonna del Carmine - Geija de La Brigheta.\nEdificata nel 1918 per volere di Antonio Tiberti come ringraziamento alla Madonna per la fine della prima guerra mondiale, sorge a circa 900 m di altitudine in Localit\u00e0 La Brigheta. Fino alla fine degli anni ' 50 si celebrava una Santa Messa una volta al mese, come prescrive una lapide al suo interno, ora invece si celebra una Funzione Religiosa con processione, solamente il 15 luglio, ricorrenza della Madonna del Carmine.\nMolto significativa anche qui la presenza di Ex voto."}
{"id": "1342759", "revid": "287204", "url": "https://it.wikipedia.org/wiki?curid=1342759", "title": "Enigma (Robert Harris)", "text": "Enigma \u00e8 un romanzo di Robert Harris ambientato durante la Seconda guerra mondiale a Bletchley Park, Inghilterra.\nIl romanzo \u00e8 un thriller con caratteristiche particolari, come altri best seller di Harris: la trama \u00e8 ambientata in periodi di rilevanza storica e che scaturiscono da studi approfonditi dell'autore di certi eventi realmente accaduti (in questo caso i messaggi cifrati utilizzati nel periodo bellico dagli U-Boot nazisti).\nTrama.\nNel febbraio del 1943 Tom Jericho, brillante matematico e criptoanalista inglese, ha un esaurimento nervoso a seguito dell'eccessivo stress mentale e fisico causatogli dal suo lavoro. Jericho lavora a Bletchley Park, in una base militare top-secret per decifrare i codici segreti utilizzati dall'esercito tedesco e che vengono ideati da una potente macchina, Enigma. Viene per\u00f2 richiamato urgentemente al lavoro dopo che i nazisti cambiano il codice Enigma e minacciano di attaccare un convoglio alleato in rotta verso l'Inghilterra che trasporta oltre diecimila persone. I suoi sforzi per cifrare i codici si affiancano a quelli per ritrovare la sua amata Claire, scomparsa poco dopo il suo ritorno al campo. Aiutato dalla coinquilina di Claire, riuscir\u00e0 infine a sapere cosa \u00e8 stato della ragazza ma solo dopo aver smascherato un traditore a Bletchley.\nTrasposizione cinematografica.\n\"Enigma\" \u00e8 anche un film del 2001 del regista Michael Apted, prodotto da Mick Jagger ed ispirato al romanzo."}
{"id": "1342762", "revid": "124979474", "url": "https://it.wikipedia.org/wiki?curid=1342762", "title": "Enrico IV di Sassonia", "text": "Biografia.\nEgli era il secondo figlio di Alberto, duca di Sassonia e di sua moglie Sidonia di Pod\u011bbrady, principessa di Boemia. Alla morte del padre (1500), suo fratello maggiore, Giorgio, assunse la reggenza del ducato ed Enrico divenne governatore ereditario di Frisia.\nL'occupazione sassone della Frisia, comunque, era costellata da una serie di rivolte. In seguito Enrico, che si era opposto a questa sua nomina fittizia, reclam\u00f2 i suoi diritti al trono e, nel 1505 venne fatto un accordo tra i due fratelli e il governo della Frisia venne ceduto a Giorgio, mentre Enrico ricevette una somma annuale e i distretti di Freiberg - dove Enrico aveva posto la sua residenza - e Wolkenstein.\nAlla morte dell'unico figlio vivente del fratello Giorgio, ed in accordo con la costituzione del 1499, il fratello protestante di Giorgio, Enrico, era ora erede diretto al trono; ma Giorgio (devoto cattolico) viol\u00f2 il testamento del padre, cedendo il Ducato a Ferdinando, fratello di Carlo V d'Asburgo. La prematura morte di Giorgio prevenne comunque la realizzazione dei suoi progetti.\nIl regno di Enrico IV dur\u00f2 solamente due anni (1539-1541), iniziato quando aveva 66 anni. Durante questo periodo di tempo, Enrico divenne uno dei pi\u00f9 fervidi sostenitori di Martin Lutero, invit\u00f2 a Lipsia il prevosto Justus Jonas e i teologi luterani Gaspare Crucigero e Johann Pfeffinger, e introdusse la riforma protestante in Sassonia, rendendola religione di Stato.\nMatrimonio ed eredi.\nA Freiberg, il 6 luglio 1512, Enrico spos\u00f2 Caterina, figlia del Duca Magnus II di Meclemburgo-Schwerin, da cui ebbe sei figli:"}
{"id": "1342778", "revid": "599013", "url": "https://it.wikipedia.org/wiki?curid=1342778", "title": "Rolando Schiavi", "text": "Carriera.\nSchiavi inizia nell'Argentino de Rosario prima di trasferirsi all'Argentinos Juniors nel 1995, in cui milita per sei anni prima di passare al Boca Juniors.\nTra il 2001 ed il 2005 gioca 186 partite con gli \"Xeneizes\" segnando 22 gol.\nNel 2006 il Boca lo cede all'H\u00e9rcules CF, societ\u00e0 spagnola, per 550.000 euro.\nNel 2007 per\u00f2 Schiavi torna in Sudamerica, pi\u00f9 precisamente al Gr\u00eamio con il quale ha raggiunto la finale di Coppa Libertadores persa poi proprio contro il suo Boca.\nNel mercato estivo Schiavi firma per il Newell's Old Boys. Il 22 giugno 2009 firma per l'Estudiantes dove vincer\u00e0 la Coppa Libertadores, nella finale con il Cruzeiro vinta dalla squadra argentina per 2-1.\nIl 10 settembre 2009 ad oltre 36 anni di et\u00e0 esordisce nella Nazionale di calcio argentina.\nIl 25 giugno 2011 torna in forza al Boca Juniors diventando un punto fermo della difesa e capitano dei campioni di Argentina.\nIl 12 dicembre 2012 decide di ritirarsi dal calcio giocato, e fare l'assistente tecnico di Mart\u00edn Palermo al Godoy Cruz.\nA sorpresa il 9 gennaio 2013, a qualche mese dal suo ritiro e a pochi giorni dal suo 40\u00ba compleanno, lo Shanghai Shenhua ne annuncia l'ingaggio.\nAltra sorpresa a qualche mese dal suo ritiro e a pochi giorni dal suo 41\u00ba compleanno, l'Independiente Rivadavia (dove gioca in terza categoria del campionato Argentino) ne annuncia l'ingaggio.."}
{"id": "1342782", "revid": "729019", "url": "https://it.wikipedia.org/wiki?curid=1342782", "title": "Gwennap", "text": "Gwennap (cornico: \"Lannwenep\") \u00e8 una parrocchia civile e un villaggio del Carrick, in Cornovaglia, Regno Unito."}
{"id": "1342786", "revid": "72396", "url": "https://it.wikipedia.org/wiki?curid=1342786", "title": "DualShock 3", "text": ""}
{"id": "1342788", "revid": "2014155", "url": "https://it.wikipedia.org/wiki?curid=1342788", "title": "Cristiano Ernesto di Sassonia-Coburgo-Saalfeld", "text": "Biografia.\nInfanzia.\nEgli era l'unico figlio sopravvissuto di Giovanni Ernesto di Sassonia-Coburgo-Saalfeld e della sua prima moglie, Sofia Edvige di Sassonia-Merseburg.\nMatrimonio.\nA Naitschau, il 18 agosto 1724, Cristiano Ernesto spos\u00f2 morganaticamente Cristiana Federica di Koss; per questo, il suo fratellastro minore, Francesco Giosea, reclam\u00f2 tutti i diritti di successione al trono del ducato. \nAscesa.\nSuo padre, il duca Giovanni Ernesto, stabil\u00ec un duplice governo per i due fratelli con la clausula di indivisibilit\u00e0 del ducato, anche alla sua morte, nel 1729. Cristiano Ernesto prese residenza a Saalfeld e Francesco Giosea a Veste Coburg.\nControversia Ereditaria di Coburg Eisenberg Roemhilder.\nIl doppio governo origin\u00f2 la \"Controversia Ereditaria di Coburg Eisenberg Roemhilder\", nella quale Cristiano Ernesto ricevette Coburgo, Rodach, M\u00f6nchr\u00f6den e met\u00e0 di Neuhaus. Cristiano Ernesto mor\u00ec senza eredi e tutta la sua eredit\u00e0 pass\u00f2 al fratellastro Francesco Giosea."}
{"id": "1342790", "revid": "984922", "url": "https://it.wikipedia.org/wiki?curid=1342790", "title": "I Finnerty", "text": "I Finnerty \u00e8 una serie televisiva statunitense, trasmessa originariamente sulla rete televisiva Fox Broadcasting Company.\n\u00c8 andata in onda per cinque stagioni, per un totale di 91 episodi, dal 10 gennaio 2001 al 28 gennaio 2005.\nIn Italia \u00e8 stata trasmessa dal canale satellitare Fox."}
{"id": "1342791", "revid": "599013", "url": "https://it.wikipedia.org/wiki?curid=1342791", "title": "R54", "text": ""}
{"id": "1342792", "revid": "599013", "url": "https://it.wikipedia.org/wiki?curid=1342792", "title": "R55", "text": ""}
{"id": "1342795", "revid": "599013", "url": "https://it.wikipedia.org/wiki?curid=1342795", "title": "R56", "text": ""}
{"id": "1342797", "revid": "599013", "url": "https://it.wikipedia.org/wiki?curid=1342797", "title": "R58", "text": ""}
{"id": "1342799", "revid": "21583", "url": "https://it.wikipedia.org/wiki?curid=1342799", "title": "Umberto Lusena", "text": "Biografia.\nMedaglia d'oro al valor militare. Figlio del generale ebreo Leonardo Lusena, ex legionario fiumano, raggiunse D'Annunzio appena sedicenne. Seppur figlio di matrimonio misto, scamp\u00f2 alle epurazioni dovute alle leggi razziali antisemite. All'indomani dell'armistizio, nel settembre del 1943, come maggiore del Regio esercito, al comando del IV battaglione arditi paracadutisti di un Reggimento della \"Nembo\", si oppose all'avanzata dei carri armati tedeschi verso Roma.\nSuccessivamente collabor\u00f2 con la Resistenza, in particolare con il gruppo di Montezemolo, il Fronte Militare Clandestino.\nFu catturato, trasferito a Via Tasso dove fu torturato ma non trad\u00ec i compagni. Venne trucidato alle Fosse Ardeatine il 24 marzo 1944. Per la sua tragica morte fu insignito dalla Medaglia d'oro al valore militare.\nRiconoscimenti.\nA lui \u00e8 intitolata una strada a Livorno e una a Roma (vicino a Viale Medaglie D'Oro)."}
{"id": "1342801", "revid": "599013", "url": "https://it.wikipedia.org/wiki?curid=1342801", "title": "R59", "text": ""}
{"id": "1342803", "revid": "1305772", "url": "https://it.wikipedia.org/wiki?curid=1342803", "title": "R60", "text": ""}
{"id": "1342806", "revid": "124123", "url": "https://it.wikipedia.org/wiki?curid=1342806", "title": "Mamoru Shigemitsu", "text": "Biografia.\nShigemitsu nacque a \u014cita, in Giappone. Studi\u00f2 legge all'Universit\u00e0 Imperiale di Tokyo, laureandosi nel 1907.\nFu prima ambasciatore giapponese in Cina (1931-1932); vice ministro degli esteri (1933-1936); ambasciatore in Unione Sovietica (1936\u20131938); ambasciatore nel Regno Unito (1938\u20131941).\nPrima della seconda guerra mondiale (nel 1932) fu ferito dal nazionalista coreano Yoon Bong-Gil a Shanghai, in Cina, e perse una gamba. Cammin\u00f2 per il resto della sua vita con una gamba artificiale e un bastone.\nIl 18 luglio 1944, dopo le dimissioni del governo di Hideki T\u014dj\u014d, entr\u00f2 nel nuovo governo del generale Kuniaki Koiso come ministro degli Esteri. Dopo la parentesi del governo presieduto da Kantar\u014d Suzuki (1945), fu nuovamente incaricato degli Affari esteri nel governo del principe Naruhiko Higashikuni, formato il 17 agosto 1945, subito dopo la resa del Giappone.\nInsieme con Yoshijir\u014d Umezu, sottoscrisse l'atto di resa incondizionata del Giappone il 2 settembre 1945, a bordo della corazzata \"USS Missouri\" ancorata nella baia di Tokio. Shigemitsu si present\u00f2 vestito in abito da cerimonia: cappello a cilindro, redingote nera a coda, pantaloni a righe e scarpe di vernice nera. Fu proprio Mamoru Shigemitsu ad apporre sull'atto di capitolazione la firma a nome dell'impero giapponese.\nEgli fu pi\u00f9 tardi accusato di crimini di guerra per aver preso parte all'Unit\u00e0 731, per questo egli fu condannato a 7 anni di reclusione. Fu rilasciato nel 1950, e serv\u00ec ancora come ministro degli esteri (1954-1956).\nMor\u00ec all'et\u00e0 di 69 anni a Yugawara."}
{"id": "1342808", "revid": "110157", "url": "https://it.wikipedia.org/wiki?curid=1342808", "title": "The Raven (The Stranglers)", "text": "The Raven \u00e8 un album del gruppo The Stranglers, pubblicato nel 1979 dalla United Artists. Il disco venne in origine pubblicato con una copertina tridimensionale. Fu pubblicata inoltre una edizione limitata dato che il gruppo venne forzato a rimuovere un'immagine di Joh Bjelke-Petersen (premier del Queensland) dalla parte interna della copertina. Petersen era il soggetto del pezzo \"Nuclear Device\"."}
{"id": "1342809", "revid": "599013", "url": "https://it.wikipedia.org/wiki?curid=1342809", "title": "R61", "text": ""}
{"id": "1342812", "revid": "962319", "url": "https://it.wikipedia.org/wiki?curid=1342812", "title": "R62", "text": ""}
{"id": "1342813", "revid": "1305772", "url": "https://it.wikipedia.org/wiki?curid=1342813", "title": "R63", "text": ""}
{"id": "1342814", "revid": "599013", "url": "https://it.wikipedia.org/wiki?curid=1342814", "title": "R64", "text": ""}
{"id": "1342815", "revid": "599013", "url": "https://it.wikipedia.org/wiki?curid=1342815", "title": "R65", "text": ""}
{"id": "1342816", "revid": "1216132", "url": "https://it.wikipedia.org/wiki?curid=1342816", "title": "BackupHDDVD", "text": "BackupHDDVD \u00e8 un piccolo programma open source disponibile sia in versione riga di comando che GUI che aiuta nella decrittazione dei dischi HD DVD protetti dall'AACS. \u00c8 usato per effettuare il back up dei dischi, spesso abilitato su configurazioni hardware senza il completo supporto dell'HDCP.\n\u00c8 stato scritto da un programmatore anonimo che usa lo pseudonimo \"Muslix64\". Viene distribuito senza nessuna delle chiavi necessarie alla decrittazione.\nBackupHDDVD rappresenta il primo attacco conosciuto contro l'AACS."}
{"id": "1342817", "revid": "1305772", "url": "https://it.wikipedia.org/wiki?curid=1342817", "title": "R66", "text": ""}
{"id": "1342818", "revid": "599013", "url": "https://it.wikipedia.org/wiki?curid=1342818", "title": "R67", "text": ""}
{"id": "1342819", "revid": "599013", "url": "https://it.wikipedia.org/wiki?curid=1342819", "title": "R68", "text": ""}
{"id": "1342820", "revid": "1915706", "url": "https://it.wikipedia.org/wiki?curid=1342820", "title": "Lufenuron", "text": "Il lufenuron \u00e8 un derivato benzolico dell'urea.\nIndicazioni.\nViene utilizzato per la preparazione di medicinali ad uso veterinario contro le pulci.\nIl Lufenuron \u00e8 anche usato per combattere le infezioni fungine, poich\u00e9 le pareti cellulari dei funghi sono costituite circa per un terzo dalla chitina.\nViene anche venduto come pesticida agricolo per l'uso contro i lepidotteri, gli acari dell'eriophyid e i tripidi occidentali dei fiori. \u00c8 un efficace antifungino nelle piante.\nMeccanismo d'azione.\nAgisce interferendo con la produzione della chitina e quindi nello sviluppo delle larve di pulce. Senza chitina, una pulce larvale non pu\u00f2 sviluppare un esoscheletro. Si deposita nel grasso degli animali e passa alla pulce durante il morso."}
{"id": "1342821", "revid": "1305772", "url": "https://it.wikipedia.org/wiki?curid=1342821", "title": "R69", "text": ""}
{"id": "1342823", "revid": "599013", "url": "https://it.wikipedia.org/wiki?curid=1342823", "title": "R70", "text": ""}
{"id": "1342824", "revid": "198277", "url": "https://it.wikipedia.org/wiki?curid=1342824", "title": "Troppo forte", "text": "Troppo forte \u00e8 un film italiano del 1986 diretto da Carlo Verdone.\nTrama.\nRoma. Oscar \u00e8 un giovane della periferia che frequenta gli studi di Cinecitt\u00e0, atteggiandosi a bullo di quartiere e sognando una grande carriera di attore; ma, al momento, \u00e8 costretto a guadagnarsi da vivere come \"stuntman\" in film minori. Scartato all'ennesimo provino per una grossa produzione, un deluso Oscar viene spinto da un estroso avvocato incontrato casualmente a vendicarsi del ricco produttore della pellicola, truffandolo con un falso incidente stradale: il destino vuole per\u00f2 che quel giorno alla guida dell'auto non ci sia l'uomo bens\u00ec la sua amante, Nancy, una giovane attrice italoamericana indicata come astro nascente dello \"star system\". L'accaduto, e il possibile scandalo che potrebbe derivarne, le costano il licenziamento.\nAbbandonata da tutti e rimasta bloccata a Roma senza un soldo, Nancy non trova altro appiglio che Oscar, il quale, in realt\u00e0 ragazzo dall'animo mite e bonario, le offre ospitalit\u00e0 a casa sua; con il passare dei giorni, cercando di darsi una mano a vicenda, tra i due nasce una forte amicizia, se non qualcosa di pi\u00f9 profondo. Allo stesso tempo Oscar \u00e8 alle prese con le sempre pi\u00f9 frequenti bizzarrie dell'avvocato, il quale \u00e8 deciso a portare la tentata truffa finanche in tribunale, e pur di vincere la causa trascina il suo assistito in situazioni al limite, tra operazioni chirurgiche superflue e arringhe inverosimili.\nTutto degenera quando Oscar scopre che l'avvocato \u00e8 in realt\u00e0 un mitomane incappato nell'ennesima crisi di personalit\u00e0: resosi improvvisamente conto dell'abbaglio, il ragazzo vede svanire di l\u00ec a breve anche l'amore quando Nancy torna oltreoceano, decisa a riprendere in mano la sua carriera, ma ora ben conscia di quanto la fama non sia tutto. Oscar accusa il colpo ma non si d\u00e0 per vinto e, reso possibilmente pi\u00f9 maturo dagli ultimi eventi, affronta l'ennesima audizione con una rinnovata consapevolezza.\nProduzione.\nScritto da Carlo Verdone assieme ai suoi due mentori artistici, Sergio Leone e Alberto Sordi, e con l'apporto di Rodolfo Sonego, sceneggiatore di fiducia di Sordi, la pellicola presenta inoltre una colonna sonora curata dal cantautore Antonello Venditti.\nL'idea iniziale di \"Troppo forte\" nacque dalla voglia di Verdone di \u00abraccontare un bullo di periferia e costruire su di lui l'intero film\u00bb. L'attore e regista rifugg\u00ec da un certo paragone con l'Enzo a sua volta portato sul grande schermo qualche anno prima in \"Un sacco bello\", poich\u00e9 \u00abl\u00ec il personaggio era pi\u00f9 volgare [...] quello era un diavolaccio cinico e squallido che andava in giro con l'ovatta nei pantaloni per sentirsi pi\u00f9 virile. Oscar Pettinari, invece, \u00e8 pi\u00f9 umano, non \u00e8 il solito macchiettone in salsa romanesca. Almeno spero\u00bb.\nRegia.\nLa pellicola mostra una Roma preda di \u00abun'estate torrida, desolata, deserta...\u00bb Fu questa una precisa scelta stilistica di Verdone, il quale, in controtendenza rispetto alla propria precedente filmografia, volle cos\u00ec trasmettere agli spettatori \u00abl'idea di una realt\u00e0 squallida, calda, opprimente\u00bb, resa attingendo anche a un diverso metodo di riprese: \u00abniente camera fissa e primi piani, ma inquadrature mobili, tagli all'americana\u00bb.\nCast.\nLa parte del legale preda di crisi d'identit\u00e0 era stata in origine pensata da Verdone per Leopoldo Trieste, storico caratterista del cinema italiano, il quale ne avrebbe dovuto dare un'interpretazione meno invadente e pi\u00f9 dimessa, ovvero un \u00abavvocaticchio\u00bb maggiormente in linea col registro stilistico della pellicola, ma che per via d'ingerenze della produzione si vide riassegnato il ruolo ad Alberto Sordi, fortemente desideroso di prendervi parte. Contrariamente alle intenzioni del regista, poi, Sordi volle marcare il ruolo con una parlantina alla Ollio \u2014 ricalcando quel Mario Pio che, nel secondo dopoguerra, aveva contribuito a portarlo alla ribalta nei suoi esordi radiofonici \u2014; una scelta \u00abibrida\u00bb che \"a posteriori\" non lasci\u00f2 lo stesso Verdone del tutto soddisfatto del risultato finale:\nStella Hall, esordiente modella statunitense e protagonista femminile, venne scelta da Verdone poich\u00e9 \u00aboccorreva [...] un viso che si distaccasse decisamente da quello degli altri personaggi\u00bb italiani e, in gran parte, romani come i bulli che fanno da contorno a Oscar, dei \u00abRambo di periferia\u00bb, tutti figuranti non professionisti e pescati nelle borgate della capitale. Tra gli interpreti anche Mario Brega, il quale compare in un breve cameo nei panni dell'allibratore Sergio; tale personaggio non era inizialmente previsto nel copione ma, data l'insistenza di Brega, gi\u00e0 presente in passate pellicole di Verdone, nel voler prendere parte al progetto, l'attore e regista cre\u00f2 appositamente per l'amico questo piccolo ruolo.\nRiprese.\nDato lo sviluppo della pellicola, tutte le riprese si svolsero nella capitale e nei suoi immediati dintorni, \u00abgirando in posti come Torvaianica, il porto fluviale, le borgate\u00bb durante l'estate del 1985. La mansarda di Oscar, pur se creata in un set, e il luogo di bivacco del suo gruppo d'amici vennero individuati, per le \"location\" esterne, nel quartiere Ostiense, mentre il falso incidente tra il metallaro e Nancy fu inscenato nella zona dell'EUR, la stessa dov'\u00e8 presente l'albergo in cui trovava alloggio la ragazza; l'abitazione del sedicente avvocato \u00e8 invece sita nel centro storico della citt\u00e0 eterna. I veri studi di Cinecitt\u00e0, sulla via Tuscolana, furono teatro dei vari provini di Oscar e del suo primo incontro con l'avvocato. Per quanto concerne infine le sequenze d'azione in motocicletta, quella del prologo venne girata lungo le strade che attraversano la pineta di Castel Porziano, mentre la gara clandestina vide come sfondo le cave di pozzolana nelle zone della Magliana e di Malagrotta.\nCritica.\nIl personaggio di Oscar Pettinari, protagonista della pellicola, fu considerato dagli addetti ai lavori una sorta di \u00abNando Mericoni degli anni \u00bb, ovvero un'evoluzione in salsa metallara del personaggio portato al successo da Alberto Sordi in pellicole quali \"Un giorno in pretura\" e \"Un americano a Roma\". Sulla falsariga del Nando del secondo dopoguerra, Verdone utilizza la maschera di Oscar per mettere alla berlina vizi e virt\u00f9 dell'italiano medio del tempo \u2014 in particolar modo un certo atteggiamento \u00abrambista\u00bb all'epoca proliferante \u2014, proseguendo di fatto un ideale passaggio di consegne tra il maestro Sordi e l'allievo Verdone, gi\u00e0 palesatosi qualche anno prima con \"In viaggio con pap\u00e0\".\nPer quanto \"Troppo forte\" sia ricco di episodi e battute rimaste nella memoria degli affezionati \u2014 \u00abcertamente \u00e8 un film squilibrato e il successo che ha avuto \u00e8 legato, credo, a certi virtuosismi miei, a certi di Sordi\u00bb, ricorder\u00e0 anni dopo lo stesso Verdone \u2014, la sesta opera dell'autore romano venne s\u00ec vista come un ritorno alle origini, ma anche come una battuta d'arresto nella sua carriera, causa un protagonista che, anzich\u00e9 imboccare una propria via comica, sembra appigliarsi a una certa farsa all'italiana degli anni 1950, nonch\u00e9 riproporre situazioni gi\u00e0 mostrate e analizzate in precedenti opere della filmografia verdoniana: su tutti, il rapporto tra Oscar e l'italoamericana Nancy, che pare ricalcare fin troppo quello visto in \"Un sacco bello\" tra Leo e la spagnola Marisol, o l'\u00abingenuit\u00e0 tanto spaccona quanto arrendevole\u00bb del metallaro, paragonata a quella del Rolando di \"Acqua e sapone\".\nAccento negativo venne posto nel non aver saputo sfruttare appieno il potenziale della coppia Leone-Sordi dietro le quinte, con una sceneggiatura che dopo la prima, godibile, mezz'ora va lentamente a scemare, nonch\u00e9 nella resa davanti alla cinepresa proprio del personaggio interpretato da Sordi, trasformato di fatto in una macchietta e capace di riscattarsi soltanto nell'epilogo. Gli stessi duetti tra Verdone e Sordi, in vari momenti del racconto, furono ritenuti carenti dal punto di vista della sintonia e dell'interazione: come ammetter\u00e0 lo stesso attore e regista, \u00abcertamente, questa volta abbiamo funzionato relativamente\u00bb."}
{"id": "1342825", "revid": "599013", "url": "https://it.wikipedia.org/wiki?curid=1342825", "title": "R71", "text": ""}
{"id": "1342826", "revid": "599013", "url": "https://it.wikipedia.org/wiki?curid=1342826", "title": "R72", "text": ""}
{"id": "1342828", "revid": "599013", "url": "https://it.wikipedia.org/wiki?curid=1342828", "title": "R73", "text": ""}
{"id": "1342830", "revid": "228587", "url": "https://it.wikipedia.org/wiki?curid=1342830", "title": "R74", "text": ""}
{"id": "1342831", "revid": "1305772", "url": "https://it.wikipedia.org/wiki?curid=1342831", "title": "R75", "text": ""}
{"id": "1342832", "revid": "599013", "url": "https://it.wikipedia.org/wiki?curid=1342832", "title": "R76", "text": ""}
{"id": "1342833", "revid": "1305772", "url": "https://it.wikipedia.org/wiki?curid=1342833", "title": "R80", "text": ""}
{"id": "1342834", "revid": "2028514", "url": "https://it.wikipedia.org/wiki?curid=1342834", "title": "Passaggio pedonale", "text": "Un passaggio pedonale \u00e8, secondo il codice della strada italiano, una porzione di strada destinata al transito esclusivo dei pedoni e separata dalla carreggiata mediante una striscia bianca continua o un'apposita protezione parallela ad essa.\nIl passaggio pedonale svolge la funzione di \"marciapiede stradale\" qualora non sia presente un marciapiede fisico.\nLa realizzazione di un passaggio pedonale, in sostituzione di un comune marciapiede, pu\u00f2 essere dettata dalle caratteristiche strutturali della strada o dai costi di realizzazione.\nInfine, risulta particolarmente efficace realizzare passaggi pedonali temporanei in corrispondenza dei cantieri stradali, qualora i marciapiedi siano resi inaccessibili dalle operazioni di lavoro.\nSegnaletica.\nIl passaggio pedonale \u00e8 realizzato mediante il tracciamento della prescritta segnaletica orizzontale: \u00e8 separato dalla carreggiata mediante una striscia continua (pu\u00f2 essere tratteggiata, ad esempio, in corrispondenza di eventuali passi carrabili).\nLo spazio interno pu\u00f2 essere integrato dagli appositi simboli del pedone, verniciati sull'asfalto. Per rendere pi\u00f9 facilmente identificabile un percorso pedonale possono essere inoltre impiegati gli appositi segnali verticali.\nUtilizzo.\nI passaggi pedonali possono essere percorsi unicamente dai pedoni e non \u00e8 ammessa alcuna categoria di veicolo, neppure i velocipedi, salvo che condotti a mano.\nQualora sia presente, i pedoni sono obbligati a camminare sul passaggio pedonale.\nDal momento che i passaggi pedonali sono classificabili come marciapiedi (in assenza di essi) risultano vietate al loro interno sia la sosta che la fermata, neppure per brevi operazioni di carico-scarico, n\u00e9 se il veicolo \u00e8 a servizio di una persona invalida autorizzata.\nIn caso di inosservanza del divieto di fermata sui percorsi pedonali \u00e8 ammessa la rimozione forzata o il blocco del veicolo.\nDeroghe.\nNei percorsi pedonali \u00e8 ammessa la circolazione delle macchine in uso a bambini o persone invalide, anche se motorizzate, purch\u00e9 rientrino nei limiti stabiliti dal regolamento di attuazione del codice della strada (in caso contrario sarebbero considerate ciclomotori) e secondo le modalit\u00e0 stabilite dagli enti proprietari delle strade ai sensi degli articoli 6 e 7 del Codice della Strada.\nNon sono infine ammessi su questi percorsi, come del resto su tutti gli spazi riservati ai pedoni, gli skateboard, i monopattini (muscolari ed elettrici), persone con pattini ed altri acceleratori di andatura."}
{"id": "1342835", "revid": "599013", "url": "https://it.wikipedia.org/wiki?curid=1342835", "title": "R81", "text": ""}
{"id": "1342837", "revid": "120546866", "url": "https://it.wikipedia.org/wiki?curid=1342837", "title": "Grundfos", "text": "La Grundfos \u00e8 una azienda danese nata sul finire della seconda guerra mondiale, nel 1945 a Bjerringbro, Danimarca, fondata da Poul Due Jensen. Inizialmente si chiamava \"Bjerringbro Pressest\u00f8beri og Maskinfabrik\" sino al 1967, quando prese il nome di GRUNDFOS.\nCon una produzione annuale di pi\u00f9 di 16 milioni di pompe e sistemi di pompaggio, Grundfos \u00e8 l'azienda leader nel suo settore a livello globale. Le pompe di circolazione per riscaldamento e condizionamento come anche le altre pompe centrifughe destinate al settore industriale, all'approvvigionamento idrico, alla fognatura e al dosaggio sono alcuni dei principali prodotti di Grundfos. Al giorno d'oggi Grundfos \u00e8 uno dei pi\u00f9 grandi produttori di circolatori ed ha una quota di mercato pari al 50% del mercato globale.\nInoltre, Grundfos produce motori standard e sommergibili e anche componenti elettronici per il monitoraggio e il controllo delle pompe. Altri prodotti sono realizzati dalle divisioni BioBooster e Lifelink, che sono parte delle nuove attivit\u00e0 di business della societ\u00e0. Grundfos ha introdotto il marchio Grundfos Blueflux, marchio tecnologico, che ha lo scopo di assicurare che i componenti siano dotati di elevata efficienza energetica.\nLa fondazione Poul Due Jensen.\nIstituita nel 1975 per volont\u00e0 di Poul Due Jensen, la Fondazione che porta il suo nome \u00e8 la principale azionista della Grundfos Holding A/S detenendo l'87,6% delle quote. La famiglia Due Jensen ed i dipendenti della societ\u00e0 possiedono rispettivamente il 10,6% e l'1,8%.\nLo scopo della Fondazione \u00e8 di incrementare lo sviluppo economico del Gruppo Grundfos.\nInnovazione.\nSpingendo la tecnologia ai suoi massimi livelli seguendo nuove direzioni, la Grundfos ha aperto la strada a tecniche di fabbricazione e a una tecnologia di fabbricazione dell'elettropompe, ben presto adottate dalle altre principali aziende costruttrici. Tale filosofia di produzione in serie ha avuto inizio con la prima pompa centrifuga, la CP, realizzata negli anni '50, sulla base di un design modulare. In questo modo \u00e8 stato possibile fornire molte versioni diverse partendo da componenti standard.\nIl successivo miglioramento delle tecniche di lavorazione dell'acciaio inossidabile ha permesso la produzione in serie di pompe completamente in acciaio inox, mentre gli stessi principi sono stati applicati alle nuove pompe in titanio. Ciascuna fase ha modificato in modo sostanziale il concetto di resistenza alla corrosione di una pompa, al punto che oggi neppure l'acqua di mare rappresenta pi\u00f9 una minaccia.\nNegli ultimi anni, l'attenzione \u00e8 stata rivolta al miglioramento dell'efficienza e alla riduzione dei costi. La pompa a energia solare costituisce una delle soluzioni pi\u00f9 rivoluzionarie per quanto riguarda il risparmio energetico. Negli anni '80, ha aperto una nuova strada con le pompe elettroniche regolate automaticamente.\nProduzione e distribuzione.\nIl Gruppo Grundfos, la cui casa madre si trova a Bjerringbro in Danimarca, \u00e8 rappresentato da oltre 80 societ\u00e0 di vendita, assistenza e produzione sparse in 55 nazioni.\nCon una produzione di circa 16 milioni di pompe l'anno, ha stabilimenti produttivi in: Cina, Danimarca, Germania, Ungheria, Russia, Taiwan, California, Texas, Indianapolis, Chicago, UK, Francia, Messico, Serbia, Singapore.\nRegioni vendita.\nIl proprio mercato \u00e8 stato suddiviso per ovvi motivi logistici nonch\u00e9 strategici nel seguente modo:"}
{"id": "1342838", "revid": "599013", "url": "https://it.wikipedia.org/wiki?curid=1342838", "title": "R82", "text": ""}
{"id": "1342841", "revid": "287204", "url": "https://it.wikipedia.org/wiki?curid=1342841", "title": "1st Time", "text": "1st Time \u00e8 un singolo del rapper Yung Joc, il terzo estratto dall'album di debutto \"New Joc City\". Vede la collaborazione delle star R&amp;B Trey Songz e Marques Houston.\nInformazioni.\nLa canzone \u00e8 uscita il 1\u00ba novembre 2006. Non ha avuto nolto successo come le precedenti \"It's Goin' Down\" e \"I Know U See It\", sebbene sia stata trasmessa molto per radio. Il video include i cameo di 8 Ball &amp; MJG e Jody Breeze.\nYung Joc canta di quando ha avuto un'esperienza sessuale appunto per la prima volta. Nel video cerca di corteggiare una ragazza in una bar, con Trey e Marques che recitano la loro parte accanto a lui.\nNel febbraio del 2007 il singolo ha debuttato nella Billboard Hot 100 alla n.93, ma il 2 marzo \u00e8 ritornato alla n.97. Tempo dopo \u00e8 risalito, non arrivando comunque oltre la 82\u00aa posizione."}
{"id": "1342843", "revid": "767487", "url": "https://it.wikipedia.org/wiki?curid=1342843", "title": "Senza sapere niente di lei", "text": "Senza sapere niente di lei \u00e8 un film del 1969 diretto da Luigi Comencini.\nTrama.\nL'assicuratore Br\u00e0 sta indagando sulle cause del decesso di un'anziana signora, madre di cinque figli (quattro femmine ed un maschio), perita recentemente ed assicurata per una cifra da capogiro. La donna, morta a seguito di una dose massiccia di medicinale, potrebbe essersi suicidata. Se si dimostrasse che la donna si \u00e8 suicidata, la compagnia non dovrebbe pagare nessun premio. A questo punto i figli maggiori della donna cercano di dimostrare che la madre \u00e8 stata assassinata ma, loro stessi, finiscono con l'essere i primi sospettati. L'uomo cerca di fare la conoscenza di Cinzia, figlia minore della donna. La ragazza dimostra un carattere instabile, molto insicuro. Fra i due nasce una relazione. La ragazza appare afflitta e sofferente per la morte della madre tanto che, ben presto, tenta il suicidio. Solo al termine del film si apprender\u00e0 che l'anziana donna \u00e8 stata uccisa proprio da Cinzia. La ragazza aveva somministrato la dose di medicinale alla madre solo per esaudire il suo desiderio di morire (la donna era infatti gravemente malata) ma, poi, non era riuscita a reggere il peso del rimorso. La ragazza, fra l'altro, non era nemmeno a conoscenza dell'assicurazione sulla vita della madre. I fratelli, dal canto loro, stavano proteggendo Cinzia e la sua instabilit\u00e0, evitando di denunciare la verit\u00e0. L'assicuratore Br\u00e0 capisce che per la compagnia assicurativa non vi \u00e8 pi\u00f9 nulla da fare: il premio dev'essere pagato e Cinzia finir\u00e0 in carcere. Deciso a denunciare il fatto, Br\u00e0, si dirige a gran velocit\u00e0 verso citt\u00e0. Cinzia, per\u00f2, gli chiede di poter guidare la macchina. Una volta alla guida, la ragazza, provocher\u00e0 un tremendo incidente, nel quale entrambi perderanno la vita"}
{"id": "1342844", "revid": "1211390", "url": "https://it.wikipedia.org/wiki?curid=1342844", "title": "Stefano da Putignano", "text": "Biografia.\nL'artista, originario di Putignano, oper\u00f2 in Puglia e in Basilicata lasciando testimonianze scultoree in pietra locale di grande pregio. Poco si sa delle vicende biografiche e della sua formazione di artista.\nLa sua lunga attivit\u00e0 artistica \u00e8 compresa tra il 1490 e il 1538, in base alle date che lo scultore ha lasciato insieme alla firma sulle sue opere."}
{"id": "1342845", "revid": "110157", "url": "https://it.wikipedia.org/wiki?curid=1342845", "title": "BackupBluRay", "text": "BackupBluRay \u00e8 un piccolo programma gratuito open source che aiuta nella decrittazione dei dischi Blu Ray protetti dall'AACS. \u00c8 usato per effettuare il backup dei dischi, spesso abilitato su configurazioni hardware senza il completo supporto dell'HDCP.\n\u00c8 stato scritto da un programmatore anonimo che usa lo pseudonimo \"Muslix64\". Viene distribuito senza nessuna delle chiavi necessarie alla decrittazione."}
{"id": "1342848", "revid": "125987756", "url": "https://it.wikipedia.org/wiki?curid=1342848", "title": "Il bambino e il poliziotto", "text": "Il bambino e il poliziotto \u00e8 un film del 1989 diretto da Carlo Verdone.\nTrama.\nIl commissario di polizia Carlo Vinciguerra indaga su un traffico di droga che lo porta a effettuare una retata a casa di Rosanna Clerici, ex tossicodipendente: arresta la donna e altre persone, ma da una stanza sbuca il piccolo Giulio, figlio di Rosanna. Carlo decide di portarlo dalla portiera per la notte. La mattina seguente per\u00f2 il commissario si trova il ragazzino sulla porta di casa.\nGiulio accusa Carlo di avergli arrestato la mamma e, non volendo finire in un istituto dove potrebbe diventare un incompreso, chiede al commissario di ospitarlo.\nCarlo, anche per timore che Giulio non possa pi\u00f9 vedere sua mamma, decide di portare il bambino dal giudice minorile che dopo aver esaminato il caso fa al poliziotto una proposta azzardata: tenere lui Giulio, finch\u00e9 il tribunale non avr\u00e0 valutato la richiesta di arresti domiciliari fatta dal legale della madre.\nCarlo accetta e si inizia cos\u00ec la convivenza tra i due, che dar\u00e0 origine a una forte amicizia, sconvolgendo le abitudini da single di Carlo e mettendo in crisi la relazione clandestina con la collega sposata Lucia, il cui marito \u00e8 sempre lontano da casa per lavoro.\nIntanto Rosanna, che da quando \u00e8 rimasta incinta ha rinnegato la droga e si \u00e8 impegnata moltissimo per liberarsi anche dalla dipendenza di alcol e tabacco, odia Carlo che l'ha arrestata solo per il suo remoto passato da tossicodipendente, ma accetta la convivenza del poliziotto con Giulio, perch\u00e9 vede il figlio protetto contro i compari dell'organizzazione di cui Rosanna faceva parte, i quali ricattano quest'ultima affinch\u00e9 non parli. Addirittura, grazie a Giulio, Carlo riesce ad arrestare uno dei pezzi grossi dell'organizzazione, ma dopo poco il bambino viene rapito e Rosanna supplica Carlo di ritrovarlo.\nIl commissario dar\u00e0 tutto s\u00e9 stesso per ritrovare il bambino anche grazie all'aiuto di lui stesso: Giulio, furbescamente, lascer\u00e0 diversi indizi per farsi ritrovare.\nDopo il ritrovamento di Giulio, Rosanna collabora con la Polizia e, fornendo prova che ha tagliato ogni rapporto con la droga e l'organizzazione che la spaccia, \u00e8 assolta da tutte le colpe e scarcerata: per Giulio \u00e8 tempo di tornare a casa, ma ormai il piccolo si \u00e8 affezionato a Carlo e riesce a convincere la mamma a uscire insieme quella sera a cena in un ristorante.\nProduzione.\nL'idea del film nasce in maniera un po' fortuita, in quanto Carlo Verdone in quel periodo si trovava in un momento di stasi, quando i due sceneggiatori, Leonardo Benvenuti e Piero De Bernardi, gli presentarono il soggetto, che avevano in mente da tempo e che, originariamente, era stato scritto per Luigi Comencini, per la regia. Inizialmente Verdone non era entusiasta, ma si convinse quando cominciarono a elaborare insieme la sceneggiatura.\nRiprese.\nInizialmente il film avrebbe dovuto essere girato a Milano, perch\u00e9, secondo Carlo Verdone, tale citt\u00e0 portava fortuna. Ma poich\u00e9 nella citt\u00e0 lombarda era difficile ottenere i permessi, la produzione decise di ambientare la storia nella capitale, cos\u00ec come in diversi altri film diretti dallo stesso Verdone. Le riprese del film durarono appena un mese."}
{"id": "1342849", "revid": "599013", "url": "https://it.wikipedia.org/wiki?curid=1342849", "title": "Processo Haber-Bosch", "text": "Il processo Haber-Bosch, noto anche semplicemente come processo Haber, \u00e8 un metodo che permette la sintesi industriale dell'ammoniaca su larga scala utilizzando come reagenti azoto e idrogeno in presenza di un catalizzatore eterogeneo a base di ferro.\nStoricamente il maggior problema legato alla sintesi dell'ammoniaca \u00e8 rappresentato dalla difficolt\u00e0 nello scindere il legame triplo che tiene uniti i due atomi di azoto per formare la molecola N2 (\"biazoto\"). Le elevate temperature che sarebbero necessarie per attuare tale scissione accelerando la cinetica di reazione, d'altra parte non favoriscono termodinamicamente la reazione di sintesi che diventa endoergonica ad alta temperatura. La scoperta e il successivo perfezionamento del sistema catalitico adoperato da Fritz Haber e Carl Bosch ha permesso di poter utilizzare temperature di esercizio sensibilmente minori.\nL'ammoniaca, oltre a essere un'importante materia prima, ha molte applicazioni anche nella sintesi di altri prodotti tra cui i principali sono l'acido nitrico e i concimi. Altri importanti composti ottenuti dall'ammoniaca sono anche, per esempio, i sali di ammonio, ammine, ammidi, idrazine e cianuri.\nStoria.\nIl processo fu originariamente brevettato da Fritz Haber. Nel 1910 Carl Bosch, che in tale periodo lavorava per la BASF, diffuse commercialmente con successo il processo e si assicur\u00f2 i successivi brevetti. Il processo Haber-Bosch fu utilizzato per la prima volta su scala industriale in Germania durante la prima guerra mondiale: i tedeschi importavano precedentemente dal Cile il nitrato di sodio, ma la richiesta di questo sale necessario per costruire munizioni belliche e le incertezze legate alle fonti di approvvigionamento suggerirono di adottare tale processo. In questo modo la Germania \u00e8 riuscita ad assicurarsi le munizioni necessarie per tutta la durata della guerra. L'ammoniaca prodotta veniva ossidata per la produzione di acido nitrico sfruttando il processo Ostwald, l'acido prodotto veniva poi utilizzato per dare origine a vari nitrocomposti esplosivi usati nelle munizioni.\nI reagenti.\nL'insieme dei reagenti gassosi, vale a dire azoto e idrogeno in proporzione 1:3, costituisce quello che viene definito \"puro di sintesi\". A sua volta il puro di sintesi viene ottenuto dal cosiddetto \"grezzo di sintesi\", miscela gassosa che pu\u00f2 essere ottenuta dalla gassificazione del carbone o da idrocarburi. Utilizzando gli idrocarburi quale fonte di grezzo di sintesi, generalmente si sfrutta gas naturale che pu\u00f2 essere sottoposto a \"reforming con vapore\" o in alternativa a \"processo autotermico\"; quest'ultimo \u00e8 un metodo impiantisticamente pi\u00f9 economico e implica una ossidazione parziale dell'idrocarburo (per comodit\u00e0 potremmo dire del metano) in monossido di carbonio e idrogeno tramite l'utilizzo di una opportuna quantit\u00e0 di aria, in forno muffolato oltre i 1000\u00a0\u00b0C in presenza di catalizzatore nichel supportato da ossido di magnesio.\nIl grezzo di sintesi, contenendo anche quantit\u00e0 di CO2 e CO in grado di interferire con la sintesi dell'ammoniaca, non pu\u00f2 essere utilizzato tal quale ma richiede di essere convertito in puro di sintesi. Questi processi di conversione sfruttano comunemente la trasformazione di CO in CO2, l'assorbimento della CO2 e la trasformazione dei due gas e dell'ossigeno eventualmente presente tramite idrogenazione catalitica (\"metanazione\", in quanto gli ossidi di carbonio producono metano che pu\u00f2 essere riciclato).\nLa reazione.\nAzoto e idrogeno reagiscono in rapporto 1:3 a temperatura ottimale tra 350-550\u00a0\u00b0C e pressione ottimale di 140-320 atm utilizzando magnetite quale promotore della catalisi. La reazione consiste in un equilibrio chimico in fase gassosa descritto dall'equazione stechiometrica\nLa reazione \u00e8 esoergonica a temperatura ambiente ed esotermica, sviluppa 92,4 kJ/mol. Le alte pressioni adoperate e la sottrazione dal reattore dell'ammoniaca prodotta spostano l'equilibrio verso destra.\nLa catalisi.\nOriginariamente il processo Haber-Bosch sfruttava osmio e uranio quali catalizzatori. Attualmente il catalizzatore utilizzato \u00e8 il ferro, meno costoso e di pi\u00f9 semplice reperimento. L'intero sistema catalitico consiste in una miscela di magnetite, protettori e attivatori. Appena introdotta nel reattore di sintesi, la magnetite subisce la seguente riduzione:\nche porta alla produzione di cristalliti di ferro \u03b1 che, a seguito della minima diminuzione di volume subita e della rimozione dell'ossigeno, assume una struttura molto porosa. Con l'usura e l'azione delle alte temperature i cristalliti tendono a trasformarsi in cristalli di ferro \u03b1, con conseguente perdita dell'attivit\u00e0 catalitica. Per evitare tale fenomeno si aggiungono dei \"promotori\" strutturali quali l'ossido di alluminio.\nIl meccanismo di reazione implicato nel processo di catalisi, in base all'adsorbimento superficiale, pu\u00f2 cos\u00ec riassumersi:\nIl primo stadio, l'adsorbimento dissociativo dell'azoto, \u00e8 lo stadio lento della sintesi dell'ammoniaca: l'aggiunta dei \"promotori\" elettronici, comunemente ossido di potassio, ha proprio il compito di favorire tale adsorbimento."}
{"id": "1342852", "revid": "400694", "url": "https://it.wikipedia.org/wiki?curid=1342852", "title": "Distesa Delfica", "text": "La distesa delfica \u00e8 una regione di spazio immaginaria dell'universo fantascientifico di \"Star Trek\". Ha un diametro di circa 2000 anni luce, ed \u00e8 raggiungibile dalla Terra in 3 mesi a curvatura 5. \u00c8 caratterizzata dalla presenza di numerose anomalie spaziali, ed \u00e8 la zona dove l\"Enterprise NX-01\" si \u00e8 recata nel 2153 alla ricerca degli Xindi. Di conseguenza \u00e8 l'ambientazione dell'intera di \"\".\nDescrizione.\nLe anomalie sono generate da 78 oggetti artificiali delle dimensioni di un planetoide, chiamate \"sfere\" per la loro forma, create un migliaio di anni fa (i rilevamenti dell\"Enterprise\" le fanno risalire a 1000 anni prima, ovvero al XII secolo) da una specie (i costruttori di sfere) proveniente da una dimensione alternativa, allo scopo di trasformare la distesa in una zona di spazio compatibile per la loro fisiologia. Le sfere sono interconnesse in una rete controllata da sole cinque di esse: la distruzione di una di queste cinque sfere \u00e8 in grado di far collassare l'intera rete, come accade quando l\"Enterprise\" distrugge la sfera 41, causando il ritorno della distesa alla normalit\u00e0. L'unico materiale conosciuto in grado di proteggere un'astronave dalle anomalie \u00e8 il trellium, che tuttavia ha effetti dannosi sulla mente vulcaniana.\nAlmeno una specie della distesa, i Triannon, venera le sfere e i loro costruttori, considerando la distesa come il \"dominio prescelto\".\nPrima dell\"Enterprise\", poche navi esterne si erano avventurate all'interno della distesa: tra le altre, una nave klingon il cui equipaggio emerse dalla distesa con orribili mutilazioni, e due navi vulcaniane, una delle quali si perse nella distesa per essere in seguito ritrovata dall\"Enterprise\", e un'altra il cui equipaggio era impazzito quando era emerso dalla distesa. Gli equipaggi di altre navi, non riuscendo ad uscire dalla distesa, si diedero alla pirateria.\nCostruttori di sfere.\nI \"costruttori di sfere\" sono \"esseri transdimensionali\" che mirano ad espandersi nel nostro universo, attraverso la costruzione delle sfere e la trasformazione della distesa delfica in un reame compatibile con la loro fisiologia. \nPer controllare la trasformazione, usano dei membri della loro specie come cavie (uno di essi, incontrato dall\"Enterprise\", disse di essere un condannato).\nI costruttori di sfere partecipano alla Guerra fredda temporale e possiedono una tecnologia che permette loro di analizzare differenti tracciati temporali. In base alle loro osservazioni temporali capiscono il ruolo fondamentale della Terra e dei terrestri nella fondazione della Federazione, da cui sarebbero stati sconfitti nella battaglia di Procyon V, nel XXVI secolo. Per questo convincono gli Xindi del XXII secolo che la Terra li avrebbe distrutti, e promettendogli una nuova patria li spingono ad un attacco preventivo e alla costruzione di un'arma in grado di distruggere un intero pianeta."}
{"id": "1342856", "revid": "1048993", "url": "https://it.wikipedia.org/wiki?curid=1342856", "title": "Cuori nella tormenta (film 1984)", "text": "Cuori nella tormenta \u00e8 un film del 1984 diretto da Enrico Oldoini.\nTrama.\nPortovenere. Walter (pronunciato all'inglese \"U\u00f2lter\") e Raffaele (detto \"Raf\" da Walter) sono amici. Walter, romano, un sottufficiale (precisamente secondo capo) della Marina Militare facile alle bugie, un po' bullo e pieno di s\u00e9; Raffaele, napoletano, \u00e8 un cuoco di bordo nella Marina mercantile italiana, romantico e credulone. Sfortunatamente si innamorano, senza saperlo, della stessa ragazza, Sonia, impiegata alla Sip e aspirante attrice: corteggiata inizialmente da Raffaele, Sonia conosce poi anche Walter e si innamora sinceramente di lui, in quanto pi\u00f9 brillante di Raffaele.\nQuando Sonia e Walter capiscono la situazione, non trovano il coraggio di chiarire tutto anche a Raffaele, ingenuamente convinto che la ragazza lo ami alla follia, e ormai affezionatosi anche al suo presunto amico: i due preferiscono attendere che lo capisca da s\u00e9. Quando Raffaele li trova che si baciano, si dispera e fugge; mentre passeggia sulla banchina del porto, un'auto lo urta per caso e finisce in mare. Walter lo raggiunge mentre viene soccorso da un'ambulanza, e, credendo che avesse tentato il suicidio e volendolo rincuorare, gli dice di non tenere affatto a Sonia e di avergli fatto solo un amichevole scherzo. Sonia, per\u00f2, udite le sue parole, lascia Walter fuggendo da entrambi.\nWalter si imbarca e parte per lavoro e Sonia si getta tra le braccia di Raffaele, ma \u00e8 infelice: non fa che pensare a Walter rendendosi conto di amarlo ancora nonostante l'attaccamento di Raffaele per lei. Raffaele, che in precedenza aveva risposto alle varie lettere di Walter dicendo che Sonia lo aveva dimenticato; resosi ormai conto dell'amore che la lega all'ex amico e della sincera reciprocit\u00e0 del sentimento, scrive un telegramma a Walter confessandogli che Sonia lo ama ancora, e di recarsi da loro per farla felice.\nMa il giorno successivo Sonia sembra aver iniziato a distaccarsi emotivamente da Walter e d'iniziare a provare un sincero affetto per Raffaele, anche a causa della dedizione con cui s'\u00e8 preso cura di lei nei mesi precedenti. I due organizzano un viaggio a Roma e nel frattempo Raffaele scrive un nuovo telegramma in cui rettifica ci\u00f2 che aveva scritto in precedenza, ma \u00e8 troppo tardi: Walter \u00e8 gi\u00e0 a Porto Venere sotto casa di Raffaele. Sonia per\u00f2 non vuole vederlo, e chiede a Raffaele d'inventarsi che lei sia altrove e malata. Quando Walter arriva, Raffaele gli racconta che Sonia \u00e8 a Macerata per farsi curare da una malattia rara, che la fa soffrire molto, in una clinica specializzata. Walter, sconvolto, risponde che non gl'importa di come la malattia abbia ridotto Sonia, e che l'amer\u00e0 comunque e lei, sentendo questo, esce dal suo nascondiglio e gli getta le braccia al collo. E cos\u00ec Walter ringrazia Raffaele credendo che avesse messo in atto questa messa in scena per rafforzare l'amore tra lui e Sonia.\nWalter e Sonia partono insieme per Roma e Raffaele sembra accettare la loro decisione, ma in realt\u00e0 spera ancora che per non deluderlo i due ci ripensino; perci\u00f2 decide di perseguitarli, arrivando perfino a procurare l'allarme affermando che \u00e8 stata messa una bomba nel treno dove viaggiano, e rovina loro il viaggio seguendoli fino all'hotel dove i due devono alloggiare una volta scesi dal treno.\nLa mattina seguente Walter, dopo aver visto Raffaele chiudersi in un cassonetto su un sentiero affacciato sul mare, \u00e8 talmente furioso da scaraventare il cassonetto in mare. Per fortuna Raffaele \u00e8 gi\u00e0 uscito dal cassonetto e comincia a litigare con Walter sulla spiaggia. Sonia, che osserva Walter dalla finestra dell'hotel, rimane nuovamente delusa.\nNella scena successiva Sonia tenta il suicidio gettandosi in mare da una rupe, ma sopravvivendo miracolosamente appena il tempo di dire che l'ha fatto solo per amore: \u00e8 una scena del film \"Turbamento\" la cui protagonista \u00e8 proprio Sonia che ha raggiunto il suo sogno di fare l'attrice.\nRaffaele e Walter non si vedono per molto tempo e, anni dopo, si rincontrano nel cinema dove viene proiettato \"Turbamento\": entrambi sono ancora single e infatuati di Sonia, Walter ne chiede notizie a Raffaele il quale millanta di esserne diventato il marito."}
{"id": "1342867", "revid": "73843", "url": "https://it.wikipedia.org/wiki?curid=1342867", "title": "Palazzo Senatoriale", "text": "Palazzo Senatoriale, anche palazzo Senatorio, era un edificio in piazza Duomo della citt\u00e0 di Messina.\nStoria.\nIl palazzo fu iniziato nel 1602 da Andrea Calamech e completato da Giacomo Del Duca.\nDopo la Rivolta antispagnola di Messina nel 1678 il Senato Messinese fu abolito e decretata la demolizione, al suo posto fu eretta la statua di Carlo II di Spagna. \nLa Loggia dei Mercanti successivamente divent\u00f2 il Palazzo Senatorio \u00aballa Marina\u00bb, che fu distrutto dal terremoto del 1783."}
{"id": "1342868", "revid": "599013", "url": "https://it.wikipedia.org/wiki?curid=1342868", "title": "Paola Sanna", "text": "Biografia.\nHa cominciato la sua carriera agonistica nel 1998, come velocista. Gareggiava in pista nei 200 m e 400 m piani, ma subito cap\u00ec che non era la strada giusta per lei. Comincia cos\u00ec a competere in gare corte su strada, con risultati incoraggianti, fino a quando nel maggio del 2000 corre la sua prima mezza maratona, proprio nella sua citt\u00e0, Bergamo. Si piazza al quinto posto della classifica assoluta femminile, e da qui \u00e8 tutto un crescendo di allenamenti e di chilometri.\nFiglia di un ex maratoneta (che \u00e8 diventato il suo allenatore), ha conquistato il posto in Nazionale nel 2003, dopo essersi classificata seconda alla 100 km del Passatore (Firenze-Faenza), con il tempo di 8h31'31\". Sempre nello stesso anno ha vinto il Campionato Italiano della 100\u00a0km in pista a San Giovanni Lupatoto, stabilendo la nuova miglior prestazione italiana, con 27' in meno rispetto al precedente risultato. La prima maglia azzurra la indossa quasi alla fine di questo anno, in occasione del Campionato Mondiale della specialit\u00e0, a Taiwan. Subito ottiene un grande risultato, laureandosi Vicecampionessa del Mondo (individuale, in 8h15'), e Campionessa del Mondo (a squadre).\nDopo aver trascorso questo periodo agonistico con il gruppo sportivo Polizia di Stato, si iscrive nella societ\u00e0 \"ASD Runners Bergamo\". Gareggia in varie 6h, sia su strada che pista. Dal 2004 al 2006 ha detenuto la miglior prestazione mondiale stagionale della specialit\u00e0, riuscendo a correre 79,345\u00a0m in 6h. Nel 2008 riesce ad abbattere il muro degli 80\u00a0km, facendo registrare la seconda miglior prestazione mondiale stagionale con 80,312\u00a0km.\nNel 2005 vince per la prima volta la pi\u00f9 famosa 100\u00a0km al Mondo: il Passatore, successo che bisser\u00e0 poi nel 2007. Nell'ottobre del 2006 partecipa ancora con la maglia azzurra, ai Campionati Mondiali di 100\u00a0km, svoltisi a Seul. Ottiene il quarto posto assoluto (primato personale di 17': 7h41'45\u201d), e la medaglia d'oro a squadre. Ad aprile 2007 vince la 50 km di Romagna, una delle 10 gare valide per la \u201cIAU 50km Trophy\u201d. A giugno del 2007 Paola viene inserita nell'\u00e9lite mondiale dell'atletica. Da qui infatti, Paola viene controllata in allenamenti e gare dalla Federazione Internazionale di Atletica (IAAF) con il Whereabouts Program. Il 10 novembre 2007, nella prima edizione della \"100 km degli Etruschi\", si laurea Campionessa Italiana di specialit\u00e0 con il tempo finale di 7h 54' 02\".\nIl 19 aprile del 2008, nella 6 ore Bergamasca, ha ottenuto con 80,312\u00a0km la seconda miglior prestazione italiana sulla distanza percorsa in 6 ore. A maggio nella 100\u00a0km del Passatore, conquista l'argento del Campionato Italiano.\nPaola riesce a migliorare per due volte il suo personale in maratona, conquistando un terzo posto alla maratona internazionale del Garda, e un secondo posto alla maratona di Bergamo. Scelta come Capitana della Nazionale Italiana durante il Mondiale ed Europeo disputato in Italia a Tarquinia l'8 novembre, Paola \u00e8 stata costretta al ritiro per problemi fisici.\nUn eccellente 2009 ha portato nel curriculum di Paola un prestigioso bronzo alla Maratona di Barcellona (a marzo), il primo posto alla Mezza Maratona di Bergamo (a settembre) e la vittoria nella Maratona di Bari (a novembre). Brilla per\u00f2 pi\u00f9 di tutto la quarta conquista del Tricolore nella 100\u00a0km su strada, dove nel 2009 Paola si \u00e8 confermata tra le pi\u00f9 forti atlete d'Europa, pur essendosi allenata solo per distanze pi\u00f9 brevi. Proprio verso fine anno Paola viene seguita, nelle sue tabelle di allenamento, dalla grande maratoneta Ornella Ferrara.\nNel 2010 cominciano gi\u00e0 a vedersi i primi risultati di questa collaborazione. Paola nella sua prima gara dell'anno (la mezza di Oggiono, Lecco), non solo arriva prima, ma migliora il suo personale sulla distanza con 1h21'42\". A febbraio poi partecipa alla Maratona del Salento e, anche qui, conquista la prima posizione. A marzo torna poi a Barcellona, dove conquista il settimo posto assoluto e migliora di ben 5 minuti il suo personale in maratona, portandolo a 2h47'03\". Ad aprile si laurea Campionessa Italiana dei 50\u00a0km su strada (a Castel Bolognese), mentre a fine giugno conquista il titolo di Campionessa Italiana IUTA nella 50\u00a0km in salita.\nI suoi sponsor 2012 sono: Il Libraccio; Team Iacuzzo. Fornitori ufficiali: Saucony, Inkospor, Garmin, Red Level, Carnielli, Compex, Veri Eroi."}
{"id": "1342870", "revid": "124696350", "url": "https://it.wikipedia.org/wiki?curid=1342870", "title": "Mario Bianchi (regista cinematografico)", "text": "Biografia.\nEntra nel mondo del cinema collaborando con il padre. In seguito \u00e8 aiuto di Siro Marcellini, Ferdinando Baldi e Mario Bava. La sua prima regia risale al 1971 all'et\u00e0 di trentadue anni. Inizialmente realizza film di vario genere: western all'italiana, polizieschi e anche sceneggiate napoletane; pi\u00f9 tardi gira film di genere erotico e dalla met\u00e0 degli anni ottanta in avanti si specializza nel cinema pornografico. Nel settore diviene uno specialista e diriger\u00e0 attori molto noti nel genere come Rocco Siffredi, Roberto Malone, Moana Pozzi, Angelica Bella, Vampirella, Rossana Doll, Manya, Jessica Rizzo e Cicciolina.\nIl regista ha utilizzato vari pseudonimi, tra cui David Bird, Frank Bronston, Alan W. Cools, Mark B. Light, Robert Martin, Nicholas Moore, Stuart Murphy, Renzo Spaziani, Cesar White, Martin White, Arthur Wolf, Tony Yanker e Jim Reynolds."}
{"id": "1342875", "revid": "81195", "url": "https://it.wikipedia.org/wiki?curid=1342875", "title": "Processo Haber", "text": ""}
{"id": "1342878", "revid": "1776051", "url": "https://it.wikipedia.org/wiki?curid=1342878", "title": "Awakening (Narnia)", "text": "Awakening \u00e8 il primo album della band heavy metal Narnia, pubblicato nel 1998.\nIl disco.\n\u00c8 l'album di debutto dei Narnia, band svedese che ormai da qualche anno aveva avuto una posizione di rilievo nell'ambito del white melodico. La copertina del cd si ispira chiaramente al racconto \"Il leone, la strega e l'armadio\", parte dell'opera fantasy di C. S. Lewis, \"Le cronache di Narnia\", ricca di allegorie cristiane.\nLo stile della band \u00e8 un heavy melodico caratterizzato da molti richiami neoclassici con gli innumerevoli assoli del chitarrista Carljohan Grimmark, di chiara ispirazione malmsteeniana. La prima traccia, \"Break the chains\", viene introdotta dalla melodia di un noto brano classico, per poi assumere un sound heavy molto veloce e ritmato. La seconda canzone, \"No more shadows from the past\", \u00e8 in stile anni '80 e rimanda al sound dei Leviticus e dei Whitecross. Il testo manifesta la loro profonda fede in Cristo: \"He died for me in the cross / Took my sins and threw them away / He lit the fire in my soul / At last I've reached my goal\". La terza traccia, \"The return of Aslan\", \u00e8 un brano strumentale con molti assolo, alcuni velocissimi ed altri malinconici, evocativi. \"Heavently love\". Il quarto pezzo \u00e8 una power ballad introdotta da un riff di chitarra classica e accompagnata nei primi minuti da un arpeggio; il testo \u00e8 una preghiera.\nIn questo disco lo stile della band \u00e8 un heavy melodico, ma che assume anche delle sonorit\u00e0 prettamente hard rock."}
{"id": "1342883", "revid": "104216", "url": "https://it.wikipedia.org/wiki?curid=1342883", "title": "Risoluzione angolare", "text": "La risoluzione angolare \u00e8 il minimo angolo che un sistema ottico (come una lente, un microscopio o un telescopio) \u00e8 in grado di distinguere, senza che il fenomeno della diffrazione confonda l'immagine. Il potere risolvente angolare \u00e8 la capacit\u00e0 del sistema ottico di distinguere due immagini in base al diverso angolo con cui vengono proiettate.\nDefinizione matematica.\nSi definiscono risolti due punti immagine se il massimo centrale della figura di diffrazione di uno cade (almeno) sul primo minimo della figura di diffrazione dell'altro.\nGeneralmente si tratta con sistemi ottici circolari (ad esempio sistemi composti da lenti e specchi circolari); in questo caso l'angolo formula_1 per cui si verifica questa condizione vale:\ndove formula_3 \u00e8 la lunghezza d'onda della radiazione e formula_4 la sezione dell'apertura attraverso la quale passa la luce.\nIl potere risolvente angolare \u00e8 l'inverso di questo angolo:\nPotere risolvente lineare.\nIl potere risolvente lineare di un sistema ottico \u00e8 la capacit\u00e0 di distinguere due punti oggetto in base alla loro distanza lineare. Di conseguenza, la risoluzione lineare \u00e8 la minima distanza tra due oggetti affinch\u00e9 il sistema ottico li possa distinguere.\nChiamando formula_6 questa distanza, e formula_7 la distanza tra il piano su cui giacciono gli oggetti e la lente (o specchio), possiamo esprimere la risoluzione angolare:\nPer angoli molto piccoli (come nel caso dei telescopi), per i quali si pu\u00f2 approssimare formula_9, questa si pu\u00f2 semplificare:\nAlcuni esempi:\nDiametro D necessario per avere risoluzione formula_11 su corpo distante s:\nformula_12"}
{"id": "1342892", "revid": "1776051", "url": "https://it.wikipedia.org/wiki?curid=1342892", "title": "Within the Ancient Forest", "text": "Within the Ancient Forest \u00e8 il terzo album in studio del gruppo doom metal australiano Paramaecium."}
{"id": "1342902", "revid": "125956037", "url": "https://it.wikipedia.org/wiki?curid=1342902", "title": "LHCb", "text": " \nLHCb (acronimo di Large Hadron Collider beauty) \u00e8 un esperimento dell'acceleratore LHC del CERN che ha lo scopo di misurare i parametri della violazione della simmetria di Carica-Parit\u00e0 (CP) e i decadimenti e fenomeni rari relativi agli adroni in cui \u00e8 presente il quark beauty (\"quark b\"), da cui il nome dell'esperimento.\nMotivazioni fisiche.\nSebbene gli studi sulla fisica dei sapori pesanti effettuati in passati esperimenti (per esempio BaBar, Belle, CDF e D\u00d8), siano ampiamente compatibili con il meccanismo CKM e quindi con il Modello Standard, altri fenomeni rivelano la possibile presenza di fisica non spiegabile da questo modello.\nIn particolare la violazione della simmetria CP misurata nell'ambito dei decadimenti dei mesoni K e B, non sarebbe sufficiente a generare l'asimmetria tra materia e antimateria presente attualmente nell'universo. Nuove sorgenti di violazione di questa simmetria sarebbero quindi richieste e potrebbero avere spiegazione tramite nuovi modelli (Es. Supersimmetria). Questi nuovi modelli prevedono inoltre un aumento della probabilit\u00e0 di decadimento per decadimenti rari o completamente proibiti all'interno del Modello Standard.\nL'esperimento LHCb si propone di studiare in dettaglio la fisica degli adroni con quark formula_1, ma ha esteso il suo programma anche alla fisica \ndegli adroni con quark formula_2 ed formula_3, oltre che compiere studi nell'ambito dell'interazione elettrodebole e, recentemente, anche nell'ambito delle \ninterazioni tra protoni e ioni pesanti.\nIl rivelatore LHCb.\nL'esperimento LHCb studia le collisioni di protoni prodotte dall'acceleratore LHC ad energie tra i 7 e i 13 TeV (fino ai 14 TeV nel futuro). In queste condizioni la sezione d'urto per la produzione di coppie di quark formula_4 \u00e8 dell'ordine delle centinaia di microbarn (precisamente 295 e 560 \u03bcb). \nPresso LHCb la luminosit\u00e0 dei due fasci di protoni \u00e8 mantenuta a livelli pi\u00f9 bassi rispetto agli esperimenti ATLAS e CMS, poich\u00e9 si preferiscono eventi con una sola interazione protone-protone per evento, pi\u00f9 facilmente analizzabili. La minore occupanza del rivelatore diminuisce anche i danni da radiazione. In queste condizioni vengono prodotte circa formula_5 coppie di formula_4 per anno.\nIl rivelatore dell'esperimento LHCb \u00e8 uno spettrometro a singolo braccio posto in avanti rispetto alla zona di interazione con una copertura angolare da 10 mrad a 300 (250) mrad nel piano orizzontale (verticale).\nQuesta scelta \u00e8 stata effettuata perch\u00e9 gli adroni con b e con anti-b, alle energie suddette, vengono prodotti principalmente nella stessa regione in avanti o indietro rispetto alla zona di interazione.\nLa regione simmetrica rispetto all'esperimento LHCb, indietro rispetto al punto di interazione,\nnon \u00e8 stata sfruttata per mancanza di spazio e di opportunit\u00e0 scientifica. La collaborazione decise infatti, anche per ragioni economiche,\ndi non allargare la galleria preesistente, gi\u00e0 occupata dall'esperimento DELPHI, presso il precedente acceleratore LEP.\nRequisiti.\nConsiderando che LHCb deve rivelare decadimenti rari dei mesoni B in un ambiente con alto fondo e alti rate le caratteristiche principali del sistema di rivelazione devono essere le seguenti:\nSottorivelatori.\nIl rivelatore di vertici (VELO - \"vertex locator\") \u00e8 costruito attorno alla regione di interazione tra i protoni. \u00c8 usato per determinare le traiettorie delle particelle vicine al punto di interazione per individuare con precisione il punto di interazione dei due protoni (vertice primario) e quelli di decadimento dei mesoni (vertici secondari).\nIl sistema principale di tracciamento \u00e8 costituito da due piani di rivelatori traccianti posti prima di un magnete dipolare, e tre piani posti dopo questo. \nQuesti garantiscono una misura della traiettoria delle particelle cariche e del loro impulso grazie alla curvatura impressa dal campo magnetico.\nPrima e dopo il sistema di tracciamento si trovano due rivelatori ad effetto cherenkov detti RICH1 e RICH2, dove RICH sta per Ring imaging Cherenkov detector. \nQuesti sono sfruttati per l'identificazione di particelle cariche con basso e alto impulso tramite la misura della loro velocit\u00e0 per mezzo dell'effetto suddetto.\nI calorimetri elettromagnetici (ECAL) e adronici (HCAL) forniscono la misura dell'energia degli elettroni, fotoni e degli adroni. Queste misure sono usate anche come trigger per identificare particelle con alta energia trasversa (rispetto alla direzione dei fasci).\nCome ultimo rivelatore (rispetto al punto di interazione) \u00e8 il sistema per la rivelazione di muoni, \ncomposto da piani di rivelatori traccianti intervallati da muri di ferro per filtrare ogni altro tipo di particella. \nMagnete.\nPer misurare l'impulso delle particelle \u00e8 utilizzato un magnete \"caldo\" (non superconduttore). La geometria del magnete \u00e8 determinata dall'accettanza del rivelatore. \u00c8 formato da due avvolgimenti a forma di cono, simmetrici, costituiti da conduttori d'alluminio. L'intensit\u00e0 massima del campo d'induzione magnetica \u00e8 di circa 1 tesla, la direzione \u00e8 quella verticale. Il magnete \u00e8 stato progettato in modo che il campo magnetico fosse il pi\u00f9 alto possibile tra il VELO e le stazioni di tracciamento e meno di 2 mT nella regione di RICH.\nAlle particelle che attraversano il campo magnetico per 10 metri corrisponde in media un campo magnetico integrato del valore di formula_12.\nIl campo magnetico pu\u00f2 essere facilmente invertito grazie alla sua natura non superconduttiva.\nPrincipali risultati scientifici.\nLa collaborazione LHCb ha sinora pubblicato circa 500 articoli scientifici su riviste internazionali.\nTra questi pi\u00f9 di quaranta son sulla prestigiosa rivista Physical Review Letters.\nScoperta del decadimento formula_13.\nUno tra i risultati principali \u00e8 stata la scoperta del decadimento formula_13: \nquesto \u00e8 un decadimento molto raro nel Modello Standard, con una probabilit\u00e0 prevista dell'ordine di 3 volte ogni miliardo di decadimenti. \nIn diverse teorie oltre il Modello Standard la probabilit\u00e0 di questo decadimento pu\u00f2 essere modificata anche di diversi ordini di grandezza. \nPer questo motivo questo decadimento era stato cercato per trent'anni in vari esperimenti prima di LHCb. \nLa prima evidenza di questo processo si \u00e8 avuta analizzando i dati del 2011 e 2012, per poi arrivare ad una osservazione in collaborazione con l'esperimento CMS\npubblicata sulla rivista Nature. \nLa probabilit\u00e0 di questo decadimento \u00e8 stata sinora misurata essere in grande accordo con il Modello Standard, ponendo cos\u00ec limiti stringenti sulle possibili teorie oltre questo.\nQuesto risultato \u00e8 stato considerato dall'allora direttore del CERN, Rolf Heuer, tra i pi\u00f9 importanti ottenuti al LHC.\nScoperta del pentaquark.\nIl pentaquark \u00e8 un barione composto da cinque quark (in particolare da quattro quark e un anti-quark). Questo tipo di particella composta \nera stata proposta gi\u00e0 da Gell-Mann nell'articolo originale che proponeva il modello a quark per spiegare gli adroni. \nTuttavia fino al 2015 questo tipo di particelle non era stato scoperto sperimentalmente. \nL'esperimento LHCb ha scoperto per la prima volta queste particelle analizzando i dati di alcuni decadimenti e trovando delle risonanze\nnelle combinazioni di un protone e un mesone J/\u03c8 (composto da un quark charm e un anti-charm)\nQuesto risultato \u00e8 stato riportato su tantissimi giornali sia generalisti sia di divulgazione scientifica .\nSuccessivamente LHCb ha individuato nello stato trovato pi\u00f9 stati eccitati ravvicinati. \nL'articolo che presenta questa scoperta \u00e8 il pi\u00f9 citato tra quelli scaturiti dall'esperimento LHCb, nonostante i pentaquark non fossero contemplati nel programma di ricerca originale.\nScoperta della violazione della simmetria di Carica-Parit\u00e0 nei mesoni D.\nLa violazione della simmetria di Carica-Parit\u00e0 \u00e8 stata osservata inizialmente nei mesoni K e successivamente nei mesoni formula_15 e formula_16, \ntuttavia non era mai ancora stata osservata nei mesoni formula_17, composti di un quark charm e un quark pi\u00f9 leggero. \nPer via del meccanismo GIM, nel Modello Standard questa violazione \u00e8 molto pi\u00f9 piccola delle precedenti. \nNel 2019 tuttavia questa \u00e8 stata osservata dall'esperimento LHCb nei decadimenti del formula_18 \ntramite la misura della differenza di questa asimmetria nei decadimenti formula_19 e formula_20. Allo stato attuale questa misura \u00e8 compatibile con le predizioni del Modello Standard.\nIstituti partecipanti.\nLa collaborazione LHCb conta attualmente circa 1340 membri provenienti da 80 istituti in 18 nazioni diverse."}
{"id": "1342905", "revid": "767487", "url": "https://it.wikipedia.org/wiki?curid=1342905", "title": "Shelly Poole", "text": "\u00c8 famosa nel duetto con la sorella Karen, nel duo, Alisha's Attic. \u00c8 sposata con Ally McErlaine dei Texas dall'ottobre del 2001.\nA maggio 2006 \u00e8 uscito il suo singolo \"Lost in You\", poco dopo partecip\u00f2 con Michael Gray in \"The Weekend\" (2005) uscita come singolo solo nel 2006. Con Michael canta nella canzone di musica house \"Borderline\".\nIl suo ultimo singolo \u00e8 \"Totally Underwater\". Il singolo include un remix di \"Totally Underwater\" fatto da Andy Bradfield e nell'altro lato le canzoni \"One Kiss\" e \"What You Feel Like\"."}
{"id": "1342916", "revid": "767487", "url": "https://it.wikipedia.org/wiki?curid=1342916", "title": "Desert Land", "text": "Desert Land \u00e8 il terzo album della band heavy metal Narnia.\nIl Disco.\nAnche in questa copertina, in primo piano \u00e8 Aslan, il leone de \"Il leone, la strega e l'armadio\", parte dell'opera fantasy di C. S. Lewis, \"Le cronache di Narnia\".\nLe nove tracce dell'album in questione offrono un heavy melodico dallo stile fortemente neoclassico in cui non mancano momenti power e speed, presenti soprattutto nella prima parte del disco.\nCome nei precedenti dischi, sono presenti innumerevoli assoli del chitarrista (ma anche bassista e tastierista) Carljohan Grimmark, di chiara ispirazione malmsteeniana, soprattutto nelle tracce strumentali, \"The light at the end of the tunnel\" e \"Misty morning\". La canzone \"The witch and the Lion\" rivede il classico di Lewis in chiave spirituale come la lotta tra il bene ed il male. Tutte le canzoni sono corredate da tematiche cristiane."}
{"id": "1342918", "revid": "842", "url": "https://it.wikipedia.org/wiki?curid=1342918", "title": "Winning Eleven 9", "text": ""}
{"id": "1342923", "revid": "1776051", "url": "https://it.wikipedia.org/wiki?curid=1342923", "title": "A Time to Mourn", "text": "A Time To Mourn \u00e8 il quarto album in studio del gruppo doom metal australiano Paramaecium."}
{"id": "1342924", "revid": "3535", "url": "https://it.wikipedia.org/wiki?curid=1342924", "title": "Aponevrosi", "text": ""}
{"id": "1342930", "revid": "125998316", "url": "https://it.wikipedia.org/wiki?curid=1342930", "title": "Transizione spagnola", "text": "Con transizione spagnola o transizione democratica, si intende il periodo storico in cui la Spagna abbandonava il regime dittatoriale del Generale Francisco Franco, passando a una Costituzione che consacrava uno Stato sociale, democratico e di diritto.\nLa transizione viene ricompresa negli anni 1975-1979, tra la proclamazione di Juan Carlos I di Borbone come re di Spagna il 22 novembre 1975, le prime elezioni generali del 1977, l'entrata in vigore della Costituzione il 29 dicembre 1978 e il 1\u00ba marzo 1979, data delle elezioni della prima legislatura.\nAltri storici giungono fino a ricomprendere l'intera prima legislatura, il 28 ottobre 1982, quando termina il governo dell'Unione del Centro Democratico, partito che promosse l'approvazione della Costituzione del 1978, nella cui elaborazione partecip\u00f2 con tre dei sette relatori incaricati della redazione del testo, e inizia il governo del PSOE.\nContesto.\nLa Rivoluzione portoghese dei garofani.\nIl 25 aprile 1974 in Portogallo un'insurrezione militare provoca la caduta della dittatura dell\"'Estado Novo\" sorto nel 1933, dando origine ad una repubblica presidenziale democratica. La caduta del regime portoghese suscita una forte inquietudine tra i franchisti, con manifestazioni di massa a favore della rivoluzione. Il 1\u00ba maggio 1974, pi\u00f9 di un milione di persone marciano per le strade di Lisbona le cui immagini furono viste dal principe Juan Carlos, manifestando una forte inquietudine per un paese che, alla ricerca di una maggior giustizia sociale, si spostava politicamente verso una sinistra con una presenza considerevole di comunisti.\nLa situazione del Portogallo e della vicina Spagna, all'inizio della loro transazione democratica, presentavano sia differenze, che similitudini:\nLa transizione aveva suscitato preoccupazione anche nelle cancellerie occidentali: Willy Brandt sosteneva che, quanto pi\u00f9 la sinistra si fosse inserita in Portogallo, tanto pi\u00f9 la destra si sarebbe inserita in Spagna. Henry Kissinger si espresse nella stessa direzione, mostrandosi d'accordo sul fatto che non si dovesse ripetere nel paese vicino, non era accettabile che di fronte alla morte di Franco, non fosse presente un'opposizione moderata. \u00c8 proprio durante questi anni che la Piattaforma Democratica guidata dal PSOE si affianca, quasi alla pari, di fronte alla Giunta Democratica del PCE.\nLa morte del Caudillo.\nDopo l'attentato dell'Eta del 20 dicembre 1973, dove perse la vita il primo ministro e capo del governo, l'ammiraglio Carrero Blanco, e la malattia di Franco, gran parte del potere era nelle mani del franchista Carlos Arias Navarro, nuovo presidente del governo. Cerc\u00f2 di introdurre alcune riforme all'interno del decadente regime, trovandosi a lottare tra le sue due fazioni: gli ortodossi del franchismo e gli \"aperturisti\" che promuovevano una transizione verso un regime democratico con elezioni libere. Per qualche mese, nel 1974, Juan Carlos divenne anche capo dello Stato supplente per la malattia di Franco. Nell'autunno del 1975 Franco entra in coma, e si sospetta che fu tenuto in vita artificialmente per alcune settimane, fino alla data ufficiale della morte, il 20 novembre 1975.\nIl cosiddetto \"Consiglio di Reggenza\" assunse, in maniera transitoria, le funzioni di Capo dello Stato, fino al 22 novembre 1975, giorno in cui Juan Carlos I di Borbone venne proclamato re davanti alle \"Cortes\" e al Consiglio del Regno.\nIl ruolo politico del Re Juan Carlos I.\nDue giorni dopo la morte di Franco, Don Juan Carlos di Borbone, il 22 novembre 1975, divenne Capo di Stato, proclamato re, in virt\u00f9 della Legge sulla Successione nel Comando dello Stato. Fino a quel momento, il principe si era mantenuto discretamente in secondo piano, seguendo il modello di Franco. La sparizione del Caudillo, tuttavia, avrebbe permesso a Don Juan Carlos di agevolare, come Re di Spagna, l'introduzione di un sistema politico democratico nel paese. Questo progetto raccoglieva ampi consensi sia dentro che fuori la Spagna: i paesi occidentali, un settore importante del capitalismo spagnolo ed internazionale, la maggior parte dell'opposizione al franchismo ed una parte crescente proprio del regime franchista.\nNonostante ci\u00f2, la transizione dovette superare le resistenze originate dal proprio regime, in uno sfondo di tensioni causate da gruppi radicali di estrema sinistra e da gruppi franchisti di estrema destra. Questi ultimi, inoltre, avevano un forte appoggio all'interno dell'esercito. Questi gruppi minacciavano di deteriorare la situazione politica all'eccesso, dando inizio ad un processo involutivo.\nLa realizzazione di questo progetto richiedeva che l'opposizione controllasse i propri sostenitori, in modo da evitare qualsiasi provocazione e che l'esercito non cedesse alla tentazione di intervenire nel processo politico per salvare le strutture franchiste. La condotta politica di Don Juan Carlos e dei suoi collaboratori si mosse in questa doppia direzione.\nDavanti alla nuova tappa storica che si apriva, c'erano tre atteggiamenti chiaramente diversi:\nJuan Carlos inizia cos\u00ec il suo regno senza uscire dai binari della \"legalit\u00e0 franchista\". Giur\u00f2 cos\u00ec fedelt\u00e0 ai princ\u00ecpi del Movimiento, prese possesso della corona davanti alle \"Cortes\" franchiste e rispett\u00f2 la \"Legge Organica dello Stato\" del 1966 per la nomina del suo primo Capo di Stato. Nonostante ci\u00f2, gi\u00e0 nel suo discorso davanti alle Cortes si mostr\u00f2 aperto ad una trasformazione del sistema politico spagnolo.\nGoverno di Arias Navarro.\nLo stesso Carlos Arias Navarro presiedette il primo governo di Don Juan Carlos. Per questa nomina il re si \u00e8 adattato ai modelli della \"Legge Organica dello Stato\": il Consiglio del Regno propose una lista di candidati affini al franchismo, e, tra questi, il re scelse Arias Navarro. Nel corso dei primi istanti del suo mandato, il re colloca uno dei suoi fedeli collaboratori alla presidenza del Consiglio del Regno e delle Cortes Espa\u00f1olas, Torcuato Fern\u00e1ndez-Miranda Hevia, un vecchio franchista che, nonostante questo, condivideva con il monarca la necessit\u00e0 che la Spagna sviluppasse un sistema democratico apportando le sue solide conoscenze giuridiche a questo progetto.\nPurtroppo, la nomina di Arias Navarro mostrava al popolo che non vi era un reale interesse politico verso grandi trasformazioni politiche. Nonostante ci\u00f2, per iniziativa reale e del presidente del Consiglio del Regno, entrarono a far parte del nuovo governo ministri chiaramente riformisti, come Manuel Fraga Iribarne (Ministro del Governo), Jos\u00e9 Mar\u00eda de Areilza (Ministro degli Affari Esteri) e Antonio Garrigues (Ministro della Giustizia). Questi avevano rifiutato al momento lo Statuto delle Associazioni di Movimento. Si fece anche affidamento sulla presenza del democristiano Alfonso Osorio, come Ministro della Presidenza e di due esperti nell'apparato del movimento: Rodolfo Mart\u00edn Villa (Ministro dei Sindacati) e Adolfo Su\u00e1rez (Ministro del Movimento). Per mantenere l'equilibrio, venne nominato come vicepresidente per la Difesa un militare incondizionatamente franchista: il generale Fernando de Santiago y D\u00edaz de Mend\u00edvil.\nLa timida riforma politica promossa da questo gabinetto fu limitata alle leggi di Riunione, di manifestazioni e di Associazioni politiche. La legge di Riunione e Manifestazione ampliava la libert\u00e0 di riunirsi, senza che fosse necessaria un'autorizzazione. La legge delle Associazioni Politiche, consentiva la creazione di gruppi politici, anche senza il forma legale di partito politico; inoltre, dovevano accettare i principi del Movimento e le Leggi Fondamentali. A questo si iscrissero solamente sette associazioni.\nIl nuovo governo doveva affrontare una situazione molto difficile. Il malcontento dell'opposizione stava aumentando, le manifestazioni per petizioni di amnistia erano frequenti, e, nel Paese basco la tensione cresceva incessantemente. Soprattutto l'ETA ed in misura minore altri gruppi armati, continuavano con gli attentati, mentre si manifestavano molteplici atti di protesta popolare.\nEventi di Vitoria.\nDurante il mese di gennaio 1976, circa 6.000 lavoratori, iniziarono uno sciopero a Vitoria, contro il decreto sui limiti salariali ed in difesa di migliori condizioni di lavoro. Due mesi dopo, il 3 marzo 1976, convocavano per la terza volta uno sciopero generale al quale parteciparono la stragrande maggioranza dei lavoratori. Lo stesso giorno la polizia armata entr\u00f2 nella Chiesa di San Francisco de Vitoria, nella quale era prevista un'assemblea di lavoratori e, rinnegando la decisione del parroco e del contenuto del Concordato, minacci\u00f2 lo sfratto. Solo qualche secondo dopo la polizia spar\u00f2, in un recinto chiuso e stipato di persone, gas lacrimogeni provocando indignazione e soprattutto panico. Quelli che uscirono sul davanti, mezzo soffocati e con i fazzoletti sulla bocca, furono brutalmente bastonati dalla polizia dai lati, mentre i camerati di fronte sparavano con mitra e pistole. Rimasero uccisi Pedro Mar\u00eda Mart\u00ednez Ocio, lavoratore delle \"Forjas Alavesas\", di 27 anni, Francisco Aznar Clemente, panettiere e studente, di 17 anni, Romualdo Barroso Chaparro, di Agrator, di 19 anni, e Jos\u00e9 Castillo, di Basa (Grupo Arregui), di 32 anni. Due mesi dopo morir\u00e0 Bienvenido Pereda, lavoratore del \"Grupos Diferenciales\", di 30 anni. Due operai furono assassinati direttamente sul luogo dei fatti, quattro feriti gravemente, di cui tre moriranno, pi\u00f9 di sessanta feriti gravi, met\u00e0 dei quali con ferite da pallottola e centinaia di feriti lievi.\nIl sabato, Manuel Fraga Iribarne, allora Ministro del Governo e dell'interno, insieme a Rodolfo Mart\u00edn Villa, Ministro delle relazioni Sindacali ed al Generale Campano, direttore della Guardia Civil, cercarono, visitando i feriti, di ridurre l'impatto di una decisione che svelava al mondo intero il vero volto, crudele e barbaro, della dittatura che essi rappresentavano. Quel gioved\u00ec, il Segretario generale del SPD della Germania cancellava la visita con Fraga, il quale partecipava ad una campagna diplomatica per \"vendere\" a livello internazionale la riforma approvata dalla monarchia, smascherata dal comportamento criminale della polizia.\nQuesti incidenti accelerarono l'azione dell'opposizione democratica e la sua unit\u00e0 di azione. La Giunta Democratica e la Piattaforma di Convergenza si fusero nel Coordinamento Democratico o \"Platajunta\" il 26 marzo 1976. Questa nuova giunta fu in grado di esercitare una maggiore pressione politica sul governo, reclamando l'amnistia, la libert\u00e0 sindacale, la democrazia e il rifiuto delle leggi riformiste.\nLa processione di Montejurra.\nUn attacco armato, avvenuto a Montejurra il 9 maggio 1976, fu organizzato dal SECED, con il nullaosta governativo, utilizzando una delle correnti politiche carliste con la cosiddetta \"Operazione Riconquista\", concludendosi con due morti di fronte alla passivit\u00e0 ed alla collaborazione della Guardia Civile. A partire dagli anni quaranta, a Montejurra, monte consacrato al carlismo, viene celebrata annualmente una Via Crucis. Quando stava per iniziare la processione dal monastero di Iratxe, un gruppo di favoreggiatori di Sesto di Borbone attaccarono con pietre e colpi di manganello le persone riunite, sostenitori di Carlos Hugo, davanti all'impassibilit\u00e0 della Guardia Civile e della Polizia Armata. Uno degli aggressori estrasse una pistola e spar\u00f2, ferendo a morte un carlista.\nPoco dopo l'inizio dell'ascensione al monte, quasi all'arrivo in cima, i carlisti si imbatterono in un altro gruppo armato che, dopo aver discusso violentemente, spar\u00f2 una serie di colpi e raffiche contro i pellegrini. Il risultato fu di un morto con una pallottola al cuore e vari feriti.\nL'opposizione democratica accus\u00f2 il Governo di connivenza con gli aggressori, basandosi sull'incapacit\u00e0 di mantenere l'ordine pubblico, nonostante l'ampia presenza di polizia, sulla facilit\u00e0 con cui gli assassini poterono fuggire, e sul fatto che non giunsero ad essere sottoposti a giudizio, in quanto beneficiarono dell'amnistia politica del 1977.\nLa scalata del terrorismo: ETA, GRAPO e l'estrema destra.\ni tre gruppi terroristici principali attivi in questo periodo erano:\nDall'altro lato, i gruppi di opposizione si dimostravano sempre pi\u00f9 impazienti, chiedendo che il regime franchista venisse smantellato nel minor tempo possibile. La riunione delle forze politiche dell'opposizione nel marzo 1976 diede origine alla creazione del Coordinamento Democratico. In questo modo l'opposizione boicottava i tentativi del governo di dividerla, attirando a s\u00e9 i settori pi\u00f9 moderati, lasciando il PCE, gli altri gruppi di sinistra ed i nazionalisti catalani e baschi nell'illegalit\u00e0. Anche l'opposizione moder\u00f2 il suo discorso, esigendo una rottura o una riforma patteggiata che l'avvicinasse di fatto ai progetti riformisti del governo.\nAl contrario i freni del governo nel guidare il cambiamento politico, diventarono sempre pi\u00f9 evidenti. Arias Navarro, molto sensibile alle pressioni del \"b\u00fanker\", si trovava scarso margine di manovra di fronte agli elementi riformisti del proprio gabinetto, mentre questi si scontravano con le Cortes franchiste nei loro primi tentativi riformisti: nel giugno 1976, dopo la pubblicazione della \"Legge sul diritto di associazione dei partiti politici\", dai quali rimanevano esclusi i partiti comunisti, vennero insoddisfatti gli intenti di Fraga e Areilza di modificare il Codice penale, che considerava criminale l'affiliazione a qualsiasi partito politico. Nonostante le pressioni di \"Fern\u00e1ndez Miranda\", il 30 giugno 1976 non ne permisero l'approvazione. Il processo verso un cambiamento di governo era ormai inevitabile, e lo stesso Re, dopo essersi dichiarato pienamente favorevole alla creazione di un sistema democratico in Spagna durante un viaggio negli Stati Uniti, decise il 5 luglio 1976, di pretendere le dimissioni di Carlos Arias.\nIl re, il 1\u00ba luglio 1976, forz\u00f2 le dimissioni di Arias Navarro a causa della sua incapacit\u00e0 di affrontare sia i gravi problemi di ordine pubblico che al rifiuto di smantellare definitivamente il regime franchista.\nGoverno di Adolfo Su\u00e1rez.\nTorcuato Fern\u00e1ndez-Miranda Hevia, presidente del Consiglio del Regno, ottenne che, nella nuova terna di candidati alla presidenza del governo, entrasse lo stesso segretario generale del \"Movimiento\", Adolfo Su\u00e1rez Gonz\u00e1lez, il quale avrebbe dovuto realizzare un'operazione politica estremamente difficile: convincere i politici del sistema franchista insediati nelle Cortes Espa\u00f1olas a smantellare il sistema stesso. In questo modo veniva formalmente rispettata la legalit\u00e0 franchista e si evitava, per quanto possibile, il pericolo di un intervento dell'esercito nel corso del processo di transizione.\nFraga e Areilza si autoesclusero dal nuovo governo, mentre la rappresentanza militare non raccolse l'invito di mettersi da parte. Molti dei nuovi ministri appartenevano gi\u00e0 ad associazioni politiche protette dalla nuova legge. Il 6 luglio 1976, Adolfo Su\u00e1rez present\u00f2 in televisione un programma politico molto chiaro basato su due punti:\nPer raggiungere il suo obiettivo, Su\u00e1rez doveva convincere l'opposizione e l'esercito a non interrompere il processo; inoltre doveva controllare la situazione nel Paese basco, ormai insostenibile. Nonostante tutto, il progetto di Su\u00e1rez venne applicato senza ritardi tra giugno 1976 e il giugno 1977.\nProgramma politico di Su\u00e1rez.\nNel corso di questo breve periodo, Su\u00e1rez si mosse su vari fronti per realizzare il progetto riformista:\nLa Legge sulla Riforma Politica.\nIl progetto, elaborato dal governo nel settembre 1976, doveva aprire la porta ad un sistema di democrazia parlamentare. Non definiva e delimitava ci\u00f2 che sarebbe diventato il nuovo sistema politico, semplicemente eliminava gli ostacoli posti dal regime franchista all'insediamento di un sistema democratico. In realt\u00e0, era l'atto di liquidazione del franchismo approvato proprio dalle Cortes Espa\u00f1olas. Durante il mese di novembre la legge venne discussa dalle Cortes, che, sotto la presidenza di Fern\u00e1ndez Miranda, venne approvata con 425 voti a favore, 59 contro e 13 astenuti. Il governo voleva legittimare questa operazione sottoponendo la nuova legge ad un Referendum, a cui partecip\u00f2 il 77,72% dell'elettorato, di cui il 94% diede l'approvazione.\nA partire da questo momento il processo elettorale era gi\u00e0 aperto per scegliere i deputati delle Corti Costituenti, incaricate di elaborare una nuova Costituzione.\nSu\u00e1rez aveva un problema importante da risolvere: l'assimilazione dell'opposizione clandestina nel processo di democratizzazione, ormai attivato. Per questo affront\u00f2 uno dei problemi pi\u00f9 delicati, la legalizzazione delle forze di opposizione.\nL'8 febbraio 1977 viene approvato un decreto legge sulla Riforma Politica, e, successivamente, nel marzo 1977, venne legalizzata gran parte dei partiti politici, mentre con un altro decreto legge vennero stabiliti i requisiti per la loro legalizzazione. In caso di dubbi, il Ministero degli Interni rimetter\u00e0 la documentazione al Tribunale Supremo affinch\u00e9 decida.\nFu necessario riformare anche il Codice Penale, che considerava sanzionabili alcune questioni fondamentali, come l'appartenenza ai partiti politici, e proibiva di associarsi in quanto:\nCon questi cambiamenti vennero legalizzati tutti i partiti e le organizzazioni pi\u00f9 importanti:\nIl PCE, dopo un ricorso al Tribunale Supremo, dichiar\u00f2 che avrebbe rispettato la riforma costituente e la legalit\u00e0, si accord\u00f2 attraverso la mediazione del proprio leader, Santiago Carrillo e con il governo, accettando di abbandonare la restaurazione di una repubblica per la monarchia. Su\u00e1rez, approfitt\u00f2 delle vacanze della Settimana Santa per legalizzarlo, sciogliere il suo stesso partito unico della dittatura, il \"Movimiento\", e minimizzare l'impatto della decisione. Anche cos\u00ec il Ministro della Marina si dimise immediatamente e lo stesso Manuel Fraga Iribarne giunse a considerarlo come un \"vero colpo di Stato\". Quel giorno venne chiamato, con una certa ironia, il \"Sabato Santo Rojo\" Due giorni dopo venne legalizzato anche il Partito Socialista Unificato di Catalogna (PSUC).\nAltri partiti importanti furono la Sinistra Repubblicana di Catalogna (ERC), di ideologia di corte nazionalista catalana e repubblicana, che aveva gi\u00e0 governato nella deposta \"generalit\u00e0 di catalogna\" durante la Seconda Repubblica; Euskadiko Ezquerra (EE), che anni dopo si integrer\u00e0 al PSOE.\nIl Governo e l'opposizione.\nPer dare credibilit\u00e0 al suo progetto, il governo adotta una serie di misure politiche. Nel luglio 1976 vi fu un'amnistia politica parziale, ampliata nel marzo 1977, e portata a termine nel maggio 1977. Nel dicembre 1976 il si scioglie. Nel marzo 1977 viene riconosciuto il diritto di base di sciopero ed in aprile 1977 viene sancita la libert\u00e0 sindacale. Viene anche emanata una \"Legge Elettorale\" con le condizioni necessarie per adeguarsi a quelle dei paesi con un sistema di democrazia liberale e parlamentare.\nCon tutte queste misure, Su\u00e1rez metteva in atto le condizioni volute dai gruppi all'opposizione, a partire dal 1974. Queste si erano riunite nel novembre 1976 per creare una piattaforma di organizzazioni democratiche. Su\u00e1rez aveva iniziato i suoi contatti politici nell'agosto 1976, con l'opposizione, incontrando Felipe Gonz\u00e1lez, Segretario Generale del PSOE. La disponibilit\u00e0 del leader socialista diede a Su\u00e1rez il coraggio di portare avanti il suo progetto politico, ma tutto il mondo avvertiva chiaramente che il grande problema per la normalizzazione politica del paese era il riconoscimento del PCE. Questo costituiva, in quel momento, il gruppo politico pi\u00f9 organizzato e con maggior numero di militanti dell'opposizione, ma in un incontro con i comandi pi\u00f9 distaccati dell'esercito, nel settembre 1976, venne chiaramente manifestata l'opposizione alla legalizzazione del PCE.\nNel dicembre 1976, il PSOE celebrava a Madrid il suo \"XXVII Congresso\", ed a staccarsi dalla linea del PCE, affermando voler partecipare alla prossima convocazione elettorale per le Corti Costituenti. All'inizio del 1977, anno previsto per convocare le elezioni generali, Su\u00e1rez decise ad affrontare il problema del PCE. Nel febbraio 1977 intervist\u00f2 Santiago Carrillo, Segretario Generale del PCE, disponibile ad offrire, senza contropartite, un \"patto sociale,\" per il periodo successivo alle elezioni.\nIl 24 gennaio 1977 ha luogo la Mattanza di Atocha, l'attentato pi\u00f9 significativo dell'estrema destra ad un ufficio del Diritto del lavoro collegato al Partito Comunista di Spagnolo, nella madrilena strada di Atocha, dove furono assassinati cinque militanti e altri quattro vennero feriti gravemente. Questo attentato criminale e fascista fu la causa della prima manifestazione di massa della sinistra nel paese dalla Seconda Repubblica. Questo, e la freddezza mantenuta da parte di Santiago Carrillo, spinsero Su\u00e1rez a portare a termine la polemica legalizzazione di quel partito.\nI rapporti con i militari.\nAdolfo Su\u00e1rez conosceva bene il cosiddetto \"b\u00fanker\", un gruppo di autorit\u00e0, composto tra gli altri da Jos\u00e9 Antonio Gir\u00f3n e Blas Pi\u00f1ar, appoggati dal quotidiano \"El Alc\u00e1zar\". Inoltre il grappo aveva contatti molto stretti con alti ufficiali dell'esercito. Queste forze reazionarie e fasciste potevano costituire un ostacolo insuperabile, e addirittura un pericolo di colpo di stato, per l'instaurazione di un regime di governo militare.\nPer uscire da questa difficolt\u00e0, Su\u00e1rez cerc\u00f2 l'appoggio dei militari liberali del circolo del generale D\u00edez-Alegr\u00eda, cercando di collocarli in posti di responsabilit\u00e0, come il Generale Manuel Guti\u00e9rrez Mellado. Tuttavia, nel luglio 1976, il vicepresidente per gli affari della difesa era ancora il Generale Fernando de Santiago, che apparteneva al nucleo reazionario fascista. Nel settembre 1976 De Santiago, inquieto per la prima amnistia, si oppose frontalmente alla \"Legge sulla Libert\u00e0 Sindacale\". Il 21 settembre 1976, Su\u00e1rez destitu\u00ec De Santiago e nomin\u00f2 al suo posto il Generale Manuel Guti\u00e9rrez Mellado, il che produsse numerosi scontenti tra le forze armate, e la legalizzazione del PCE, mesi pi\u00f9 tardi, port\u00f2 alle dimissioni immediate del Ministro della Marina.\nTuttavia, nel frattempo, Guti\u00e9rrez Mellado fu in grado di promuovere ufficiali sostenitori della riforma e di sostituire i comandi delle forze di sicurezza, Polizia Armata e Guardia Civil, con i sostenitori del nuovo regime.\nSu\u00e1rez voleva dimostrare all'esercito che la normalizzazione politica del paese non implicava n\u00e9 l'anarchia n\u00e9 la rivoluzione, facendo affidamento sulla collaborazione di Santiago Carrillo, ma i gruppi terroristi non mollavano la presa, n\u00e9 a destra n\u00e9 a sinistra.\nL'inasprimento del terrorismo.\nIn questo periodo, il Paese Basco, fu oggetto di un'attivit\u00e0 politica fuori dal comune. Le rivendicazioni di un'amnistia politica, soprattutto la proclamazione della settimana pro-amnistia dall'8 al 15 maggio 1976, durante la quale morirono sette persone a causa della repressione, obbligarono Adolfo Su\u00e1rez a concederla in diverse tappe, fino all'amnistia totale del maggio 1977. Tuttavia, gli scontri continui tra polizia e manifestanti non aiutavano a rasserenare gli animi. L'ETA, dopo una certa tregua nell'estate del 1976, in ottobre riprese gli attentati. Il 4 ottobre 1976 l'ETA uccide, a San Sebasti\u00e1n, Juan Mar\u00eda de Araluce y Villar, consigliere del Regno. Fu soprattutto tra dicembre e gennaio che si scaten\u00f2 un insieme di azioni violente che condussero il paese in una situazione politica estremamente instabile e rischiosa.\nIl GRAPO ag\u00ec, piazzando diverse bombe, ed attraverso il sequestro di due importanti personalit\u00e0 del regime: il Presidente del Consiglio dello Stato, Jos\u00e9 Mar\u00eda de Oriol, ed il Generale Villaescusa, Presidente del Consiglio Superiore di Giustizia Militare. La Mattanza di Atocha avviene durante questi sequestri, quando un comando di estrema destra uccide nella capitale, cinque avvocati del PCE. Alcuni giorni prima, due studenti vennero uccisi dalla polizia antisommossa, nel corso di due distinte manifestazioni.\nTuttavia, per la prima volta, buona parte dei leader dell'opposizione, riuniti con il Primo ministro, pubblicarono un comunicato di denuncia del terrorismo e di sostegno alla condotta di Su\u00e1rez. Nonostante ci\u00f2, le forze fasciste del \"b\u00fanker\" approfittarono strumentalmente dell'inquietudine del momento per denunciare il fatto che il paese stesse precipitando nel caos.\nLe prime elezioni.\nCome previsto l'anno precedente, le elezioni generali si tennero il 15 giugno 1977, le prime dal 1936, e diedero la maggiore rappresentanza a quattro partiti politici, uno di ideologia \"centrista-riformista\": UCD 34,4% del primo ministro Suarez, due di sinistra, PSOE 29,3% e PCE 9,4% ed il partito conservatore AP 8,5%.\nSi distinse il forte consenso locale di partiti nazionalisti, soprattutto in Catalogna con il blocco del PDC e nel paese Basco con il PNV.\nI governi dell'UCD.\nIl partito vincitore, l'UCD, form\u00f2 il governo durato due legislature, nel giugno 1977 e nel marzo 1979, governo che, non avendo la maggioranza assoluta di seggi alle nuove Corti Generali, dovette far affidamento sull'appoggio o sul consenso di altri partiti. Alla guida del governo fu sempre designato Adolfo Su\u00e1rez.\nI regimi pre-autonomi: Catalogna, Paese Basco e Galizia..\nDopo le elezioni, con i risultati in Catalogna e Paese Basco, il governo concesse la creazione di istituzioni pre-autonome. Furono promulgate leggi che consentivano, ai deputati costituiti in assemblee parlamentari che ne facessero richiesta, l'autonomia provvisoria alle regioni. Era il primo passo nella formazione della struttura territoriale della nazione spagnola, gi\u00e0 concordata nella nuova Costituzione.\nLa prima pre-autonomia concessa fu quella di Catalogna: il 29 settembre 1977 venne ristabilita la Generalit\u00e0 della Catalogna e Josep Tarradellas, storico politico nazionalista in esilio, ne divent\u00f2 il nuovo Presidente il 23 ottobre 1977.\nNel Paese Basco la situazione politica era dominata dal PNV, che richiedeva di incorporare la Navarra all'autonomia formata da Vizcaya, Guip\u00fazcoa ed \u00c1lava. L'assemblea dei parlamentari baschi, in cui si negava la partecipazione ai navarri, negozi\u00f2 con il Governo la creazione del Consejo General Vasco (\"Consiglio Generale Basco\"), approvato il 6 gennaio 1978. In Navarra i successi dei Sanfermines, tra gli altri avvenimenti, ne contraddistinsero il futuro politico\nIn Galizia, con la maggioranza dell'UCD, alla pre-autonomia si somm\u00f2 la creazione della Giunta di Galizia, nel marzo 1978.\n\"Cortes\" costituenti: la costituzione del 1978.\nIn estate il nuovo Parlamento, con il consenso delle principali forze politiche, inizi\u00f2 a formulare una nuova Costituzione. Nel giugno 1978 il Congresso dei Deputati approvava il testo costituzionale con un'ampia maggioranza, maggioranza che includeva anche i conservatori di Alianza Popular e i comunisti del PCE. Alcuni partiti estremisti ed altri, come il PNV, si astennero o votarono contro. La Costituzione fu approvata in sessione congiunta dal Parlamento e dal Senato nel mese di ottobre 1978. Il 6 dicembre 1978 venne sottoposta a referendum la \"Carta costituzionale\", con l'approvazione della maggioranza degli elettori, eccetto alcune province ed il Paese basco, dove ci fu una forte astensione.\nLe elezioni generali del 1979 e il tentato golpe.\nLe elezioni della prima legislatura si svolsero il 1\u00ba marzo 1979. Videro la vittoria dell'Unione del Centro Democratico di Adolfo Su\u00e1rez Gonz\u00e1lez, confermato Primo ministro. Il compito ordinario del governo di stabilizzare il partito dal 1979, si espresse con il manifestarsi di tendenze o correnti politiche molto diverse all'interno della coalizione dei partiti dell'UCD. Questo caus\u00f2 degli scontri che deteriorarono l'autorit\u00e0 di Adolfo Su\u00e1rez e misero in dubbio la sua \"leadership\". Mentre questo avveniva, nella societ\u00e0 cresceva la delusione dell'opinione pubblica ispanica per le \"promesse mancate\" della democrazia: la mancata prosperit\u00e0 economica dell'epoca post-franchista e la crescente conflittualit\u00e0 sociale avrebbero, secondo Javier Cercas, addirittura offerto il clima propizio per il tentativo di colpo di Stato del 1981.\nLa tensione scoppi\u00f2 a partire dal gennaio 1981 con le dimissioni di Su\u00e1rez come Presidente del Governo e la sua sostituzione con Calvo Sotelo di fronte alla riforma del governo. Su\u00e1rez abbandona il partito a causa dei socialdemocratici di Fern\u00e1ndez Ord\u00f3\u00f1ez fondandone un altro, e della nomina di Calvo Sotelo come nuovo presidente di partito. Questo accentu\u00f2 ancora di pi\u00f9 le tensioni interne e spinse Calvo Sotelo a sciogliere il Parlamento ed a convocare le elezioni per il mese di ottobre del 1982.\nLa normalizzazione democratica non evit\u00f2 le continue azioni violente dell'ETA, e, seppur in minor misura, del GRAPO. Parallelamente si percepiva, in un settore delle Forze Armate, una situazione di agitazione o inquietudine, inquietudine che poteva sfociare in un golpe militare. Il tentativo di colpo di Stato da parte di un gruppo di militari della Guardia Civil comandate dal Tenente Colonnello Antonio Tejero Molina, il pomeriggio del 23 febbraio 1981, non riusc\u00ec a instaurare un Governo militare, ma mostr\u00f2 il malcontento di una parte delle Forze Armate.\nPost transizione: la vittoria del PSOE.\nCon le elezioni generali del 1982, i centristi dell'UCD persero la maggioranza relativa a favore del PSOE, e subirono uno spettacolare crollo di voti, con soli 11 seggi, modificando tutto l'equilibrio politico precedente. Alianza Popular, il partito di centro destra di Manuel Fraga Iribarne pass\u00f2 invece da 9 a 107 seggi e divenne il principale partito d'opposizione. Per la prima volta il PSOE ottenne la maggioranza assoluta dei seggi, partito che nelle due legislature precedenti era stato il principale partito di opposizione e Felipe Gonz\u00e1lez divenne presidente del Governo.\nGonzales nel XXVIII Congresso del PSOE, del maggio 1979, non volle assumere le tendenze rivoluzionarie che dominavano il partito, per cui si era dimesso. Tuttavia, la convocazione di un congresso straordinario, mesi dopo, gli permise di ricondurre il partito verso una linea pi\u00f9 moderata ed assumere di nuovo la carica. Nel corso del 1982, il PSOE conferm\u00f2 la linea moderata con l'avvicinamento al gruppo socialdemocratico di Fern\u00e1ndez Ord\u00f3\u00f1ez, recentemente separato dall'UCD.\nIl trionfo elettorale del PSOE nel 1982, con pi\u00f9 di 10 milioni di voti, inaugur\u00f2 una tappa di governo con quattro legislature totali, che trasform\u00f2 profondamente la Spagna."}
{"id": "1342933", "revid": "125305709", "url": "https://it.wikipedia.org/wiki?curid=1342933", "title": "Opel Admiral", "text": "La Admiral \u00e8 un'autovettura di lusso prodotta dalla Opel tra il 1964 ed il 1977.\nStoria e profilo.\nDurante il secondo dopoguerra, la Casa di R\u00fcsselsheim mise in listino la Kapit\u00e4n come ammiraglia, la quale giunse fino al 1963 attraverso varie evoluzioni sia tecniche che stilistiche.\nMa nei primi anni sessanta si cominci\u00f2 a lavorare al progetto che avrebbe dato vita alla nuova generazione di Kapit\u00e4n, e non solo: tale progetto avrebbe dato vita non a uno, bens\u00ec a tre modelli di punta che avrebbero rivestito il ruolo di ammiraglia.\nFu cos\u00ec che nel 1964 i tre modelli vennero lanciati, ognuno con un proprio livello di lusso.\nAdmiral A.\nLa \"Admiral A\" faceva parte, insieme alle \"sorelle\" Diplomat e \"Kapit\u00e4n\", della cosiddetta (ma non \u00e8 una denominazione ufficiale) serie \"KAD\" di ammiraglie Opel. Nella scelta del nome la casa tedesca riprese peraltro la denominazione di un altro modello prodotto nell'anteguerra dalla fine del 1937 al settembre 1939.\nCaratteristiche.\nLe tre vetture, lanciate tutte contemporaneamente nel febbraio del 1964, avevano in comune un look decisamente americaneggiante che, secondo gli uomini Opel, in un momento storico in cui tutto ci\u00f2 che era \"made in USA\" era di moda, avrebbe dovuto favorirne il successo. Praticamente identici sia la meccanica telaistica che la carrozzeria, differenziandosi unicamente per alcuni particolari ornamentali, per gli allestimenti interni e, almeno al momento del lancio, per i motori. Nella complessa logica del marketing della casa la \"Admiral\" si poneva tra la pi\u00f9 ricca \"Diplomat\" (disponibile solo con motore V8 di 4.6 litri) e la pi\u00f9 economica \"Kapit\u00e4n\". In pratica andava a sostituire la precedente \"Kapit\u00e4n L\" che a suo tempo aveva affiancato la \"Kapit\u00e4n P2\" di base come modello dall'allestimento pi\u00f9 ricco. Le differenze estetiche fra i modelli \"Kapit\u00e4n\" ed \"Admiral\" lanciati nel 1964 furono minime. In concreto la \"Admiral\" differiva dalla \"Kapit\u00e4n\" solo per l'allestimento interno pi\u00f9 rifinito e per la presenza di qualche inserto cromato. \nIl propulsore delle prime \"Admiral\" fu montato per la prima volta nelle \"Kapit\u00e4n P2\" del 1959, ossia l'ultima serie di \"Kapit\u00e4n\" prima della nuova generazione del 1964. Tale motore, montato anche nella contemporanea \"Kapit\u00e4n\", aveva una cilindrata di 2586 cm3, la distribuzione a valvole in testa con punterie idrauliche ed erogava una potenza massima di 100 CV a 4600 giri/min, nonch\u00e9 una coppiamassima di 185 N\u00b7m a 2400 giri/min. Solo per il mercato austriaco, esattamente come nel caso della \"Kapit\u00e4n A\", venne previsto anche un motore monoalbero in testa da 2,5 litri e 90 CV. In ogni caso, il cambio era a 4 marce, ma a richiesta era possibile avere un cambio automatico Powerglide a due rapporti. I freni erano a disco anteriormente e a tamburo posteriormente. L'avantreno era a ruote indipendenti con bracci trapezoidali trasversali e molle elicoidali, mentre il retrotreno era ancora del tipo ad assale rigido, con molle a balestra semiellittica. Su entrambi gli assi erano presenti ammortizzatori idraulici telescopici e barre stabilizzatrici.\nLa velocit\u00e0 massima era di 155\u00a0km/h. Con la \"Diplomat\", le differenze erano pi\u00f9 sensibili, almeno dal punto di vista meccanico, dal momento che quest'ultima montava inizialmente un grosso V8 da 4.6 litri.\nLa carriera commerciale della \"Admiral A\".\nLa \"Admiral A\" presentata nel febbraio 1964 fece parte di un piccolissimo lotto di preserie, infatti la produzione in serie vera e propria non sarebbe stata avviata che nel mese di aprile. La \"Admiral A\" fu posta in vendita ad un prezzo di base di 12.200 DM. Nel 1965 la logica di posizionamento di mercato venne messa in discussione dalla presentazione dei modelli \"Admiral 2.8\" ed \"Admiral V8\". La prima, introdotta in agosto, fu il modello destinato a sostituire la precedente \"Admiral 2.6\", montava un motore sempre a 6 cilindri in linea, ma da 2784\u00a0cm\u00b3 e soprattutto con distribuzione ad asse a camme in testa. Tale nuovo motore era in grado di erogare una potenza massima di 125 CV, con velocit\u00e0 massima di 170\u00a0km/h. L\"Admiral V8\" fu invece presentata gi\u00e0 qualche mese prima della 2.8, ossia nel marzo 1965: essa era spinta dal V8 da 4.6 litri della \"Diplomat\" di base: tale motore, di origine Chevrolet e della cilindrata di 4630 cm\u00b3, vantava un buon livello di coppia, pi\u00f9 che di potenza. A fronte di 190 CV a 4600 giri/min, la coppia massima arrivava a ben 354 N\u00b7m a 2400 giri/min. La velocit\u00e0 massima era di 200 km/h. Tali aggiornamenti interessarono contemporaneamente anche la pi\u00f9 economica \"Kapit\u00e4n\", mentre la \"Diplomat A\" in versione berlina continu\u00f2 ad essere prodotta con il motore da 4.6 litri e come coup\u00e9, con propulsore da 5.4 litri. La \"Admiral\" era disponibile, a differenza della sorella maggiore, solo in versione berlina. Nel settembre del 1967 il motore 2.8 venne proposto anche in una nuova variante con potenza massima di 140 CV. \nLa \"Admiral A\", ossia la prima serie delle nuove Admiral, fu prodotta fino al novembre 1968 in 55.876 esemplari, di cui 31.318 con motore da 2.6 litri, 23.396 con motore da 2.8 litri e solo 623 esemplari con motore V8 da 4.6 litri.\nRiepilogo caratteristche.\nOpel Admiral A (1964-68) \nAdmiral B.\nCaratteristiche.\nNel gennaio 1969 fu avviata la produzione della seconda generazione delle \"KAD\", mentre la presentazione al pubblico del novo modello avvenne il mese successivo. Nel complesso, la \"Admiral B\" risult\u00f2 leggermente pi\u00f9 ridotta come ingombri (circa 4 cm in meno in larghezza). Lo stile della vettura venne attualizzato specialmente nella vista frontale, dove calandra e fari emersero a filo con la carrozzeria anzich\u00e9 rimanere incassati fra i parafanghi, e si svilupparono in tutta la larghezza della sezione frontale. Anche la vista laterale, comunque risult\u00f2 pi\u00f9 moderna. Per questi ed altri particolari (gruppi ottici posteriori, paraurti, ecc) l\"Admiral B\" si distingueva esteticamente dalla \"Diplomat B\", mentre rimase sostanzialmente molto simile alla \"Kapit\u00e4n B\".\nLa gamma motori era basata su di un'unica unit\u00e0, ossia il 2.8 disponibile nella versione a carburatore gi\u00e0 montato sulla generazione precedente, inizialmente sempre disponibile in due livelli di potenza, ma leggermente aggiornati rispetto alla \"Admiral A\". Passarono infatti rispettivamente da 125 a 132 CV e da 140 a 145 CV. Oltre a questi propulsori, la \"Admiral B\" adott\u00f2 il 2.8 ad iniezione della \"sorella maggiore\" \"Diplomat\". In questo modo la potenza massima sal\u00ec fino a 163 CV. Le velocit\u00e0 massime raggiungibili dai tre modelli della Admiral B erano di 175 e 182\u00a0km/h per le due versioni a carburatore, mentre la versione ad iniezione raggiungeva i 190\u00a0km/h. Qualche novit\u00e0 si ebbe anche dal punto di vista del cambio, che di serie era sempre a 4 marce, ma opzionalmente si poteva scegliere anche un nuovo cambio automatico GM Turbo Hydra-Matic a tre rapporti, il quale and\u00f2 a soppiantare il vecchio Powerglide a due rapporti.\nEvoluzione della gamma.\nA differenza della precedente \"Admiral A\", la carriera commerciale della \"Admiral B\" fu decisamente meno ricca di novit\u00e0, pur protraendosi per pi\u00f9 anni. Nel giugno del 1970 venne introdotto un allestimento di base destinato a sostituire le ultime \"Kapit\u00e4n\" uscite di listino proprio in quel periodo. Tale nuovo modello, spesso indicato come \"Admiral N\", fu disponibile in abbinamento alle due motorizzazioni a carburatore. A partire dal gennaio 1972 la \"Admiral 2.8E\" divenne disponibile solo con l'automatico a 3 rapporti, mentre le altre \"Admiral\" continuarono ad essere proposte con il manuale a 4 marce. Nel settembre dello stesso anno, fra gli optional comparve un tetto in vinile che integrava anche il montante posteriore. Nello stesso periodo venne proposto un ulteriore allestimento, questa volta particolarmente ricco. La \"Admiral\" cos\u00ec equipaggiata prese il nome di \"Admiral Royal\". Nel marzo 1973 i freni anteriori, fino a quel momento a dischi pieni, divennero a dischi autoventilanti. Nel sottembre 1974 vi furono alcuni aggiornamenti agli interni, con l'arrivo di un nuovo volante a quattro razze e dei poggiatesta sui sedili. Vi fu anche l'arrivo di nuovi pneumatici cinturati. \nIn quegli anni gli effetti della crisi petrolifera cominciarono a farsi sentire anche nelle scelte della Opel, specie relativamente a modelli di grossa cilindrata come la \"Admiral\". Per questo, nel marzo 1975 i motori subirono un leggero depotenziamento. A partire dal mese di aprile del 1976, la \"Admiral\" divenne disponibile solo con il motore meno potente: i modelli equipaggiati con gli altri motori non uscirono di listino, ma vennero semplicemente integrati nella gamma \"Diplomat\", assumendone la denominazione. La gamma \"Admiral\" divenne quindi composta da due sole versioni, ossia la \"N\" e la pi\u00f9 completa \"L\". \nLa \"Admiral B\" usc\u00ec di listino nel luglio del 1977, rimpiazzata dalla Senator: la sua produzione ammont\u00f2 a 35.622 esemplari. La carrozzeria Vogt ne realizz\u00f2 alcune fuoriserie con carrozzeria fastback quattro porte. \nRiepilogo caratteristche.\nOpel Admiral B (1969-77) "}
{"id": "1342940", "revid": "1776051", "url": "https://it.wikipedia.org/wiki?curid=1342940", "title": "Echoes from the Ground", "text": "Echoes from the Ground \u00e8 il quinto album in studio del gruppo doom metal australiano Paramaecium."}
{"id": "1342950", "revid": "47767", "url": "https://it.wikipedia.org/wiki?curid=1342950", "title": "Demoni (Warcraft)", "text": ""}
{"id": "1342951", "revid": "2169866", "url": "https://it.wikipedia.org/wiki?curid=1342951", "title": "Palazzo Lombardia", "text": "Palazzo Lombardia \u00e8 un complesso unitario di edifici, tra cui un grattacielo alto 161,3 metri. Vi ha sede la Giunta regionale con la presidenza e la totalit\u00e0 degli assessorati (direzioni generali), mentre il Consiglio regionale e relativi uffici hanno sede nel Grattacielo Pirelli. Il complesso si sviluppa nella \"piazza Citt\u00e0 di Lombardia\", adiacente via Melchiorre Gioia, a Milano.\nCaratteristiche del progetto.\nIl complesso \u00e8 risultato vincitore di un concorso internazionale indetto dalla Regione Lombardia: vennero presentati 98 progetti, ridotti a 10 dopo una prima selezione. Ad aggiudicarsi la gara \u00e8 stato il gruppo composto da Pei Cobb Freed &amp; Partners di New York nonch\u00e9 Caputo Partnership e Sistema Duemila, entrambi di Milano.\nL'edificio \u00e8 situato in un'area di 33.700 metri quadrati compresa tra le vie Melchiorre Gioia, Restelli, Algarotti e Galvani. Gli scavi per le fondazioni iniziano nella primavera del 2007 e la costruzione si concluse nell'autunno 2010. Il costo ammonta a circa 400 milioni di euro.\nLa Regione intende cos\u00ec concentrare fra il nuovo edificio e il vicino Grattacielo Pirelli tutti gli uffici dislocati per la citt\u00e0 di Milano, consentendo un risparmio calcolato dalla stessa regione in circa 25 milioni annui rispetto alle spese attuali per gli affitti, senza contare il risparmio di tempo per il trasferimento dei dipendenti da una sede all'altra.\nQuesta sede \u00e8 composta da una torre di 161 metri in calcestruzzo armato, acciaio e vetro, circondata da un sistema complesso di edifici curvilinei (detti corpi bassi), alti dai sette agli otto piani, in cui ai rispettivi piani terra sono concentrate le funzioni culturali, di intrattenimento e servizio, collegati da una piazza di forma ovoidale con una copertura in materiale plastico. \n&lt;br&gt;La piazza, denominata \"Piazza Citt\u00e0 di Lombardia\", \u00e8 la piazza coperta pi\u00f9 grande d'Europa; ospita diverse attivit\u00e0, fra cui un ufficio postale, una scuola materna, un auditorium, diversi ristoranti e caffetterie. L'area include pi\u00f9 di 26.000\u00a0m\u00b2 di parcheggio interrati, 3.300 metri quadrati previsti di aree a bosco e 2700 metri quadrati di giardino pensile. A risarcimento del taglio del bosco di Gioia, \u00e8 stato piantato un filare di alberi lungo via Restelli e ridisegnato il verde gi\u00e0 esistente verso Piazza Carbonari con dei giardini tematici. Un'elisuperficie di 26 metri di diametro sorge su uno dei corpi bassi.\nIl progetto ha previsto soluzioni tecnologiche avanzate, quali un sistema a travi fredde con utilizzo di pompe di calore a acqua di falda, studiato sia per il riscaldamento che per il raffreddamento; inoltre, alcune facciate della torre sono provviste di pannelli fotovoltaici che garantiscono una parte dell'energia necessaria al funzionamento delle attivit\u00e0 al suo interno; infine, \u00e8 presente un muro climatico, costituito da un'intercapedine tra i vetri esterni della facciata e quelli interni, che raccoglie il calore solare permettendone il riutilizzo.\nLa denominazione \"Palazzo Lombardia\" venne preferita dai cittadini alle altre proposte, con il 52,5% dei voti espressi sul sito web dell'Ente.\nIl termine dei lavori nel cantiere, inizialmente previsto per la fine del 2009, venne spostato al 2011.\nOltre ad alcune rifiniture del grattacielo, doveva infatti essere completata la riqualificazione dell'area appena circostante il grattacielo, con la realizzazione di diverse aiuole, piccole collinette, vasche e varie piantumazioni, oltre ad altri elementi di arredo urbano.\nDal 22 gennaio al 2 febbraio 2010 il grattacielo venne parzialmente aperto ai cittadini.\nDomenica 31 gennaio 2010 al 39\u00ba piano del grattacielo la Madonnina, copia di quella posta sul Duomo di Milano, venne benedetta dal cardinale Dionigi Tettamanzi. La tradizione infatti ne vuole una sul punto pi\u00f9 alto della citt\u00e0. Quella di Palazzo Lombardia segue l'originale e le copie poste su Torre Breda e Grattacielo Pirelli.\nIl prestigioso \"Council of Tall Buildings and Urban Habitat\" (Ctbuh) di Chicago ha premiato Palazzo Lombardia come miglior grattacielo d'Europa per il 2012, premiandone il design, la sostenibilit\u00e0 e l'innovazione. \u00c8 stato il primo edificio italiano a ricevere questo premio.\nL'area del progetto: il Bosco di Gioia.\nL'area su cui l'edificio sorge oggi in precedenza era occupata dal vivaio detto \"Bosco di Gioia\", sorto su alcuni terreni lasciati in eredit\u00e0 all'Ospedale Maggiore di Milano dalla contessa Giuditta Sommaruga.&lt;br&gt;La loro storia era stata particolarmente controversa: la contessa Giuditta Sommaruga alla propria morte li aveva infatti lasciati in eredit\u00e0 insieme all'annessa abitazione in via Melchiorre Gioia all'Ospedale Maggiore, che ne avrebbe dovuto mantenere la cura, destinandoli a \"scopi ospitalieri\" o che comunque lenissero \"le sofferenza dell'umanit\u00e0\", perpetuando la memoria della madre Emilia Longone, vedova Sommaruga. Sui terreni vi era gi\u00e0 stabilito un vivaio, che continu\u00f2 per diversi decenni la propria attivit\u00e0. Nel frattempo, in seguito alla divisione dell'Ospedale Maggiore nei due enti ospedalieri Policlinico e Niguarda, la propriet\u00e0 del terreno pass\u00f2 a quest'ultimo, che lo vendette nel 1983, con autorizzazione definitiva della Giunta Regionale (essendo questo un bene inalienabile) del 1988. Il vivaio venne sfrattato nel corso del 2001: da allora le variet\u00e0 arboree l\u00ec presenti continuarono a crescere spontaneamente e indisturbate, mentre l'area - tecnicamente non accessibile al pubblico - era diventata un ricettacolo di prostituzione e spaccio locale.\nVerso la fine del 2005 il vivaio divenne un centro di contestazione perch\u00e9 ne era ormai deciso l'abbattimento in vista dell'apertura dei cantieri per la nuova sede della Regione.\nNel dicembre 2005 l'impresa incaricata del taglio e trasloco inizi\u00f2 i lavori. Per tale occasione l'ambientalista Michele Sacerdoti si arrampic\u00f2 su un faggio per impedirne il taglio, e il musicista Rocco Tanica protest\u00f2 con uno sciopero della fame. Entro il 7 gennaio 2006 furono traslocate dieci piante in largo De Benedetti, viale Restelli e Piazza Carbonari; le altre furono tagliate e triturate sul posto.\nIn seguito il faggio che era sopravvissuto al taglio fu rimosso perch\u00e9 ammalato. Oggi sopravvive ancora una magnolia, ultimo albero rimasto del cosiddetto \"bosco di Gioia\".\nIl gruppo Elio e le Storie Tese ha dedicato a quest'evento una canzone intitolata \"Parco Sempione\".\nLa nuova area attorno a Palazzo Lombardia.\nPiazza Citt\u00e0 di Lombardia.\nI corpi bassi di Palazzo Lombardia si articolano in modo tale da formare un'ampia piazza coperta al proprio interno, intitolata alle \"Citt\u00e0 di Lombardia\". &lt;br&gt;La piazza si sviluppa secondo una forma ogivale su una superficie di circa 4.000\u00a0m\u00b2, coperti da una struttura modulare in efte, posta a 32 metri di altezza. Lo spazio pubblico viene regolarmente affittato per manifestazioni ed eventi di vario tipo e offre una capienza superiore alle tremila persone.\nIl nuovo giardino.\nNel 2015 viene avviata l'opera di realizzazione del giardino associato al Progetto Porta Nuova, con un'estensione di 100.000\u00a0m\u00b2 (dieci volte quella del precedente Bosco di Gioia) e la posa di 1.500 nuovi alberi, iniziata nella primavera 2017. Tale giardino non \u00e8 ricompreso nella parte verde dell'arredo urbano del palazzo.\nLe raccolte d'arte di Palazzo Lombardia.\nGli ambienti della sede regionale ospitano un'ampia e varia collezione di opere di arte contemporanea."}
{"id": "1342952", "revid": "33689", "url": "https://it.wikipedia.org/wiki?curid=1342952", "title": "Lighttpd", "text": "lighttpd (la pronuncia, in inglese \u00e8 \"lighty\") \u00e8 un web server progettato per essere sicuro, veloce, fedele agli standard e flessibile, essendo ottimizzato per ambienti con problemi di velocit\u00e0 (come, ad esempio, macchine legacy). Il suo piccolo ingombro di memoria (rispetto ad altri web server), il suo leggero carico sulla CPU e i suoi obiettivi di velocit\u00e0 rendono lighttpd adatto a server con problemi di carico, o per servire contenuti statici separatamente da quelli dinamici.\nlighttpd \u00e8 software libero e Open Source, distribuito sotto licenza BSD. lighttpd gira su GNU/Linux e altri sistemi operativi Unix-like, e su Microsoft Windows. Sotto Windows, pu\u00f2 essere facilmente gestito attraverso il programma stand-alone Lighty Tray.\nSupporto di applicazioni.\nlighttpd supporta le interfacce FastCGI, SCGI e CGI verso i programmi esterni, permettendo ad applicazioni scritte in qualunque linguaggio di programmazione di essere utilizzate sul server. Come linguaggio particolarmente diffuso, php ha ricevuto particolare attenzione. Il FastCGI di lighttpd pu\u00f2 esser configurato per supportare php con le \"opcode caches\" (come APC) in maniera corretta ed efficace. Inoltre, ha ricevuto attenzioni dalle comunit\u00e0 dei linguaggi Ruby on Rails e Lua.\nUtilizzi di Lighttpd.\nLighttpd \u00e8 stato recentemente inserito nella Web Server Survey di Netcraft. Nella Web Server Survey di aprile lighttpd risulta utilizzato da 1,38 milioni di siti, circa l'1,2% del totale, una quota ancora molto modesta se comparata al 59% di Apache e al 31% di Internet Information Server."}
{"id": "1342961", "revid": "1428919", "url": "https://it.wikipedia.org/wiki?curid=1342961", "title": "Giacomo Racioppi", "text": "Nel 2011, \u00e8 stato inserito tra i \"Migliori 150 servitori dello Stato\", nell'ambito dell'iniziativa promossa dall'allora ministro della pubblica amministrazione Renato Brunetta, in occasione del centocinquantesimo anniversario dell'Unit\u00e0 d'Italia.\nBiografia.\nGiacomo Racioppi nacque a Moliterno da Francesco, insegnante di materie giuridiche e giudice di pace, che, in quanto liberale e carbonaro, aveva avuto una parte importante nei moti del 1820. Nel 1842 Racioppi, dopo aver seguito lo zio Abate (a cui era stato affidato nel 1833 perch\u00e9 si istruisse ed anche per tenerlo lontano dalla casa paterna controllata dalla polizia borbonica) prima a Cirigliano fino al '40 e poi a Spinoso, si trasferisce con lo zio ed un cugino a Napoli per concludere la sua istruzione.\nGiunto a Napoli, spinto anche dall'atmosfera politica e sociale che si respirava nella capitale del Regno, spost\u00f2 i suoi interessi verso gli studi in ambito letterario. Nel 1845 il padre, che nel '42 era stato sindaco di Moliterno e nel '43 consigliere distrettuale, mor\u00ec lasciando una situazione economica critica di cui il figlio si dovette fare carico. Non partecip\u00f2 direttamente ai moti del 1848, anche se come da tradizione famigliare fu sempre di sentimenti antiborbonici. Il 22 febbraio del 1849 venne comunque arrestato dopo aver chiesto di visitare un concittadino carcerato per aver partecipato a una congiura; in seguito all'arresto la sua casa venne perquisita e furono ritrovati vari scritti \u201csovversivi\u201d.\nIl caso venne discusso dal Consiglio di Guerra nel 1851 ma la sua detenzione nel carcere di Santa Maria Apparente, famosa prigione per detenuti politici, dur\u00f2 fino al 1853. Comunque fu una permanenza fruttuosa, si trovava infatti insieme ai pi\u00f9 importanti intellettuali dell'epoca ed ebbe anche la possibilit\u00e0 di frequentare le lezioni di economia politica tenute da Antonio Scialoja. Nel luglio del 1852 fu trasferito alle carceri centrali di Potenza. Il 7 giugno 1853 fu rilasciato, iscritto nel registro degli \"attendibili politici\" e obbligato al domicilio coatto a Moliterno, dove visse, tranne una parentesi nel 1857 e nel 1860 a Napoli, fino al 1860. In questo periodo non scrisse molto, anche se vale la pena di segnalare \"Del principio e dei limiti della statistica\" del 1857 e \"Sui tremuoti della Basilicata\" relativo al terremoto del 1857 e pubblicato nel 1858, ma fu un periodo di studi fecondi su storia ed economia ed in cui il suo pensiero si form\u00f2 e assunse forma moderata.\nNel 1859 si spos\u00f2 con Vincenzina Gilberti da cui in seguito ebbe tre figli. Gli avvenimenti legati alla spedizione dei Mille lo trovano ancora a Moliterno, non partecip\u00f2 direttamente a moti o congiure anche se s'impegn\u00f2 attivamente nel governo dittatoriale di Garibaldi. Fu chiamato a far parte della Giunta Centrale di Amministrazione e nominato segretario della provincia, carica che, durante le assenze del governatore, lo pose a capo della Lucania. La sua azione fu svolta con perizia ed energia. Presentatosi come candidato al parlamento in tre collegi (Lagonegro, Tricarico e Chiaromonte) perse nel primo ma vinse negli altri due; tuttavia rinunci\u00f2 al seggio, dovendo, per incompatibilit\u00e0, scegliere tra l'elezione e l'incarico di segretario.\nL'8 settembre 1860 divenne consigliere della prefettura di Potenza e in questa veste si trov\u00f2, a partire dal 23 dicembre, alla guida della Lucania fino al 28 aprile 1861 quando venne nominato quale governatore il barone piemontese Giulio De Rolland. De Rolland ebbe seri dubbi sull'operato di Racioppi, sospettando presunte omert\u00e0 e ambiguit\u00e0 sui fatti avvenuti nella regione durante il brigantaggio, oltrech\u00e9 un'eventuale connivenza tra lui e il capobrigante Carmine Crocco. Il Racioppi comunque si dimise dall'amministrazione prefettizia ritirandosi vita privata e vivendo nel suo paese natale fino al 1874; in quell'anno fu nominato direttore della Statistica al Ministero dell'agricoltura, successivamente fu reggente del Banco di Napoli (fino al 1896) in seguito consigliere di Stato e infine fu nominato senatore nel 1905. Si spense tre anni dopo.\nStudi su Giacomo Racioppi.\nUn sintetico saggio sul Racioppi \u00e8 stato scritto da Antonio Lotierzo (per la Edisud di Salerno, nel 1986) che ne ha sottolineato la grandezza come storico in quanto il Racioppi si rende cosciente della necessit\u00e0 di attuare, prima della storia lucana, una critica delle fonti (preziose le sue critiche alle epigrafi medievali inventate) di demolire la storia romanzata e l'agiografia patriottica e di mettere al centro dell'indagine i documenti, visti come monumenti da indagare con l'ermeneutica e la propria prospettiva.\nIn questo saggio viene raccontato come Racioppi, nascondendosi dietro lo pseudonimo di \"Homuncilus\", nel 1875, descrivesse la sua repulsione verso la storia retorica e verso quella storiografia agiografica che era molto diffusa nel napoletano. Altro merito che viene riconosciuto al Racioppi storico \u00e8 quello di aver valorizzato anche i flussi di popolazione e cultura greco-bizantina, penetrata anche con il monachesimo, che miglior\u00f2 l'agricoltura, sottraendo tante terre lucane alle foreste, dato interpretativo che bilancia la romanit\u00e0 o l'italianit\u00e0 delle genti di Basilicata.\nRacioppi fu quindi un lucano modesto e pieno di consapevole umilt\u00e0; la sua vita fu spesa al lavoro paziente ed al silenzio produttivo, in questo senso costituisce ancora oggi un esempio di moralit\u00e0 dello storico, che sempre deve essere presente nelle battaglie del suo tempo contemporaneo ma che deve anche sapere trovare in quel silenzio produttivo la meditazione critica dei tempi e secoli trascorsi: secondo Lotierzo \u00e8 questa l'attualit\u00e0 etica della figura del Racioppi da tramandare e trasmettere alle generazioni future."}
{"id": "1342962", "revid": "77639", "url": "https://it.wikipedia.org/wiki?curid=1342962", "title": ".pdf", "text": ""}
{"id": "1342967", "revid": "339392", "url": "https://it.wikipedia.org/wiki?curid=1342967", "title": "Suprema corte di cassazione", "text": ""}
{"id": "1342986", "revid": "259021", "url": "https://it.wikipedia.org/wiki?curid=1342986", "title": "Palazzo Grano", "text": "Palazzo Grano, gi\u00e0 palazzo Roccafiorita, si trovava a Messina, sulla via della Pace dei Bianchi.\nStoria.\n\u00c8 un'opera cinquecentesca di Andrea Calamech, appartenenne ai principi di Roccafiorita, poi alla famiglia Grano, nobile casata originaria della Spagna. Monsignor Gaetano Grano vi install\u00f2 una splendida pinacoteca e una ricca collezione naturalistica. In un'ala del pianterreno ospit\u00f2 la Real Scuola Tecnica \" Alojsio Juvara\".\nSub\u00ec gravissimi danni nel terremoto del 1908 con la caduta del prospetto principale, il crollo di tutto il terzo piano e la rovina degli interni. Fu in seguito demolito con il piccone e la dinamite. Molti suoi elementi decorativi si trovano oggi nel Museo Regionale di Messina.\nArchitettura.\nIl palazzo \u00e8 stato il prototipo dei palazzi barocchi siciliani. La facciata presenta parti con bugne separate da solchi profondi. Il balcone sopra il portale centrale era sorretto da mensole, che da elementi puramente funzionali assumevano un carattere fortemente decorativo, decorate come atlanti o cariatidi, con uno sviluppo marcatamente verticale."}
{"id": "1342988", "revid": "767487", "url": "https://it.wikipedia.org/wiki?curid=1342988", "title": "Giorgio Venturin", "text": "Carriera.\nGiocatore.\nCresciuto nel Torino, vi rimane fino al 1994, alternando esperienze in prestito prima al , con cui disputa la sua prima annata da titolare nei professionisti (30 presenze, 5 gol) e poi al Napoli, a stagioni in maglia granata, vincendovi un campionato di Serie B e una Coppa Italia, ed esordendo anche in maglia azzurra.\nPassa nel 1994 alla Lazio, per 5 miliardi di lire e voluto da Zden\u011bk Zeman, dove rimane fino al gennaio 1999, fatta salvo la stagione in prestito al Cagliari. Con i biancocelesti vince una seconda Coppa Italia e una Supercoppa italiana, la seconda dopo quella col Napoli, dove per\u00f2 non era sceso in campo.\nA inizio 1999 tenta la pista estera, trasferendosi all'Atl\u00e9tico Madrid dove rimane per una stagione e mezza, l'ultima delle quali culminata con la retrocessione del club spagnolo.\nTorna perci\u00f2 in Italia, al Torino, dove vince un secondo campionato di Serie B e pu\u00f2 perci\u00f2 riassaggiare i campi della Serie A. Nel 2002 svincolato, si accasa al per una stagione. Nel 2003 rimane senza squadra, finch\u00e9, a gennaio 2004 si accorda con la Lodigiani dove conclude la carriera agonistica nel 2005.\nAllenatore e dirigente.\nNel 2006 diventa testimonial della scuola calcio della Cisco Roma, la societ\u00e0 capitolina che aveva acquisito il titolo sportivo della Lodigiani, immediatamente dopo il ritiro di Venturin. Nella stagione 2007-2008 allena gli allievi nazionali della compagine romana.\nNel giugno 2008 entra in possesso del 20% delle azioni del club e pochi mesi dopo ne diventa direttore generale dopo le dimissioni di Di Patrizi, oltre a ricoprire la carica di responsabile del settore giovanile.\n\u00c8 osservatore della Nazionale Under 21 di Di Biagio."}
{"id": "1342996", "revid": "36426", "url": "https://it.wikipedia.org/wiki?curid=1342996", "title": "Piastrelle", "text": ""}
{"id": "1343003", "revid": "287204", "url": "https://it.wikipedia.org/wiki?curid=1343003", "title": "Divizia A 1932-1933", "text": "La Divizia A 1932-1933 \u00e8 stata la 21\u00aa edizione del campionato rumeno di calcio, la prima sotto formula di lega nazionale, e fu disputato tra il settembre 1932 e il luglio 1933 e si concluse con la vittoria finale del Ripensia Timi\u0219oara, al suo primo titolo.\nCapocannoniere del torneo fu \u0218tefan Dobay (Ripensia Timi\u0219oara), con 16 reti.\nFormula.\nFu il primo campionato disputato con la formula dei gironi nazionali, imposta dalla Federcalcio rumena, a sua volta riformatasi, dopo due anni di dibattiti sulla peraltro non tragica prestazione della Romania al campionato mondiale di calcio di Uruguay 1930. Le 14 squadre partecipanti vennero scelte d'ufficio dalla Fedecalcio, e furono divise in due gironi da 7 con partite di andata e ritorno, per un totale di 12 partite. I club della stessa citt\u00e0 venivano per quanto possibile separati in gruppi diversi. I due vincitori dei gironi si affrontarono in una finale, anch'essa disputata in partita di andata e ritorno per determinare la squadra campione.\nClassifica finale.\nGruppo 1.\nLegenda:\nNote:\nGruppo 2.\nLegenda:\nNote:\nRisultati.\nFinale.\nLa partita di andata della finale fu disputata il 9 luglio 1933 a Timi\u0219oara mentre quella di ritorno fu giocata il 16 luglio 1933 a Cluj Napoca."}
{"id": "1343004", "revid": "124742076", "url": "https://it.wikipedia.org/wiki?curid=1343004", "title": "Chiesa di San Pietro (San Marino)", "text": "La chiesa di San Pietro \u00e8 una chiesetta di San Marino che si trova presso la Basilica di San Marino, \u00e8 stata costruita nel '600, conserva un pregevole altare in marmo intarsiato donato dal musicista romano Antonio Tedeschi nel 1689 che \u00e8 sormontato da una statua dedicata a San Pietro opera di Enrico Saroldi. Nella cripta di questa chiesetta sono visibili due nicchie che secondo la tradizione erano i letti di San Marino e San Leo. Nel 1849 si rifugiarono nella chiesa Garibaldi e Anita mentre fuggivano dopo la caduta della Repubblica Romana. All'interno si trova un monumento dedicato a papa Giovanni XXIII eretto dal governo dalla repubblica."}
{"id": "1343010", "revid": "287204", "url": "https://it.wikipedia.org/wiki?curid=1343010", "title": "Divizia A 1933-1934", "text": "La Divizia A 1933-1934 \u00e8 stata la 22\u00aa edizione del campionato rumeno di calcio. Fu disputato tra il settembre 1933 e il luglio 1934 e si concluse con la vittoria finale del Venus Bucure\u0219ti, al suo quarto titolo.\nCapocannoniere del torneo fu \u0218tefan Dobay (Ripensia Timi\u0219oara), con 25 reti.\nFormula.\nIl numero di squadre partecipanti pass\u00f2 da 14 a 16, divise in due gironi da otto. Vennero disputati incontri di andata e ritorno per un totale di 14 partite al termine delle quali le prime in classifica dei due gironi si qualificarono per la finale, anch'essa giocata in due partite. Le ultime due squadre vennero retrocesse nella neo-istituita Divizia B.\nAl posto del fallito RGM Timi\u0219oara furono invitati i prestigiosi concittadini del Chinezul Timi\u0219oara gi\u00e0 pluricampioni nazionali, mentre dai campionati provinciali vennero promossi il Mure\u0219ul T\u00e2rgu-Mure\u0219 e la Juventus Bucure\u0219ti nei due unici posti che il regolamento aveva lasciato alla determinazione del campo.\nClassifica finale.\nGruppo 1.\nLegenda:\nNote:\nGruppo 2.\nLegenda:\nNote:\nRisultati.\nFinale.\nLa partita di andata della finale fu disputata il 15 luglio 1934 a Timi\u0219oara mentre quella di ritorno fu giocata il 22 luglio 1934 a Bucarest."}
{"id": "1343015", "revid": "93556", "url": "https://it.wikipedia.org/wiki?curid=1343015", "title": "Vortice (sommergibile)", "text": "Il Vortice \u00e8 stato un sommergibile della Regia Marina e della Marina Militare. \nL'attivit\u00e0 bellica nel secondo conflitto mondiale.\nDurante la fase terminale dei lavori di costruzione sub\u00ec la sostituzione delle eliche a passo costante con quelle a passo variabile, a causa di vari malfunzionamenti alle prime\nIl battello realizzato dai Cantieri Riuniti dell'Adriatico nello stabilimento di Monfalcone venne varato il 23 febbraio 1943, consegnato alla Regia Marina il 21 giugno dello stesso anno e, al comando del Tenente di vascello Marco Revedin, fu trasferito a Taranto, dove fino a settembre fu impegnato per l'addestramento dell'equipaggio.\nIl 7 settembre 1943 il sommergibile (al comando del tenente di vascello Giovanni Manunta) lasci\u00f2 Taranto per la prima missione offensiva, nell'ambito del \u00abPiano Zeta\u00bb a contrasto dell'imminente sbarco anglo-americano a Salerno: si sarebbe dovuto disporre in agguato a est della Sicilia, nel Mar Ionio.\nL'indomani, in seguito all'annuncio dell'armistizio, si consegn\u00f2 agli Alleati ad Augusta. Il 16 settembre, al calar del sole, lasci\u00f2 tale porto insieme con altri cinque sommergibili, e, navigando in immersione per evitare di essere attaccato accidentalmente da aerei o navi alleate, diresse per Malta ove arriv\u00f2 l'indomani.\nIl 6 ottobre 1943 lasci\u00f2 l'isola insieme con varie altre unit\u00e0 (6 sommergibili, due torpediniere, un cacciatorpediniere e due unit\u00e0 ausiliarie) per rientrare in Italia; il giorno seguente arriv\u00f2 a Napoli, dove fu impiegato per la produzione di elettricit\u00e0 destinata alle strutture portuali.\nNel conflitto 1940-1943 il \"Vortice\" aveva svolto una missione offensiva e due di trasferimento, per totali 939 miglia di navigazione in superficie e 231 in immersione.\nIn seguito sost\u00f2 a Taranto per un periodo di lavori di manutenzione svolti presso il locale arsenale. \nNel febbraio del 1944 venne inviato alla Bermuda, con base a New London, e fu impiegato in esercitazioni per le unit\u00e0 antisommergibili alleate fino al termine delle ostilit\u00e0.\nIl \"Vortice\" e la ricostruzione della flotta subacquea.\nTornato a Taranto nel 1945 alla fine della guerra, avrebbe dovuto essere consegnato alla Francia in base alle clausole del trattato di pace, ma la Francia rifiut\u00f2 la consegna, ordinando per\u00f2 la demolizione dell'unit\u00e0.\nIl 1\u00ba febbraio 1948 il \"Vortice\" fu radiato unitamente al resto della flotta subacquea italiana.\nUfficialmente trasformato in pontone di carica batterie venne contrassegnato \"V. 1\" nel 1950.\nIn realt\u00e0 il nuovo uso era solo un espediente per evitare la demolizione. Infatti il \"Vortice\" e un altro sommergibile, il \"Giada\" (\"V 2\"), che aveva subito analoga sorte, vennero segretamente impiegati per l'addestramento dei sommergibilisti e per le esercitazioni delle unit\u00e0 antisommergibile: i due battelli, nella massima segretezza, uscivano in mare durante le ore notturne con opportuni camuffamenti, come sovrastrutture posticce che venivano furtivamente sbarcate dopo l'uscita dal canale navigabile di Taranto ed effettuavano immersioni, emersioni e brevi crociere che consentirono di formare i primi nuclei di sommergibilisti della Marina Militare.\nVenute meno, nel 1952, le clausole del trattato di pace, che vietavano all'Italia il possesso di sommergibili, e in con l'ingresso dell'Italia nella NATO), nell'ambito di un programma di potenziamento navale avviato nel 1950 venne anche avviata la ricostituzione della componente subacquea, con il recupero e la messa in servizio di questi due sommergibili risalenti al periodo bellico che poterono riprendere i loro nomi, nonch\u00e9 di un terzo batello, il \"Bario\", recuperato dopo l'affondamento in guerra e ribattezzato \"Pietro Calvi\".\nQuesti tre sommergibili, insieme con quelli della classe Gato ceduti dagli USA, costituirono il primo nucleo della forza subacquea della Marina Militare. Furono proprio i sommergibilisti che si erano formati semiclandestinamente sul \"Giada\" e sul \"Vortice\" a prendere in consegna i sommergibili \"Tazzoli\" e \"Leonardo Da Vinci\", primi due battelli di una serie ceduta dalla US Navy alla Marina Militare nell'ambito del programma di assistenza militare e che, per qualche decennio ne costituirono la forza subacquea.\nIl \"Vortice\", nel periodo 1953-54, venne sottoposto a radicali lavori di ammodernamento, al Comando del Capitano di Corvetta Aredio Galzigna (1913\u20132010) che segu\u00ec le fasi dell'allestimento. Tali lavori comportarono un diverso profilo della falsa torre e la rimozione dei tubi lanciasiluri poppieri, mentre le mitragliere e il cannone prodiero erano stati sbarcati in precedenza e nell'occasione era stata eliminata la piattaforma prodiera; l'unit\u00e0 fu inoltre dotata di radar.\nDopo i lavori di ammodernamento, il \"Vortice\" rientr\u00f2 in servizio nel 1954 come unit\u00e0 addestrativa, e per l'addestramento antisommergibile delle navi di superficie e degli aeromobili, operando intensamente fino al definitivo disarmo avvenuto il 1\u00ba luglio 1967. \nIl battello venne definitivamente radiato il successivo 1\u00ba agosto, e quindi demolito.\nCollegamenti esterni.\nSommergibili Classe Tritone\nRegio Sommergibile Vortice\nIl sommergibile Vortice sul sito dei Cantieri di Monfalcone"}
{"id": "1343016", "revid": "767487", "url": "https://it.wikipedia.org/wiki?curid=1343016", "title": "Enter the Gate", "text": "Enter the Gate \u00e8 il sesto album della band heavy metal Narnia.\nIl Disco.\nI Narnia erano fermi da \"The Great Fall\" del 2003. In questo disco non ci sono rivoluzioni copernicane, ma va detto che un certo mutamento stilistico lo si nota. Non nelle liriche che restano sempre predicatorie e dallo stile semplice ma diretto, come di consueto; non nella copertina ove c'\u00e8 sempre il leone lewissiano Aslan, allegoria di Cristo, come di consueto anche questo. Ci\u00f2 che differisce dal solito \u00e8 invece a sorpresa una certa variazione dello storico sound della band: da sempre neoclassicheggiante grazie alla chitarra malmsteeniana di Carljohan Grimmark stavolta tale afflato \u00e8 relegato a rade comparse in favore di soluzioni elettroniche col frequente utilizzo di synth ed effetti chitarristici.\nLa componente heavy si aggrava quanto a stralci di pesantezza; la voce di Rivel si mostra in stato smagliante e si erge pi\u00f9 aggressivo e roco che mai; buone sono le soluzioni tastieristiche; il basso di Andreas Olsson e la batteria di Andreas Johansson pur non protagonisti accompagnano egregiamente lo sviluppo armonico dei pezzi. A risultare sottotono \u00e8, per\u00f2, proprio la chitarra di Grimmark, il quale probabilmente ha risentito dell'autoimporsi una mutazione stilistica non priva per lui di conseguenze. Assoli simili a quelli dei primi album si trovano solo nella title-track \"Enter the Gate\".\nQuesto cambio di sound \u00e8 dovuto, probabilmente, ai tanti impegni del cantante della band che ha voluto sperimentare nuovi sound"}
{"id": "1343017", "revid": "287204", "url": "https://it.wikipedia.org/wiki?curid=1343017", "title": "Divizia A 1934-1935", "text": "La Divizia A 1934-1935 \u00e8 stata la 23\u00aa edizione del campionato di calcio rumeno, disputato tra il settembre 1934 e il luglio 1935 e si concluse con la vittoria finale del Ripensia Timi\u0219oara, al suo secondo titolo.\nCapocannoniere del torneo fu \u0218tefan Dobay (Ripensia Timi\u0219oara), con 24 reti.\nStagione.\nFormula.\nPer la prima volta il torneo si svolse in un unico girone di 12 squadre con incontri di andata e ritorno per un totale di 22 giornate. L'ultima classificata affront\u00f2 la vincitrice della Divizia B.\nAl posto del Bra\u0219ovia Bra\u0219ov, Tricolor Ploie\u0219ti, Mure\u0219ul T\u00e2rgu-Mure\u0219 e \u0218oimii Sibiu, retrocesse la stagione precedente, nessuna squadra fu promossa dai campionati provinciali riducendo cos\u00ec il numero dei club partecipanti da 16 a 12 e permettendo il girone unico.\nAvvenimenti.\nPartenza sprint per il CFR Bucarest e per il CAO Oradea che vincono le prime tre partite e guidano la classifica con tre punti di vantaggio. Approfittando delle loro prime sconfitte avanzano di classifica le due squadre di Timi\u0219oara, il Ripensia e il Chinezul che all'ottava giornata sono appaiate con 12 punti e che termineranno il girone d'andata a 16. In coda alla classifica l'AMEFA Arad ottiene i primi punti alla decima giornata battendo il CFR Bucarest e si porta a -3 dall'Unirea Tricolor Bucarest. Con l'inizio del girone di ritorno il Ripensia allunga (+5 alla 15\u00aa). A 3 turni dalla fine l'AMEFA \u00e8 matematicamente ultimo avendo 7 punti da recuperare alla Juventus Bucarest e il Ripensia conquista il suo secondo titolo al termine della penultima giornata.\nClassifica finale.\nLegenda:\nNote:\nRisultati.\nPlayout.\nLa doppia sfida tra AMEF Arad, ultima classificata e Jiul Petrosani, vincente del girone dei play-off della Divizia B 1934-1935, si gioc\u00f2 il 28 luglio e l'11 agosto 1935. La vincente avrebbe partecipato alla massima divisione del campionato nell'annata successiva."}
{"id": "1343020", "revid": "287204", "url": "https://it.wikipedia.org/wiki?curid=1343020", "title": "Divizia A 1935-1936", "text": "La Divizia A 1935-1936 \u00e8 stata la 24\u00aa edizione del campionato di calcio rumeno, disputato tra il settembre 1935 e il luglio 1936 e si concluse con la vittoria finale del Ripensia Timi\u0219oara, al suo terzo titolo.\nCapocannoniere del torneo fu \u0218tefan Barbu (CFR Bucure\u0219ti), con 23 reti.\nFormula.\nLe stesse dodici squadre dell'anno precedente si affrontarono in incontri di andata e ritorno per un totale di 22 partite. L'ultima classificata incontr\u00f2 la vincente del girone play-off della Divizia B 1935-1936 per determinare la squadra che l'anno successivo avrebbe giocato nel massimo campionato.\nIl \"Rom\u00e2nia Cluj\" cambi\u00f2 nome in \"Victoria Cluj\".\nClassifica finale.\nLegenda:\nNote:\nRisultati.\nPlayout.\nLa doppia sfida tra Universitatea Cluj, ultima classificata e ILSA Timi\u0219oara, vincente del girone dei play-off della Divizia B 1935-1936 si gioc\u00f2 il 19 e il 26 luglio 1936. La vincente avrebbe partecipato alla massima divisione del campionato nell'annata successiva."}
{"id": "1343022", "revid": "1776051", "url": "https://it.wikipedia.org/wiki?curid=1343022", "title": "Unearthed (Crimson Thorn)", "text": "Unhearted \u00e8 il primo album in studio dei Crimson Thorn, pubblicato nel 1995."}
{"id": "1343025", "revid": "287204", "url": "https://it.wikipedia.org/wiki?curid=1343025", "title": "Divizia A 1936-1937", "text": "La Divizia A 1936-1937 \u00e8 stata la 25\u00aa edizione del campionato rumeno di calcio, disputato tra il agosto 1936 e il giugno 1937 e si concluse con la vittoria finale del Venus Bucure\u0219ti, al suo quinto titolo.\nCapocannoniere del torneo furono \u0218tefan Dobay (Ripensia Timi\u0219oara) e Traian Iordache (Unirea Tricolor Bucure\u0219ti), con 23 reti.\nUna squadra della Romania partecip\u00f2 alla Coppa dell'Europa Centrale per la prima volta: in questa edizione la Divizia A ebbe un posto a disposizione.\nFormula.\nLe stesse dodici squadre dell'anno precedente si affrontarono in incontri di andata e ritorno per un totale di 22 partite. Il \"CFR Bucarest\" cambi\u00f2 nome in \"Rapid Bucarest\".\nQuesta terza fu per il momento l'ultima a girone unico, perch\u00e9 la polemica sulla difficolt\u00e0 di ascesa dalla B consigli\u00f2 il ritorno ai due gironi dall'anno successivo.\nClassifica finale.\nLegenda:\nNote:"}
{"id": "1343027", "revid": "31048", "url": "https://it.wikipedia.org/wiki?curid=1343027", "title": "Kazimir Severinovi\u010d Malevi\u010d", "text": "Studi\u00f2 all'Accademia privata di Rerberg a Mosca. Nel 1913 fond\u00f2 l'avanguardia artistica chiamata suprematismo.\nBiografia.\nKazimir Severinovi\u010d Malevi\u010d nacque il 23 febbraio 1879 presso Kiev, nell'allora Impero russo. In seguito alla morte del padre si trasfer\u00ec nel 1904 a Mosca, dove studi\u00f2 privatamente nell'atelier di F\u00ebdor Rerberg. Nei primi anni della sua carriera artistica speriment\u00f2 vari stili moderni e partecip\u00f2 alle principali mostre dell'avanguardia: fu presente, con Vasilij Kandinskij e Michail Larionov, a quella dell'Associazione degli Artisti di Mosca e, nel 1910, a quella del gruppo Fante di Quadri.\nNel 1912 i suoi dipinti neoprimitivisti di soggetto contadino furono esposti alla mostra \"La coda dell'asino\". Dopo questo evento, Malevi\u010d lasci\u00f2 il gruppo di Larionov. Nel 1913, con il compositore Michail Matju\u0161in e con lo scrittore Aleksej Kru\u010d\u00ebnych elabor\u00f2 il manifesto dei Primo Congresso Futurista. Nello stesso anno Malevi\u010d disegn\u00f2 scene e costumi per l'opera \"Vittoria sul Sole\" di Matju\u0161in e Kru\u010d\u00ebnych. Nel 1914 fu presente al Salon des Ind\u00e9pendants di Parigi.\nAll'Ultima Mostra Futurista 0.10 che si tenne nel 1915 a Pietrogrado, Malevi\u010d lanci\u00f2 il suprematismo, con la sua pittura astratta e geometrica. Dal 1919 studi\u00f2 applicazioni tridimensionali del suprematismo con modellini architettonici. Negli anni successivi alla rivoluzione bolscevica del 1917, Malevi\u010d e altri artisti dell'avanguardia vennero sostenuti dal governo sovietico e ottennero quindi alti incarichi nel campo amministrativo e nell'insegnamento dell'arte. Nel 1919 Malevi\u010d inizi\u00f2 l'attivit\u00e0 di docente all'Istituto d'Arte di Vitebsk, del quale divenne poco dopo direttore.\nDal 1919 al 1920 una personale di Malevi\u010d fu allestita alla Sedicesima Mostra di Stato a Mosca, dedicata al suprematismo e agli altri stili astratti. Con i suoi allievi di Vitebsk, Malevi\u010d dette vita al gruppo suprematista UNOVIS. Dal 1922 al 1927 insegn\u00f2 all'Istituto di Cultura Artistica di Leningrado e tra il 1914 e il 1926 lavor\u00f2 prevalentemente a modellini architettonici con un gruppo di allievi.\nNel 1927 Malevi\u010d si rec\u00f2 a Varsavia per presentare una mostra dei suoi dipinti; successivamente fu a Berlino, dove le sue opere vennero esposte alla Grosse Berliner Kunstausstellung. Durante la permanenza in Germania conobbe Jean Arp, Kurt Schwitters, Naum Gabo e Le Corbusier, e visit\u00f2 il Bauhaus. Nel 1929 si tenne alla Galleria Tret'jakov di Mosca una personale di Malevi\u010d. A causa dei suoi rapporti con gli artisti tedeschi, Malevi\u010d fu arrestato nel 1930 e gran parte dei suoi appunti vennero distrutti. Negli ultimi anni dipinse opere di genere figurativo. \nMalevi\u010d mor\u00ec a Leningrado il 15 maggio 1935, per un tumore alla prostata.\nIl 22 ottobre 2021 ispir\u00f2 la mostra del collettivo Kosmica KRD da nome \u201cKRD vs. Krasnyj Kvadrat\u201d che ebbe luogo a Trieste presso la Stazione Rogers. \nSuprematismo.\nSuprematismo deriva da \"supremazia\", nel senso che Kazimir Malevi\u010d, nel fondare il Suprematismo, auspicava la supremazia assoluta della sensibilit\u00e0 plastica. Malevi\u010d lo spiega chiaramente: \"Per suprematismo intendo la supremazia della sensibilit\u00e0 pura nell'arte. Dal punto di vista dei suprematisti le apparenze esteriori della natura non offrono alcun interesse; solo la sensibilit\u00e0 \u00e8 essenziale. L'oggetto in s\u00e9 non significa nulla. L'arte perviene col suprematismo all'espressione pura senza rappresentazione\".\nEsistono due distinte epoche del Suprematismo. La prima, del Suprematismo Meccanico, va dal 1913 al 1915, ed appartiene al periodo cubofuturista, mentre la seconda \u00e8 del Suprematismo Cosmico, il cui manifesto apparve nel 1915.\nPer una serie di circostanze non si conosce ancora bene la traiettoria completa del Suprematismo. Vari scritti di Malevi\u010d non sono stati ancora tradotti, altri lo sono stati in maniera inesatta e confusa. I suoi quadri e i documenti sono rimasti custoditi in cantine, inaccessibili o non pienamente accessibili fino ad ora, del Museo russo di San Pietroburgo e infine la confusione si aggrava per non avere egli stesso datato varie delle sue opere.\nLe opere che, fino alla caduta dell'Unione Sovietica, si conoscevano nel resto d'Europa sono quelle che Malevi\u010d espose a Berlino nel 1927 (circa settanta pitture ed altrettanti disegni, pi\u00f9 alcuni quaderni di appunti), e che vi lasci\u00f2, essendogli stato ordinato di ritornare urgentemente a Mosca."}
{"id": "1343028", "revid": "1543377", "url": "https://it.wikipedia.org/wiki?curid=1343028", "title": "Stat Quo", "text": "\u00c8 un artista hip hop originario di Atlanta precedentemente sotto contratto con le etichette di Eminem Shady Records e Dr. Dre Aftermath Entertainment. Il rapper si \u00e8 inizialmente limitato a numerose collaborazioni ed a \"mixtape\" sin dal 2003. Stat \u00e8 anche membro della Grown Man Music, etichetta musicale che ha fondato assieme a LT Moe. Benton ha frequentato la University of Florida, dove si \u00e8 laureato in economia prima di intraprendere la carriera musicale.\nStat nell'estate del 2005 ha partecipato al Anger Management Tour che ha visto esibirsi anche artisti come Eminem, 50 Cent, G-Unit, Obie Trice, D12, tra gli altri. Stat Quo ha anche collaborato nei dischi di: Young Buck, \"Straight Outta Cashville\"; Eminem, \"Eminem Presents The Re-Up\" ed alla traccia \"Spend Some Time\" sul disco di Eminem \"Encore\". Stat \u00e8 apparso inoltre su tracce di artisti come Jermaine Dupri, The Alchemist, The Game, Disturbing Tha Peace.\nStat Quo pubblic\u00f2 anche il videoclip della sua traccia intitolata \"Like Dat\", girato nella Zona 3 di Atlanta presso Thomasville Heights projects dove abitava il rapper.\nIl suo album di debutto, \"Statlanta\", inizialmente era atteso per il 2003 ma ha inesplicabilmente subito rinvii su rinvii ed \u00e8 stato pubblicato il 13 luglio 2010.\nDiscografia.\nApparizioni.\nPubblicazioni:\nAppare anche in:\nLe sue tracce si trovano anche su:\nPubblicazioni non ufficiali:"}
{"id": "1343029", "revid": "1431409", "url": "https://it.wikipedia.org/wiki?curid=1343029", "title": "The Firm", "text": ""}
{"id": "1343030", "revid": "110157", "url": "https://it.wikipedia.org/wiki?curid=1343030", "title": "Frohnleiten", "text": "Frohnleiten \u00e8 un comune austriaco di 6 701 abitanti nel distretto di Graz-Umgebung, in Stiria. Il 1\u00ba gennaio 2015 ha inglobato i precedenti comuni di R\u00f6thelstein e Schrems bei Frohnleiten; ha lo status di citt\u00e0 (\"Stadt\"). "}
{"id": "1343031", "revid": "1442080", "url": "https://it.wikipedia.org/wiki?curid=1343031", "title": "Max Pisu", "text": "Biografia.\nComincia fin da adolescente ad esibirsi da dilettante nelle attivit\u00e0 di oratorio. Grazie a Gianni Cajafa arriva alla recitazione comica professionale, Debutta nel 1991 nel locale milanese \"La corte dei miracoli\". Nel 1998 porta per la prima volta il personaggio di \u00abTarcisio\u00bb, un ragazzo dell'oratorio, a Zelig, dove rimane fino al 2003. Nel 2000-2002 e nel 2004 partecipa alla trasmissione \"Guida al campionato\".\nNel 2003 presenta su Rai 2 con Valeria Marini lo show \"BravoGrazie\" e successivamente \"Un disco per l'estate\", \"Fabbrica del sorriso\" (2003), \"Notte mediterranea\" (2003-2006), \"Due sul divano\" (2005) e altri. Debutta al cinema nel 1999 nei panni di Tarcisio in \"La grande prugna\" di Claudio Malaponti, insieme a Enzo Iacchetti, Sandro Ciotti, Natasha Stefanenko e a molti altri protagonisti di \"Zelig\".\nPartecipa a pellicole di Aldo, Giovanni e Giacomo in ruoli minori e recita accanto a Rupert Everett nel film \"South Kensington\" (2001). Nel 2004 interpreta Walter nel film \"In questo mondo di ladri\" e partecipa a \"Box Office 3D - Il film dei film\" (2011) con Ezio Greggio e Gigi Proietti. Nel 2013 ha pubblicato il libro \"Max quanto basta. Avventure e ricette per scoprire che il cibo \u00e8 anche buonumore\", edito da Gribaudo, scritto con Carlo Casti. Attualmente ha una societ\u00e0 produttrice di vino con Lorenzo Minotti, ex calciatore del Parma.\nCuriosit\u00e0.\nNessun legame di parentela lo lega con l'attore Raffaele Pisu, col quale ha solo in comune il cognome.\nInternet.\nHa partecipato alla piattaforma digitale Sinarra.tv raccontando La vita \u00e8 meravigliosa"}
{"id": "1343032", "revid": "999533", "url": "https://it.wikipedia.org/wiki?curid=1343032", "title": "Oryctes nasicornis", "text": "Lo scarabeo rinoceronte (Oryctes nasicornis ) \u00e8 un insetto appartenente alla famiglia Scarabaeidae e alla sottofamiglia Dynastinae.\nDescrizione.\nLo scarabeo rinoceronte \u00e8 un coleottero di dimensioni medio grandi, oscillando tra i 25 e i 42 mm di lunghezza. Le sue elitre sono color castano rossastro, mentre torace e capo sono leggermente pi\u00f9 scuri.\nQuesto coleottero \u00e8 caratterizzato da un notevole dimorfismo sessuale. I maschi sono infatti dotati di un vistoso corno cefalico rivolto all'indietro, che ricorda proprio il corno dei rinoceronti e che \u00e8 valso a questi insetti il loro nome comune. I maschi, di taglia differente, hanno pure corna di dimensioni diverse, fenomeno questo riconducibile all'allometria che caratterizza buona parte dei dinastini.\nBiologia.\nAdulto.\nLo scarabeo rinoceronte \u00e8 un coleottero strettamente crepuscolare e notturno: difficilmente infatti lo si potr\u00e0 reperire di giorno. Di notte gli adulti escono dai propri nascondigli nel terreno per cercare un compagno. Essi sono spesso attratti fatalmente dai lampioni, e non \u00e8 difficile trovarli (anche schiacciati) lungo le strade in estate. Questi scarabei non si nutrono, consumando durante le poche settimane di vita adulta le riserve accumulate nel corso degli stadi larvali.\nL'accoppiamento avviene a livello del terreno e, spesso, sotto di esso. Le uova, biancastre, vengono deposte dalle femmine nel legno in decomposizione cos\u00ec come nel materiale vegetale in disfacimento.\nGli adulti muoiono dopo una vita libera di un paio di mesi.\nLarva.\nLe larve schiudono dopo circa due settimane di incubazione. Sono bianche, curvate a \"C\" (melolontoidi), dalla testa sclerificata e munite di 3 paia di zampe.\nLo sviluppo larvale avviene attraverso 3 stadi denominati L1, L2 ed L3. Entro l'autunno successivo alla schiusa, generalmente le larve raggiungono lo stadio L3 e iniziano a svernare. Passeranno l'intero anno successivo a nutrirsi e a crescere di taglia, fino alla trasformazione in pupa, che avviene nel corso della seconda primavera successiva alla nascita. L'insetto compir\u00e0 l'ultima muta verso la fine di quella stessa estate, ma l'adulto rester\u00e0 nel bozzolo fino alla successiva primavera inoltrata.\nLa durata dell'intero ciclo \u00e8 di circa 3-4 anni, generalmente \u00e8 pi\u00f9 breve nelle regioni pi\u00f9 calde; in cattivit\u00e0, a temperature costanti di 25\u00a0\u00b0C, pu\u00f2 compiersi invece in soli 10-12 mesi.\nIn Italia ed in Europa, gli \"Oryctes\" sono spesso vittima di larve parassite del genere \"Scolia\" (Hymenoptera: Scoliidae), le cui grandi femmine cacciano le larve degli scarabeidi nel terreno, per poi paralizzarle col proprio veleno e deporvi le uova. Le larve nasciture si nutriranno dell'ospite paralizzato fino ad ucciderlo.\nDistribuzione e habitat.\n\"Oryctes nasicornis\" \u00e8 diffuso ampiamente, con numerose sottospecie, in tutta Europa, in Nord Africa, Madagascar e in molte aree del Vicino Oriente.\nTassonomia.\nSono note le seguenti sottospecie:\nConservazione.\n\"O. nasicornis\" \u00e8 considerata una specie non minacciata dalla Lista rossa IUCN.."}
{"id": "1343033", "revid": "287204", "url": "https://it.wikipedia.org/wiki?curid=1343033", "title": "Divizia A 1937-1938", "text": "La Divizia A 1937-1938 \u00e8 stata la 26\u00aa edizione del campionato di calcio rumeno, disputato tra il settembre 1937 e l'agosto 1938 e si concluse con la vittoria finale del Ripensia Timi\u0219oara, al suo quarto titolo.\nCapocannoniere del torneo fu Ludovic Thierjung (Chinezul Timi\u0219oara), con 22 reti.\nFormula.\nDalla Divizia B 1936-1937 vennero promosse le prime quattro squadre di ogni girone portando cos\u00ec il numero di club partecipanti da 12 a 20 e vennero suddivise in due gironi da 10. Fu disputato un girone di andata e ritorno per un totale di 18 giornate al termine delle quali le prime classificate di ogni raggruppamento vennero qualificate alla finale per il titolo, mentre la reazione politica dei grandi club impose la retrocessione delle ultime cinque classificate di ogni girone in Divizia B per restaurare il girone unico.\nClassifica finale.\nGruppo 1.\nLegenda:\nNote:\nGruppo 2.\nLegenda:\nNote:\nFinale.\nLa partita di andata della finale fu disputata il 15 agosto a Bucarest mentre quella di ritorno fu giocata il 22 agosto 1938 a Timi\u0219oara."}
{"id": "1343035", "revid": "1305772", "url": "https://it.wikipedia.org/wiki?curid=1343035", "title": "I mali del secolo", "text": "I mali del secolo \u00e8 un album di Adriano Celentano pubblicato il 5 maggio 1972.\nDescrizione.\nQuest'album \u00e8 \u2013 almeno ufficialmente\u00a0\u2013 il primo nella discografia di Celentano del quale quest'ultimo firm\u00f2, oltre che tutte le musiche, anche tutti i testi, fatta eccezione per la \"cover\" di \"Ready Teddy\", brano \"rock and roll\" portato al successo da Little Richard, e per la versione in italiano di \"Quel signore del piano di sopra\", che chiude l'album, alla cui stesura collaborarono Luciano Beretta e Miki Del Prete.\nAltra peculiarit\u00e0 del disco \u00e8 rappresentata dai temi affrontati: sono infatti quasi tutti brani impegnati nei quali Celentano esprime il suo punto di vista su vari argomenti. Anche nelle sonorit\u00e0 \u00e8 un album che accenna a strade nuove: collaborano infatti al disco due musicisti del gruppo Il Balletto di Bronzo, Gianni Leone alle tastiere e Giancarlo Stinga alla batteria; in un brano compare Giuni Russo ai cori.\nL'album si apre con \"Ready Teddy\", quasi a volersi riallacciare alle radici \"rock and roll\" di Celentano; segue la prima canzone tematica, pubblicata anche su 45 giri: \"Un albero di trenta piani\" in cui l'autore riprende l'ormai consueto tema dell'ecologia, attacca la speculazione edilizia e l'inquinamento e nel finale in particolare se la prende con il grattacielo Pirelli di Milano, appunto di trenta piani. La canzone fu anche pubblicata in lingua spagnola con il titolo \"Un arb\u00f2l de 30 pisos\" per il mercato spagnolo e latinoamericano con \"Ready Teddy\" sul retro. Lato B del 45 giri italiano \u00e8 invece \"Forse eri meglio di lei\", canzone sulla crisi della coppia, che \u00e8 il terzo brano dell'album, seguito da \"La ballata di Pinocchio\".\nNella canzone di apertura del lato B, \"Disse\", riaffiora il Celentano predicatore che addirittura si immedesima in Dio e, rivolgendosi agli uomini, li incita a non preoccuparsi solo di accumulare denaro e ricchezze. Abbiamo poi \"La siringhetta\", fra le prime canzoni in Italia ad affrontare l'argomento della droga, e l'animalista \"L'ultimo degli uccelli\". L'album si chiude con due versioni diverse della stessa canzone, \"Quel signore del piano di sopra\": la prima \u00e8 cantata in lingua \"celentaniana\" (cio\u00e8 in finto inglese), in tal senso anticipando di qualche mese il singolo \"Prisencolinensinainciusol\" di fine anno; la seconda \u00e8 cantata in italiano e il \u00absignore del piano di sopra\u00bb del titolo nel testo si rivela nuovamente Dio.\nGli arrangiamenti e la direzione d'orchestra sono a cura di Nando De Luca (\"Ready Teddy\"), Natale Massara (\"La ballata di Pinocchio\", \"Quel signore del piano di sopra\") e Detto Mariano (tutti gli altri brani). Mariano chiam\u00f2 Giancarlo Stinga e Gianni Leone del gruppo Il Balletto di Bronzo \u2013 al cui album \"Ys\" stava collaborando in quegli stessi giorni\u00a0\u2013in veste di esecutori e impieg\u00f2 anche Giuni Russo, all'epoca non ancora affermata come interprete solista, in veste di corista su \"La siringhetta\".\nLa copertina \u00e8 una fotografia di Celentano con accanto un microfono, montata sul disegno di una metropoli in miniatura con un pallido sole sullo sfondo.\nTracce.\nTesti e musiche di Adriano Celentano, eccetto dove indicato."}
{"id": "1343047", "revid": "287204", "url": "https://it.wikipedia.org/wiki?curid=1343047", "title": "Divizia A 1938-1939", "text": "La Divizia A 1938-1939 \u00e8 stata la 27\u00aa edizione del campionato rumeno di calcio, disputato tra l'agosto 1938 e il giugno 1939 e si concluse con la vittoria finale del Venus Bucure\u0219ti, al suo sesto titolo.\nCapocannoniere del torneo fu Adalbert Marksteiner (Ripensia Timi\u0219oara), con 21 reti.\nFormula.\nDopo la parentesi dell'anno precedente il campionato torn\u00f2 a disputarsi in un unico girone di 12 squadre, che si incontrarono in un girone di andata e ritorno per un totale di 22 giornate. Dalla divizia B vennero promosse l'UDR Re\u0219i\u021ba e il Tricolor CFPV Ploie\u0219ti. Il \"Gloria CFR Arad\" cambi\u00f2 nome in \"Gloria Arad\" mentre il \"Phoenix Baia Mare\" divent\u00f2 \"FC Carpa\u0163i Baia Mare\".\nLe ultime tre classificate retrocedettero in Divizia B, come compromesso temporaneo strappato dalle molte squadre relegare l'anno prima.\nClassifica finale.\nLegenda:\nNote:"}
{"id": "1343051", "revid": "767487", "url": "https://it.wikipedia.org/wiki?curid=1343051", "title": "Sistemo l'America e torno", "text": "Sistemo l'America e torno \u00e8 un film italiano del 1974 diretto da Nanni Loy.\nTrama.\nTrovandosi negli Stati Uniti per curare alcuni affari del proprio datore di lavoro, un ricco commendatore di Busto Arsizio, Giovanni Bonfiglio viene incaricato dal medesimo di ingaggiare, con il supporto del procuratore italo-americano Alex Biondi, un promettente cestista americano di colore, Ben Ferguson, da far giocare nella propria squadra di pallacanestro.\nIl giovane, che parla l'italiano, si mostra per\u00f2 riluttante a partire e porta Bonfiglio in un lungo giro degli Stati Uniti, per sistemare alcune faccende personali. I due fanno, dapprima, tappa a Detroit, dove \u00e8 allestita una mostra di arte afroamericana (alla quale Ferguson ha spedito un quadro) e dove Bonfiglio scopre che Ferguson \u00e8 affiliato alle Pantere Nere. Successivamente, si spostano a Reno, ove Ferguson, dopo aver divorziato dalla moglie, coinvolge Bonfiglio nel dileggiamento di un ricco imprenditore, all'interno della villa di quest'ultimo. Infine, si recano a New Orleans, citt\u00e0 ove risiedono i genitori e i fratelli di Ferguson.\nOvunque i due si spostino, Bonfiglio assiste al razzismo diffuso tra la popolazione statunitense bianca (l'ostilit\u00e0 della polizia, che devasta la mostra d'arte a Detroit; i genitori bianchi che attendono l'uscita da scuola dei figli tenendosi distanti dai genitori di colore; un ospedale che non accetta un paziente afroamericano), oltre al degrado in cui vivono le persone di colore (disoccupazione, quartieri fatiscenti).\nA New Orleans, dopo aver picchiato la sorella, la quale aveva deciso di tingersi di biondo i capelli, Ferguson si ubriaca e, dopo una lite con Bonfiglio, viene scaricato da quest'ultimo, stanco del continuo peregrinare per gli Stati Uniti.\nPentito di aver abbandonato il giovane, Bonfiglio lo rintraccia tramite il consolato italiano a Miami, scoprendo che Ferguson \u00e8 stato arrestato. Raggiuntolo in carcere (ove assiste all'ennesimo episodio di razzismo, con i detenuti bianchi che, nell'ora d'aria, possono stare al riparo dalla pioggia sotto una tettoia, a cui non hanno, invece, diritto i detenuti di colore), Bonfiglio paga la cauzione. Ferguson accetta finalmente di partire per l'Italia, ma Bonfiglio gli concede di disputare un'ultima partita con la sua squadra, ad Atlanta.\nDurante la partita, i cestisti di colore interrompono il gioco, ed apostrofano duramente gli spettatori, accusando loro e il resto della societ\u00e0 statunitense di considerarli solo nello sport, per poi trattarli da persone inferiori nella vita di tutti i giorni.\nIl pubblico, stizzito per la protesta, invade il terreno di gioco, facendo scoppiare una rissa, nella quale Ferguson rimane ucciso. Bonfiglio torna cos\u00ec in Italia senza il campione, versando, durante il viaggio di ritorno in aereo, lacrime per la perdita di quello che ormai era diventato un amico."}
{"id": "1343055", "revid": "110157", "url": "https://it.wikipedia.org/wiki?curid=1343055", "title": "Dorohoi", "text": "Dorohoi \u00e8 una municipalit\u00e0 rumena di 30.661 abitanti, ubicato nel distretto di Boto\u0219ani, nella regione storica della Moldavia.\nGeografia fisica.\n\u00c8 geograficamente situato nella parte nord-occidentale della pianura moldava, sulla riva destra del fiume Jijia, nel nord-est della Romania a contatto tra la regione delle alte colline Bourul-Ib\u0103nesti sulla sinistra della valle del Siret. A nord della citt\u00e0 possiamo trovare la collina di Magura Ib\u0103ne\u0219ti, alta 385 metri, a ovest la collina di Gravel-Dersca di 472 metri, mentre a nord-ovest possiamo trovare la collina di Hap\u0103i, anch'essa altra 472 metri. La citt\u00e0 si trova all'intersezione del parallelo 47\u00b0 58' N con il meridiano 26 \u00b0 23' E. Questa latitudine fa s\u00ec che la citt\u00e0 riceva meno calore di calore delle citt\u00e0 situate a sud. Il clima \u00e8 temperato come nelle regioni continentali. La temperatura pi\u00f9 alta \u00e8 stata registrata il 6 agosto 1905, 38\u00a0\u00b0C, mentre la pi\u00f9 bassa, pari a -32,5\u00a0\u00b0C \u00e8 stata registrata il 5 febbraio 1940. I dintorni della citt\u00e0 sono caratterizzati dalla presenza di steppa e foresta.\nStoria.\nAgli albori della sua storia, Dorohoi era un fiorente mercato di legname e di prodotti agricoli situato nelle regioni montuose nel nord della Moldavia. I mercanti provenienti dagli stati confinanti si radunavano per la sua grande fiera, che si teneva ogni anno, il 12 giugno. L'insediamento viene citato per la prima volta in alcuni documenti del 1408, nei quali si stabiliva un trattato tra il voiv\u00f2da moldavo, Alexandru cel Bun, ed il re di Polonia e di Ungheria, Ladislao II Jagellone. Tutto ci\u00f2 fa pensare che il ruolo di Dorohoi come centro commerciale fosse gi\u00e0 emerso prima della fondazione dello stato moldavo.\nDorohoi fu citt\u00e0 capoluogo dell'omonimo distretto, ma venne degradata a municipalit\u00e0 quando la Romania perse la Bucovina del nord, sottratta dall'Unione Sovietica.\nIl 1\u00ba luglio 1940, l'esercito rumeno attu\u00f2 un pogrom sui locali ebrei. Malgrado l'atmosfera antisemita di quei tempi condusse alle leggi antisemite e alla confisca delle propriet\u00e0 degli ebrei, queste azioni militari non erano sostenute dal governo rumeno. Quando la cospirazione contro gli ebrei fu scoperta dal comando militare, alcune truppe furono inviate per porre fine all'abuso .\nLuoghi d'interesse.\nAppena usciti dal paese, in direzione Darabani, piccolo centro di confine con la Moldavia, si pu\u00f2 scorgere un grazioso lago situato nella localit\u00e0 Dragalina, da qui il nome dello stesso lago. Non \u00e8 molto esteso ma \u00e8 abbastanza grande da mantenere una buona quantit\u00e0 d'acqua per tutto l'anno. Lungo le sue rive vivono alcune famiglie, ed \u00e8 presente una piantagione di pioppi, per la produzione industriale. Il lago \u00e8 navigabile con piccole imbarcazioni, e, per chi ama la sfida \u00e8 possibile anche fare il bagno, le acque sono pure, ma la pericolosit\u00e0 di questi laghi \u00e8 conosciuta agli abitanti della regione.\nEconomia.\nLa cittadina \u00e8 basata su di un'economia di commercio e produzione. Il mercato principale, serve da luogo di scambio a tutte le zone limitrofe, la maggior parte dei paesi si appoggia alla predetta piazza per lo scambio di materie prime e manufatti, dando cos\u00ec luogo ad un mercato permanente tutti i giorni della settimana, particolarmente concentrato nelle domeniche. Al riguardo dei siti produttivi, sono presenti alcuni impianti industriali di aziende dedite alla confezione di abbigliamento e del comparto calzaturiero.\nCultura.\nIn citt\u00e0 si trova una chiesa costruita da \u0218tefan cel Mare (\"Stefano il Grande\")."}
{"id": "1343063", "revid": "767487", "url": "https://it.wikipedia.org/wiki?curid=1343063", "title": "Bonnie e Clyde all'italiana", "text": "Bonnie e Clyde all'italiana \u00e8 un film del 1983 diretto da Steno. Il lungometraggio \u00e8 una parodia della storia dei veri Bonnie e Clyde\nTrama.\nLeo Gavazzi \u00e8 un modesto rappresentante di commercio in giocattoli che vive in un seminterrato alla periferia di Roma. Giorno dopo giorno la sua occupazione \u00e8 sempre pi\u00f9 a rischio a causa dell'avvento sul mercato dei pi\u00f9 moderni giocattoli elettronici. \nRosetta Foschini (che preferisce farsi chiamare Giada) \u00e8 un'annunciatrice di comunicazioni ferroviarie impiegata alla stazione Termini di Roma, porta gli occhiali perch\u00e9 assai miope ed \u00e8 un tantino svampita.\nIl destino li fa incontrare un giorno in banca, durante una rapina, dove vengono presi come ostaggi dai rapinatori. Tuttavia questi ultimi, durante la fuga in macchina, hanno un incidente stradale e rimangono tramortiti. Leo e Giada, rimasti illesi, ne approfittano per fuggire, ma nella fuga Leo, anzich\u00e9 riprendersi la valigia con il proprio campionario, prende inavvertitamente quella, perfettamente identica, dei rapinatori, contenente il bottino.\nLeo \u00e8 molto timido e si innamora a prima vista di Giada, la quale, invece, ha perduto gli occhiali nella rapina e non riesce a vedere in volto il compagno di sventura, credendo quindi che sia un uomo giovane e prestante. I due tentano di raggiungere un centro abitato - che sar\u00e0 la graziosa cittadina di Tarquinia nel viterbese -, ma a breve scoprono che la polizia li considera i veri responsabili della rapina, tanto che la stampa li ha addirittura definiti \"i Bonnie e Clyde degli anni '80\". Dopo aver perduto la valigia con la refurtiva, vengono catturati dai rapinatori, che intendono tornare in possesso del bottino.\nDopo una serie di disavventure, i due si imbattono in un criminale evaso, che propone loro di partecipare ad un colpo ai danni di un furgone portavalori. Giada convince Leo ad accettare, poich\u00e9 ritiene la loro situazione ormai compromessa. Il delinquente corteggia Giada, che sembra ricambiarlo, suscitando l'invidia di Leo. Durante il colpo, vengono per\u00f2 catturati dai rapinatori della banca, che li conducono in una barca, covo del loro capo.\nMa, una volta entrati nell'imbarcazione e aperto il furgone, sbuca da questo un drappello di carabinieri che arrestano l'intera banda. Si scopre a questo punto che l'evaso era in realt\u00e0 un capitano dei carabinieri e che le forze dell'ordine sapevano fin dall'inizio dell'innocenza di Leo e Giada, ma che avevano deciso di usarli come esche per arrivare al capo della banda di rapinatori.\nIl capitano rende a Leo la valigia con il campionario e consegna a Giada un paio di occhiali. Credendo che la ragazza sia rimasta delusa dal suo aspetto fisico e credendola ricambiare la corte del capitano, Leo se ne va, tentando di riprendere la vita di sempre. Tuttavia, mosso dall'amore per Giada, la raggiunge all'aeroporto, dove lei gli rivela di ricambiarlo. Giada gli mostra di aver ripreso la valigia con il denaro della rapina: dopo essersi imbarcati su un aereo, i due fuggono dall'Italia.\nColonna sonora.\nNei titoli di testa e nel corso del film \u00e8 presente la canzone \"Rhapsody\" di Bonnie Bianco.\nDistribuzione.\nLa pellicola \u00e8 stata distribuita nelle sale cinematografiche italiane il 17 febbraio 1983.\nAccoglienza.\nIncassi.\nIl film si \u00e8 classificato al 49\u00ba posto tra i primi 100 film di maggior incasso della stagione cinematografica italiana 1982-1983."}
{"id": "1343064", "revid": "1987609", "url": "https://it.wikipedia.org/wiki?curid=1343064", "title": "Gamzigrad", "text": "Gamzigrad (la latina Felix Romuliana) \u00e8 una citt\u00e0 della Serbia situata a sud del Danubio, nei pressi di Zaje\u010dar. Dal 2007 il palazzo di Galerio, simbolo della citt\u00e0, \u00e8 stato inserito dall'UNESCO tra i Patrimoni dell'umanit\u00e0. Gli abitanti del villaggio sono valacchi (parlano arumeno).\nStoria.\nNei pressi dei bagni termali di Gamzigrad si trovano le rovine, risalenti al tardo Impero romano che compongono il complesso di \"Felix Romuliana\", uno dei pi\u00f9 importanti siti europei dell'epoca della tetrarchia di Diocleziano. \nI primi esploratori credevano che le vecchie rovine fossero un campo militare romano, a causa delle dimensioni delle numerose torri che compongono la cinta muraria. Altri scavi fatti a partire dal 1953 dimostrarono che fu, in effetti, un palazzo imperiale. Venne creato da uno dei tetrarchi, Galerio, figlio adottivo e genero di Diocleziano. Galerio fece iniziare i lavori nel 298, dopo la vittoria sui Parti che gli valse ammirazione e gloria, per segnalare il suo luogo di nascita. Prese il nome di Felix Romuliana in memoria della madre di Galerio, Romula, sacerdotessa pagana. Questo complesso di templi e palazzi divenne luogo di culto della madre nonch\u00e9 villa lussuosa in cui Galerio visse gli ultimi anni della sua vita. \nRomuliana rimase abitata e svolse il suo compito finch\u00e9 non venne saccheggiata dagli Unni a met\u00e0 del V secolo. In seguito divenne un insediamento di coloni e artigiani ed infine venne abbandonato, all'inizio del VII secolo, con l'arrivo degli Slavi.\nGli scavi nella fortezza hanno portato alla luce i resti di un palazzo con mosaici, colonne, fregi, bagni. Le porte cittadine impressionanti, le torri e il perimetro murato testimoniano che il Palazzo-citt\u00e0 era predisposto per resistere ad un eventuale assedio.\nTra le importanti scoperte si possono citare la testa-ritratto di Galerio incoronato, in porfido egiziane e monete che permettono di datare il complesso.\nDurante la trentunesima sessione del Comitato dei patrimoni dell'umanit\u00e0 a Christchurch, Nuova Zelanda, tra il 23 giugno ed il 2 luglio, il palazzo di Galerio venne inserito tra i siti protetti dall'UNESCO."}
{"id": "1343068", "revid": "125184635", "url": "https://it.wikipedia.org/wiki?curid=1343068", "title": "Enrico Castellani", "text": "Biografia.\nNato a Castelmassa, in provincia di Rovigo, studia arte, scultura e architettura in Belgio fino al 1956, anno in cui si laurea alla \"\u00c9cole Nationale Superieure\". L'anno successivo torna in Italia, stabilendosi a Milano, qui diviene esponente attivo della nuova scena artistica. In particolare stringe rapporti di amicizia e collaborazione con Piero Manzoni, con il quale forma un sodalizio artistico che incuriosiva i commentatori dell'epoca per il contrasto tra le loro personalit\u00e0: tanto era vulcanico, scapigliato e giocoso Manzoni quanto Castellani era serio, distinto e riflessivo. Dopo prime esperienze di carattere informale, ispirate all'action painting americana e soprattutto da Mark Tobey, riconoscendo questo tipo di arte come maturo per un superamento, elabora con la collaborazione alla rivista \"Azimuth\" da lui fondata insieme a Manzoni, un nuovo inizio, che propone l'azzeramento totale dell'esperienza artistica precedente, basato su un nuovo patto con il progresso sociale.\nTale azzeramento viene realizzato da Manzoni, Castellani e Bonalumi con l'utilizzo di tele monocrome (spesso totalmente bianche) estroflesse con varie tecniche in modo da creare effetti di luci ed ombre cangianti con l'inclinazione della sorgente luminosa. Si tratt\u00f2 di un'esperienza del tutto originale e considerata di fondamentale importanza nella storia dell'arte astratta del novecento, non solo per quanto riguarda la scena italiana, ma soprattutto di quella internazionale, la cui eco influenz\u00f2 ed ispir\u00f2 Donald Judd che in un articolo del 1966 defin\u00ec Castellani padre del minimalismo. Se Piero Manzoni scelse come materiali prediletti il caolino e il cotone per i suoi celeberrimi \"Achromes\", Castellani avvia un percorso rigorosissimo di studio ed analisi delle possibilit\u00e0 fornite dall'estroflessione della tela mediante l'utilizzo di chiodi e centine inserite dietro la tela.\n\u00c8 nel 1959 che Castellani realizza la sua prima superficie a rilievo, dando vita ad una poetica che sar\u00e0 la sua cifra stilistica costante e rigorosa e definendo ci\u00f2 che la critica ha chiamato \u201cripetizione differente\u201d, considerata da molti critici di estrema purezza, dove la ripetizione accuratamente scelta dei pieni e dei vuoti data dalle ritmiche estroflessioni della tela costituisce un percorso sempre nuovo, anche se coerente e intenso.. Da allora il suo procedere continua a svilupparsi nell'ambito dell'estroflessione, ma nella sua compatta e coerente produzione troviamo alcune opere che si discostano nettamente dalle superfici a rilievo, rivelando molto su temi cari a Castellani quali il tempo, il ritmo e lo spazio.\nAnche nelle rare opere su carta Castellani \u00e8 riuscito a realizzare il suo personalissimo stile di estroflessioni ritmiche. Nel 1967 realizza \"Ambiente bianco\" per la mostra \"Lo spazio dell'immagine\", a Palazzo Trinci, a Foligno; nel 1968, in occasione de \"Il teatro delle mostre\", alla galleria La Tartaruga di Roma, viene presentato \"Il muro del tempo\"; nel 1969 realizza \"Spartito\" e nel 1970 \"Obelisco\". Dal suo esordio sino ad oggi si susseguono una serie di importanti esposizioni in spazi pubblici e privati.Partecipa alla Biennale di Venezia nel 1964, nel 1966 (con una sala personale), nel 1984 e nel 2003. Nel 1965 partecipa alla collettiva \"The Responsive Eye\" al MoMA di New York e alla VIII Biennale di San Paolo in Brasile. Nel 1970 prende parte alla collettiva \"Vitalit\u00e0 del negativo nell'arte italiana\", a cura di Achille Bonito Oliva, al Palazzo delle Esposizioni di Roma. Nel 1981 partecipa a \"Identit\u00e9 Italien. L'art en Italie depuis 1959\", a cura di Germano Celant, al Centre Pompidou di Parigi. Nel 1983 \u00e8 a Palazzo Reale di Milano per la mostra \"Arte Programmata e cinetica 1953-63\"; nel 1994 \u00e8 invitato alla mostra \"The Italian metamorhosis\" al Salomon R. Guggenheim Museum di New York.\nTra le mostre pi\u00f9 recenti ricordiamo le personali nella Galleria Lia Rumma di Milano nel 1999 e quelle nella Galleria Fumagalli di Bergamo nel 1997 e nel 2001. Nel 2001 \u00e8 invitato alle collettive \"Materia/Niente\", curata da Luca Massimo Barbero, alla Fondazione Bevilacqua La Masa di Venezia e a \"Belvedere italiano- Linee di tendenza nell'arte contemporanea 1945/2001\", curata da Achille Bonito Oliva, al Centre for Contemporary Art di Varsavia. Un'importante mostra antologica curata da Germano Celant \u00e8 stata allestita alla Fondazione Prada di Milano nel 2001 e a Kettle's Yard a Cambridge nel 2002, anno in cui presenta il suo lavoro anche nella Galleria di Franca Mancini a Pesaro e in quella di Greta Meert a Bruxelles. Nel 2004 espone a Parigi nella Galerie di Meo e nel 2005 al Museo Pushkin delle Belle Arti, a Mosca, viene allestita una sua mostra curata da Bruno Cor\u00e0.\nNel 2006 espone alla Galleria Lia Rumma a Napoli e all'Auditorium a Roma. Nel 2009 una serie di lavori recenti accostati ad un grosso nucleo di opere storiche sono proposte da Haunch of Venison a New York in una mostra curata da Adachiara Zevi mentre nella sede di Londra della stessa galleria le opere di Castellani vengono esposte in dialogo con quelle di Dan Flavin, Donald Judd e G\u00fcnther Uecker. Il 13 ottobre 2010 Enrico Castellani riceve dal Principe Hitachi, Patrono Onorario della Japan Art Association, il Praemium Imperiale per la pittura, il pi\u00f9 alto riconoscimento artistico a livello internazionale. Nel 2012, Castellani partecipa con altri sette artisti (Getulio Alviani, Pablo Atchugarry, Fernando Botero, Piero Guccione, Marcello Lo Giudice e Thomas Ruff) al progetto \"Save the Mediterranean Sea\" in collaborazione con Christie's London e la Prince Albert II of Monaco Foundation, a favore della salvezza dei nostri mari. Le opere di Castellani, nel mercato dell'arte, sono fra le pi\u00f9 ricercate e costose fra quelle del novecento italiano, con quotazioni che hanno ampiamente superato il milione di dollari e sono regolarmente scambiate nelle aste pi\u00f9 prestigiose quali le famose \"Italian Sales\" di Londra.\nEsposizioni.\nPrincipali esposizioni dal 1999 al 2019.\n1999\n2001\n2002\n2004\n2005\n2006\n2009\n2010\n2011\n2012\n2013\n2014\n2015\n2016\n2017\n2018\n2019\n2021"}
{"id": "1343069", "revid": "767487", "url": "https://it.wikipedia.org/wiki?curid=1343069", "title": "Holy Moses", "text": "Gli Holy Moses sono una band thrash metal tedesca, nata nel 1979 ad Aquisgrana."}
{"id": "1343073", "revid": "1318658", "url": "https://it.wikipedia.org/wiki?curid=1343073", "title": "Carteggio (nautica)", "text": "Il carteggio \u00e8 un termine nautico che indica l'uso di carte nautiche raffiguranti la zona di mare che si intende solcare, esso permette di individuare la rotta ideale e di risolvere i vari problemi inerenti alla navigazione.\nDati come punti fissi il luogo di partenza e quello di arrivo, il carteggio \u00e8 quell'insieme di calcoli che portano a stimare il percorso che dovr\u00e0 essere seguito durante la navigazione in mare aperto.\nIl navigante dovr\u00e0 attenersi alla rotta cos\u00ec trovata, per evitare eventuali ostacoli o/e di sbagliare direzione a causa di venti e correnti marine.\nLe operazioni fondamentali del carteggio sono: \nGli strumenti necessari per effettuare il carteggio sono:\nOggi il carteggio classico \u00e8 stato quasi completamente sostituito dalla cartografia digitale supportata dalle funzioni GPS, tuttavia per il rilascio della patente nautica da diporto (entro e oltre le 12 miglia dalla costa) \u00e8 richiesto il completamento della prova di carteggio. \nCollegamenti esterni.\nEsercizi di carteggio nautico entro e oltre le 12 miglia svolti passo per passo\nEsercizi di carteggio da scaricare"}
{"id": "1343074", "revid": "15756", "url": "https://it.wikipedia.org/wiki?curid=1343074", "title": "Centro Pallacanestro Rende", "text": "Il Centro Pallacanestro Rende \u00e8 la principale squadra di pallacanestro femminile di Rende (Cs).\nStoria.\nDurante le stagioni 2002-03, 2003-04 e 2004-05 ha disputato dei buoni campionati di Serie A2. Nel 2005-06 si \u00e8 classificato 13\u00ba e si \u00e8 salvato battendo Battipaglia ai play-out. Nel 2006-07 si \u00e8 classificato all'11\u00ba posto nel girone B, salvandosi senza passare dagli spareggi.\nNel 2010-'11 retrocede in Serie B dopo i play-out, ma non \u00e8 inclusa tra le squadre aventi diritto alla categoria. In seguito, la societ\u00e0 annuncia di non procedere con la richiesta di ripescaggio in A2 e quindi la partecipazione alla Serie B; il nuovo allenatore \u00e8 Pierpaolo Carbone."}
{"id": "1343076", "revid": "88812", "url": "https://it.wikipedia.org/wiki?curid=1343076", "title": "Finalismo", "text": ""}
{"id": "1343087", "revid": "28057", "url": "https://it.wikipedia.org/wiki?curid=1343087", "title": "Spedalit\u00e0 romane", "text": "Per spedalit\u00e0 romane per gli ultimi decenni dell'Ottocento e per tutta la prima met\u00e0 del Novecento si intende quell'istituto di diritto amministrativo che permetteva la ripartizione tra tutti i comuni italiani delle spese per i ricoveri ospedalieri sostenuto dagli istituti romani.\nQuadro storico.\nIl regno d'Italia dopo l'unificazione e la Presa di Roma, si trov\u00f2 ad affrontare un problema di enorme portata. Lo stato liberale aveva posto a carico dei comuni l'onere per la cura degli indigenti. \nNello stesso tempo le leggi eversive avevano incamerato al demanio, per essere poi in genere malamente venduto, un'enorme quantit\u00e0 di beni ecclesiastici che prima - anche tramite la distribuzione ai poveri, malati compresi, dell'enorme afflusso di elemosine da tutta la cristianit\u00e0 - faceva fronte (sia pure in modo inadeguato) anche alle esigenze dei pi\u00f9 umili. Sia pure non sempre rispettato, c'era il principio della Quarta pauperum: un quarto dei redditi del patrimonio ecclesiastico era destinato ai poveri.\nUn sia pure precario equilibrio tra risorse ed esigenze era stato possibile in quasi tutta Italia, ma la situazione era insostenibile a Roma.\nPer antica tradizione in una citt\u00e0 capitale di tutto il mondo cattolico, dove confluivano le offerte da tante parti d'Europa, vi era una massa di diseredati che viveva solo di sussidi. Oltre a questa situazione, ormai radicata c'era la circostanza che in una vastissima area dell'Italia centrale e della confinante zona meridionale, non esistevano praticamente strutture sanitarie moderne ed era necessario curarsi negli ospedali romani.\nPer la citt\u00e0 di Roma c'era la concreta impossibilit\u00e0 di far fronte a tali oneri. Il legislatore risolse la questione creando un complesso sistema di ripartire tali oneri a carico dei comuni di origine dei cittadini poveri curati negli ospedali romani.\nLa fine dell'istituto.\nLa nuova sensibilit\u00e0 sociale aveva trasferito dapprima agli istituti mutualistici come l'Inam e poi alle Regioni, nell'ambito del Servizio Sanitario Nazionale da poco istituite il peso degli oneri ospedalieri. Ancora nel 1960 l'onere delle \"spedalit\u00e0 romane\" venivano considerati insopportabili per i comuni medio-piccoli Era venuto pertanto meno il motivo di esistere dell'istituto delle \"spedalit\u00e0 romane\". Nondimeno la farraginosit\u00e0 delle regole aveva portato ad un enorme contenzioso, risolto autoritativamente dal legislatore con una legge del 1984 che aveva abolito le rispettive ragioni di credito-debito tra comuni e Stato.\nL'importanza storiografica.\nL'enorme massa di documenti disponibili negli archivi di Stato e in quelli comunali, hanno attirato l'attenzione degli studiosi dei fenomeni storici, in quanto l'analisi dei dati, permette la ricostruzione delle migrazioni interne per la citt\u00e0 di Roma \nControversie.\nNel dicembre 2008 il \"Sole 24 Ore\" denunci\u00f2 un prezzo troppo basso delle numerose vendite del patrimonio immobiliare ospedaliero di propriet\u00e0 delle ASL, con cui storicamente gli ospedali si finanziavano, come ad esempio l'ospedale San Giacomo, avvenute tra il 2004 e il 2007 (926 immobili in prevalenza siti nel centro storico e anche di pregio, pi\u00f9 del 60% dei quali vincolati dalle Belle Arti) valorizzate alla media di 1.600 Euro al metro quadrato."}
{"id": "1343090", "revid": "287204", "url": "https://it.wikipedia.org/wiki?curid=1343090", "title": "Nel nido delle tartarughe", "text": "Nel nido delle tartarughe \u00e8 un romanzo rosa scritto da Mary Alice Monroe nel 2002, stampato nel 2005 nella collana I nuovi bestsellers con il numero 311 dalla Harlequin Mondadori e nel 2003 nella collana I Chiaroscuri.\nMary Alice Monroe vive con la famiglia sull'Isola delle Palme nella Carolina del Sud, dove fa parte di un comitato per la tutela delle tartarughe, questo libro \u00e8 arrivato ad una vendita di oltre 300.000 copie.\nOgni inizio di capitolo vi \u00e8 la spiegazione della vita della Tartaruga Marina (dal latino Caretta Caretta). Verso la fine del racconto vi \u00e8 un minidecalogo per la salvaguardia delle tartarughe.\nTrama.\nCara una ragazza che vive a Chicago, riceve una lettera dalla madre Olivia, per gli amici Lovie, che gli chiede di raggiungerla all'Isola delle Palme in una casa sulla spiaggia detta Primorose Cottage. Cara accetta dato che allo stesso tempo perde il lavoro, arrivata dalla madre si accorge che ha in casa un ospite, \u00e8 Toy, una ragazza giovane incinta, cacciata dai suoi genitori.\nUna notte la madre sveglia Cara e gli chiede di seguirla sulla spiaggia e gli fa osservare una testuggine che sta depositando delle uova, quando la tartaruga si \u00e8 rituffata nel mare, Lovie gli confessa che ha un male incurabile (un tumore), incurabile e gli resta solo l'estate. Cos\u00ec per tutto il tempo che resta decide di stargli al suo fianco, e fa ristrutturare il cottage, rovinato dall'ultimo passaggio di un uragano, chiedendolo all'amico Brett, tuttofare conosciuto da poco. La madre per inaugurare la fine dei lavori decide di organizzare la festa per il 4 luglio.\nCol passare del tempo succedono molte cose e Cara resta vicino alla madre, fino a che si spegne seduta sulla veranda, ringraziando il signore di aver risposto alla lettera ed essere ritornata al suo fianco, cos\u00ec tanto che decide di non pi\u00f9 ripartire."}
{"id": "1343092", "revid": "466539", "url": "https://it.wikipedia.org/wiki?curid=1343092", "title": "Balut", "text": "Il balut (in vietnamita tr\u1ee9ng v\u1ecbt l\u1ed9n o h\u1ed9t v\u1ecbt l\u1ed9n, in cambogiano pong tea khon) \u00e8 un piatto tipico di molti paesi del Sud-est asiatico; consiste in un uovo di anatra o di gallina fecondato e bollito nel suo guscio poco prima della schiusa, quando l'embrione al suo interno \u00e8 quasi completamente formato.\nDiffusione.\nViene considerato una prelibatezza in tutta l'Asia sud-orientale e in particolare nelle Filippine, in Cambogia, in Vietnam, nel Laos e in alcune aree della Cina, dove \u00e8 noto con il nome locale di \"m\u00e1od\u00e0n\" (\u6bdb\u86cb, letteralmente \"uova pelose\"). In questi paesi viene considerato un alimento afrodisiaco e per questo motivo viene spesso venduto durante la notte nei quartieri di divertimento da venditori ambulanti. \nPreparazione e consumo.\nLa preparazione del balut inizia con la raccolta delle uova inseminate, che vengono sistemate in canestri esposti al sole e tenuti al caldo, per favorire lo sviluppo dell'embrione. Dopo sette giorni, le uova vengono esaminate in controluce per verificare all'interno la presenza dell'embrione; quelle che lo contengono continuano ad essere incubate per altri otto giorni circa, dopodich\u00e9 sono pronte per essere lessate.\nIl tempo totale di incubazione pu\u00f2 per\u00f2 variare a seconda degli stili culinari: nelle Filippine ad esempio, l'uovo viene bollito prima che abbia raggiunto i 17 giorni; in questo modo l'embrione si mantiene tenero ed interamente edibile, avendo ancora il becco molle e le zampe, gli artigli ed in generale le ossa ancora non sviluppati. Vietnamiti e Cambogiani sono invece soliti cuocere le uova dopo che queste hanno passato i 20 o pi\u00f9 giorni di sviluppo, quando cio\u00e8 lo scheletro \u00e8 gi\u00e0 presente, sebbene non sia ancora calcificato e si presenti per questo morbido.\nIl balut (parola che, in lingua filippina, significa letteralmente \"incartato\") pu\u00f2 essere consumato direttamente dal guscio, eventualmente condito con sale o con aceto. In alternativa, pu\u00f2 venire servito \"al piatto\" accompagnato da varie salse."}
{"id": "1343095", "revid": "767487", "url": "https://it.wikipedia.org/wiki?curid=1343095", "title": "X-Live in Los Angeles", "text": "X-Live in Los Angeles \u00e8 un DVD del gruppo punk statunitense X, contenente la registrazione di un concerto tenuto alla fine di novembre del 2004 a Los Angeles, loro citt\u00e0 di origine.\nLe canzoni eseguite durante il concerto sono tratte dai primi quattro dischi del gruppo."}
{"id": "1343099", "revid": "767487", "url": "https://it.wikipedia.org/wiki?curid=1343099", "title": "Txalaparta", "text": "La txalaparta \u00e8 uno strumento a percussione tipico e originario dei Paesi Baschi, simile alla toaca rumena.\n\u00c8 composto da un numero variabile di tavole di legno (di solito tre o quattro) lunghe in media 2 metri, spesse cinque centimetri e larghe venti. Le tavole sono poggiate su dei cavalletti, mentre per ammortizzare i colpi e affinch\u00e9 le tavole vibrino, si mettono pelli di montone conciate o altri materiali sintetici capaci di creare un evidente riverbero.\nLo si suona sempre in coppia colpendo le tavole con dei mazzuoli cilindrici di 40 centimetri tenuti verticalmente. I mazzuoli sono di banano, legno molto meno resistente delle tavole che di solito sono di rovere o faggio (ma vengono usati anche legni africani pi\u00f9 pregiati quali bubinga e sapeli); ci\u00f2 crea un suono incisivo e penetrante attraverso cui si producono ritmi suggestivi e arcaici.\nLa sua origine \u00e8 tuttora sconosciuta ma una delle teorie ne fa uno strumento di comunicazione degli antichi pastori baschi. Esiste una variante meno conosciuta che si chiama \"kirikoketa\"."}
{"id": "1343101", "revid": "94902", "url": "https://it.wikipedia.org/wiki?curid=1343101", "title": "Maodan", "text": ""}
{"id": "1343102", "revid": "94902", "url": "https://it.wikipedia.org/wiki?curid=1343102", "title": "Tr\u1ee9ng v\u1ecbt l\u1ed9n", "text": ""}
{"id": "1343103", "revid": "94902", "url": "https://it.wikipedia.org/wiki?curid=1343103", "title": "Trung vit lon", "text": ""}
{"id": "1343110", "revid": "125252897", "url": "https://it.wikipedia.org/wiki?curid=1343110", "title": "Fascio (teoria delle categorie)", "text": "In matematica, un fascio \u00e8 uno degli strumenti fondamentali per lo studio delle propriet\u00e0 geometriche degli oggetti. Un fascio permette di esprimere le relazioni tra piccole regioni di uno spazio topologico e lo spazio totale. Per costruire un fascio si parte, in genere, da uno spazio topologico \"X\", e si assegna ad ogni sottoinsieme aperto \"U\" di \"X\" un dato \"F\"(\"U\"), quale un insieme, un gruppo, o un anello. In genere, se si vogliono studiare propriet\u00e0 geometriche dello spazio topologico \"X\", il dato \"F\"(\"U\") assegnato all'aperto \"U\" \u00e8 costituito da una famiglia di oggetti geometrici definiti su \"U\", come funzioni, campi vettoriali, o forme differenziali.\nLa definizione formale.\nIl primo passo per poter definire un fascio \u00e8 definire il concetto di \"prefascio\", con il quale si formalizza l'idea di associare determinati dati ad ogni aperto. In seguito, si enunciano i due assiomi di fascio: la normalizzazione e l'incollamento.\nDefinizione di prefascio.\nSia \"X\" uno spazio topologico, e sia C una categoria. In genere, C pu\u00f2 essere la categoria degli insiemi, dei gruppi, dei gruppi abeliani, o quella degli anelli commutativi. Un prefascio \"F\" su \"X\" a valori in C \u00e8 allora definito dai dati seguenti:\nI morfismi \"res\"\"V\",\"U\" sono detti morfismi di restrizione, e devono soddisfare le due propriet\u00e0 seguenti:\nIl secondo assioma afferma che il risultato della restrizione prima da \"U\" a \"V\" ed in seguito da \"V\" a \"W\" \u00e8 uguale al risultato della restrizione direttamente da \"U\" a \"W\".\nEsiste un modo pi\u00f9 compatto per esprimere la nozione di prefascio su uno spazio topologico, utilizzando la teoria delle categorie. Infatti, se \"X\" \u00e8 uno spazio topologico, allora possiamo definire la \"categoria degli aperti di\" \"X\", che indicheremo con \"Op\"(\"X\") in questo modo:\nAllora, un prefascio \"F\" su \"X\" a valori in una categoria C \u00e8 semplicemente un funtore controvariante da \"Op\"(\"X\") a C. Ovviamente, questa definizione si pu\u00f2 generalizzare al caso in cui la categoria di partenza sia una qualsiasi categoria: ogni funtore controvariante tra le categorie \u00e8 un prefascio; si veda prefascio (teoria delle categorie).\nSe \"F\" \u00e8 un prefascio su \"X\" a valori in C, ed \"U\" \u00e8 un aperto in \"X\", allora \"F\"(\"U\") \u00e8 detto sezione di \"F\" su \"U\". Se C \u00e8 una categoria concreta, allora ogni elemento di \"F\"(\"U\") \u00e8 chiamato sezione. In particolare, un elemento di \"F\"(\"X\") \u00e8 detto sezione globale. Talvolta, specialmente nel contesto della coomologia di fasci, l'oggetto \"F\"(\"U\") \u00e8 denotato anche come \u0393(\"U\",\"F\").\nDefinizione di fascio.\nUn fascio \"F\" su \"X\" a valori in C \u00e8 un prefascio che verifica i due assiomi di normalizzazione e di incollamento.\nL'assioma di incollamento \u00e8 pi\u00f9 importante. Per semplicit\u00e0, supponiamo che C sia una categoria concreta. Sia \"I\" un insieme di indici, per ogni formula_3 si scelga un aperto formula_4, e sia formula_5 la loro unione.\nUn prefascio che verifica solo l'assioma di incollamento S1 \u00e8 detto prefascio separato (o anche monoprefascio). I due assiomi possono essere uniti in un unico assioma di incollamento, richiedendo in S2 non solo l'esistenza, ma anche l'unicit\u00e0 della sezione \"s\" su \"U\". Sono proprio i due assiomi di incollamento che ci permettono di passare da una collezione locale di dati, cio\u00e8 dati definiti solo su aperti, ad un dato globale, definito cio\u00e8 su tutto lo spazio topologico.\nEsempi.\nFasci di funzioni.\nIl primo, fondamentale esempio di fascio \u00e8 quello delle funzioni continue a valori reali su uno spazio topologico \"X\". La categoria di arrivo \u00e8, per il momento, quella degli insiemi.\nIniziamo con il definire un prefascio, associando all'insieme vuoto il singoletto (dall'insieme vuoto a un qualsiasi insieme c'\u00e8 solo la funzione vuota), e ad ogni aperto non vuoto \"U\" di \"X\", l'insieme \"F\"(\"U\") delle funzioni continue \"f\":\"U\" \u2192 R. Dati ora due aperti formula_1, possiamo definire il morfismo di restrizione\nper ogni funzione formula_18, dove formula_19 \u00e8 la restrizione della funzione \"f\" al sottoinsieme aperto \"V\" di \"U\". Dato che \"f\" \u00e8 una funzione continua su \"U\" a valori reali, anche formula_20 sar\u00e0 continua (su \"V\") a valori reali, cio\u00e8 un elemento di \"F\"(\"V\").\nL'assioma di normalizzazione \u00e8 soddisfatto per costruzione. Dobbiamo quindi verificare l'assioma di incollamento. Siano quindi formula_21 un insieme di indici, formula_22 una famiglia di aperti di \"X\" e sia formula_5.\nSiano formula_24 due funzioni continue definite su \"U\" a valori reali tali che per ogni formula_3 formula_26. Allora, per ogni punto formula_27 si ha che formula_28, cio\u00e8 formula_29. L'assioma di incollamento S1 \u00e8 quindi verificato.\nSe ora, per ogni \"i\", formula_30 sono funzioni continue su formula_4 a valori reali tali che per ogni formula_32 si ha formula_33, allora esiste una funzione formula_18 continua su \"U\" e a valori reali tale che formula_35 per ogni \"i\": basta definire la funzione punto per punto. Pi\u00f9 precisamente, per ogni formula_27 esiste formula_3 tale che formula_38, e si definisce quindi formula_39. Si verifica facilmente che tale \"f\" \u00e8 ben definita, continua su \"U\", a valori reali.\nPoich\u00e9 l'insieme delle funzioni continue definite su un aperto \"U\" di \"X\" a valori reali \u00e8 uno spazio vettoriale reale, il fascio appena costruito pu\u00f2 essere visto non solo come fascio di insiemi, ma come fascio di spazi vettoriali reali.\nL'esempio pu\u00f2 essere generalizzato in vari modi:\nAltri esempi.\nAltri importanti esempi di prefasci e fasci sono i seguenti:\nInfine, altri due esempi di prefasci che non sono fasci:\nMorfismi di fasci.\nSiano formula_61 e formula_62 due prefasci su uno spazio topologico \"X\", entrambi a valori in una categoria C. Un \"morfismo di prefasci\" \u03c6 : formula_62 \u2192 formula_61 \u00e8 una collezione di morfismi per ogni aperto \"U\", \u03c6(\"U\") : formula_65 \u2192 formula_66 nella categoria C, con la condizione che per ogni aperto \"U\" di un aperto \"V\" di \"X\", si abbia un diagramma commutativo:\nLa condizione di commutativit\u00e0 del diagramma dice che se \"s\" \u00e8 una sezione di formula_67, allora inviare \"s\" nella sua immagine \u03c6(\"U\")(\"s\") in formula_68, ed in seguito restringerla ad \"U\" d\u00e0 lo stesso risultato di prima restringere \"s\" ad \"U\", e poi inviare la restrizione nella sua immagine in formula_66.\nNel caso in cui formula_61 e formula_62 siano due fasci, un \"morfismo di fasci\" \u03c6 : formula_62 \u2192 formula_61 \u00e8 semplicemente un morfismo di prefasci.\nAbbiamo quindi la possibilit\u00e0 di definire la nozione di categoria dei prefasci su \"X\" a valori nella categoria C, indicata con \"PSh\"(\"X\",C), i cui oggetti sono i prefasci su \"X\" a valori in C, ed i cui morfismi sono i morfismi di prefasci appena definiti. Una sottocategoria di \"PSh\"(\"X\",C) \u00e8 la categoria \"Sh\"(\"X\",C) i cui oggetti sono i prefasci che sono anche fasci. Poich\u00e9 i morfismi tra due fasci sono esattamente i morfismi tra i due pensati solo come prefasci, \"Sh\"(\"X\",C) \u00e8 una sottocategoria piena di \"PSh\"(\"X\",C). In particolare, se C \u00e8 una categoria abeliana, anche \"PSh\"(\"X\",C) e \"Sh\"(\"X\",C) lo sono.\nUn \"isomorfismo di (pre)fasci\" \u00e8 un isomorfismo in questa categoria. Si dimostra facilmente che un morfismo \u03c6 di (pre)fasci \u00e8 un isomorfismo se e solo se \u03c6(\"U\") \u00e8 un isomorfismo in C per ogni aperto \"U\". La stessa cosa vale per un monomorfismo, mentre non \u00e8 vera in generale per un epimorfismo.\nUsando la definizione di prefascio come funtore controvariante tra la categoria \"Op\"(\"X\") e la categoria C, possiamo definire un morfismo di prefasci come una trasformazione naturale tra funtori.\nFascio associato ad un prefascio.\nCome si \u00e8 visto negli esempi elencati precedentemente, non sempre un prefascio verifica gli assiomi di fascio, in particolar modo quelli di incollamento. Poich\u00e9 le propriet\u00e0 di fascio sono quelle che permettono di tener conto del passaggio da dati locali a dati globali, rendendo i fasci strumenti pi\u00f9 potenti per la geometria, \u00e8 spesso utile sostituire un prefascio con un vero e proprio fascio.\nEsiste un procedimento standard per associare ad ogni prefascio \"F\" un fascio \"aF\", chiamato \"fascificato di\" \"F\", o \"fascio associato ad\" \"F\". Pi\u00f9 precisamente, si pu\u00f2 definire un funtore \"a\" : \"PSh\"(\"X\",C) \u2192 \"Sh\"(\"X\",C), chiamato \"funtore di fascificazione\". Inoltre, il fascio associato ad \"F\" \u00e8 munito di un morfismo \"a\"\"F\" : \"F\" \u2192 \"aF\". La coppia (\"aF\",\"a\"\"F\") verifica la seguente propriet\u00e0 universale: per ogni fascio \"G\" e per ogni morfismo di prefasci \"f\" : \"F\" \u2192 \"G\", esiste un unico morfismo \"af\" : \"aF\" \u2192 \"G\" tale che \"af\"\u00a0\u00a0\"a\"F = \"f\".\nConseguenza della propriet\u00e0 universale \u00e8 che una volta dimostrata l'esistenza di un fascio che la verifica, questo \u00e8 automaticamente unico (a meno di isomorfismo).\nUn metodo per costruire il fascio associato ad un prefascio \"F\" \u00e8 il seguente: per prima cosa, definiamo un prefascio \"F\"# nel modo seguente: per ogni aperto \"U\", si pone \"F\"#(\"U\") = \"F\"(\"U\")/~, dove \"a\" ~ \"b\" se e solo se esiste un ricoprimento di \"U\" dato da aperti formula_4 tale che per ogni \"i\"\nSi verifica facilmente che \"F\"# \u00e8 un prefascio separato. Ora, definiamo \"aF\"(\"U\") = \"F\"#(\"U\")/~, dove la relazione di equivalenza \u00e8 definita nel modo seguente: siano \"s\" e \"t\" in \"F\"#(\"U\"), che possiamo identificare con due famiglie formula_76, formula_77, e formula_78, formula_79, dove formula_80 e formula_81 sono due ricoprimenti aperti di \"U\". Allora diciamo che \"s\" ~ \"t\" se esiste un ricoprimento formula_82 di \"U\" che sia sottoricoprimento di \"V\" e \"W\" (cio\u00e8, per ogni \"k\" in \"K\" esistono \"i\" in \"I\" e \"j\" in \"J\" tale che formula_83), tale che\nSi verifica facilmente che \"aF\" \u00e8 un fascio, ed il morfismo \"a\"F \u00e8 il morfismo quoziente.\nUn metodo alternativo per definire il fascio associato ad un prefascio \"F\" \u00e8 costruire lo spazio \u00e9tale associato ad \"F\".\nImmagine diretta ed inversa.\nSia \"f\" : \"X\" \u2192 \"Y\" una funzione continua tra due spazi topologici, e sia formula_61 un fascio su \"X\". Utilizzando il morfismo \"f\" \u00e8 possibile costruire un fascio su \"Y\" partendo da formula_61. Chiamiamo immagine diretta o pushforward di formula_61 il fascio formula_88 su \"Y\" che ad ogni aperto \"U\" di \"Y\" associa l'oggetto formula_89. Se \"V\" \u00e8 un aperto contenuto in \"U\", la mappa di restrizione \"res\"\"V\",\"U\" \u00e8 la mappa \"res\"\"f\"-1(\"V\"),\"f\"-1(\"U\"). Si verifica facilmente che se formula_61 \u00e8 un fascio, allora formula_88 \u00e8 un fascio.\nSia ora formula_62 un fascio su \"Y\". Utilizzando \"f\", \u00e8 possibile costruire un fascio su \"X\" partendo da formula_62. Chiamiamo immagine inversa o pullback di formula_62 il fascio formula_95 nel modo seguente: definiamo il prefascio formula_96 ponendo per ogni \"U\" aperto di \"X\"\ndove \"V\" varia nell'insieme degli aperti di \"Y\" contenenti \"f\"(\"U\"). Definiamo allora formula_95 come il fascio associato a formula_96. Le mappe di restrizione si costruiscono usando la propriet\u00e0 universale del limite diretto.\n\u00c8 inoltre possibile definire l'immagine diretta e l'immagine inversa di un morfismo tra due fasci, rendendo formula_100 e formula_101 due funtori.\nSpiga di un fascio.\nI fasci sono uno strumento molto potente nello studio degli aspetti locali e globali degli spazi topologici. Un metodo per estrapolare informazioni locali consiste nell'esaminare come varia il fascio in intorni sempre pi\u00f9 piccoli di un punto \"x\". Quello che si ottiene passando al limite diretto \u00e8 la spiga del fascio in \"x\".\nSia \"F\" un prefascio su uno spazio topologico \"X\" a valori in una categoria C con limiti diretti. Sia \"x\" un punto di \"X\". Chiamiamo spiga di \"F\" in \"x\" l'oggetto\ndove \"U\" varia nell'insieme degli aperti di \"X\" contenenti il punto \"x\".\nDato che \"F\"\"x\" \u00e8 definito come limite diretto di \"F\"(\"U\"), esiste un morfismo naturale \"F\"(\"U\") \u2192 \"F\"\"x\" per ogni aperto \"U\" contenente \"x\". Questo morfismo invia una sezione \"s\" in \"F\"(\"U\") al suo \"germe\". La nozione di germe generalizza la nozione di germe di una funzione in un punto.\nEsiste un altro modo per definire la spiga di un prefascio \"F\" in un punto \"x\" di \"X\". Sia \"i\" la mappa di inclusione dello spazio topologico formula_103 (con la topologia ovvia) in \"X\". Essendo questa una mappa continua, ha senso definire l'immagine inversa formula_104. Poich\u00e9 la topologia di formula_103 \u00e8 costituita solo dal vuoto e dall'insieme stesso, si verifica facilmente che\nPoich\u00e9 la definizione della spiga di un prefascio non richiede nessuna delle propriet\u00e0 di fascio, la definizione di spiga di un fascio sar\u00e0 identica. Inoltre, si verifica facilmente che la spiga di un prefascio \"F\" e quella del suo fascio associato \"aF\" in un punto \"x\" sono uguali.\nCoomologia di fasci.\nSi \u00e8 notato in precedenza che il funtore formula_107 preserva isomorfismi e monomorfismi, ma non epimorfismi. Se \"F\" \u00e8 un fascio di gruppi abeliani o, pi\u00f9 in generale, un fascio a valori in una categoria abeliana, allora formula_107 \u00e8 un funtore esatto a sinistra. \u00c8 quindi possibile definirne il suo funtore derivato destro formula_109: ad ogni fascio \"F\" si associa un complesso formula_110 il cui elemento in posizione \"i\" \u00e8 detto \"i-esimo gruppo di coomologia di\" \"F\", indicato con formula_111.\nPer calcolare i gruppi di coomologia di un fascio di gruppi abeliani si utilizza la coomologia di \u010cech, in quanto la definizione astratta rende pressoch\u00e9 impossibile effettuare calcoli concreti.\nSiti e topoi.\nLe congetture di Weil affermavano l'esistenza di una teoria della coomologia per variet\u00e0 algebriche su campi finiti che avrebbe fornito un analogo algebrico dell'ipotesi di Riemann. L'unica topologia naturale su una variet\u00e0 algebrica \u00e8, per\u00f2, solo la topologia di Zariski: la coomologia di un fascio con tale topologia risulta, per\u00f2, comportarsi male, in quanto gli aperti sono troppo pochi e troppo grandi. Alexandre Grothendieck riusc\u00ec a risolvere il problema introducendo una nuova teoria della topologia, con il concetto di topologia di Grothendieck, generalizzando la nozione di categoria degli aperti di uno spazio topologico. I prefasci sono allora funtori tra questa categoria ed una categoria di arrivo, mentre i fasci sono prefasci che soddisfano assiomi di incollamento modellati su quelli classici. Tutto ci\u00f2 permise a Grothendieck di definire la coomologia \u00e9tale e la coomologia l-adica, che furono utilizzate in seguito per dimostrare le congetture di Weil.\nUna categoria munita di una topologia di Grothendieck \u00e8 detta \"sito\". Una categoria di fasci su un sito \u00e8 detta \"topos\". La nozione di topos fu in seguito generalizzata da William Lawvere e da Miles Tierney per definire il concetto di topos elementare.\nStoria.\nLe origini della teoria dei fasci sono difficili da stabilire, potrebbero risalire agli studi sul prolungamento analitico. Ci vollero circa quindici anni per ottenere una teoria dei fasci riconoscibile, emergente dai primi lavori di fondamento della coomologia.\nDa questo periodo in poi, i fasci diventano una parte fondamentale della matematica, il cui utilizzo non \u00e8 pi\u00f9 ristretto alla topologia algebrica. In seguito si scopr\u00ec che la logica nelle categorie di fasci \u00e8 logica intuizionistica (osservazione che spesso si indica come semantica di Kripke-Joyal)."}
{"id": "1343111", "revid": "974994", "url": "https://it.wikipedia.org/wiki?curid=1343111", "title": "Statua della Libert\u00e0 (San Marino)", "text": "La statua della Libert\u00e0 \u00e8 una statua di Stefano Galletti in marmo di Carrara, situata in piazza della Libert\u00e0, nella citt\u00e0 di San Marino.\nLa statua \u00e8 raffigurata sulle monete da due centesimi di euro sammarinesi.\nStoria.\nLa statua fu commissionata dalla nobildonna tedesca Otilia Heyroth Wagener, allora duchessa di Rancidello, nel 1876 e fu scolpita dallo scultore italiano Stefano Galletti utilizzando il pregiato marmo di Carrara. Al suo completamento la contessa don\u00f2 la scultura alla Repubblica di San Marino come simbolo di libert\u00e0.\nL'inaugurazione della statua \u00e8 avvenuta il 30 settembre dello stesso anno. Per ricompensare il gesto della duchessa le fu accordato di cambiare il proprio titolo in duchessa di Acquaviva.\nDescrizione.\nLa statua \u00e8 posta al centro dell'omonima piazza della Libert\u00e0 tra la Parva Domus e il palazzo Pubblico, inaugurato lo stesso giorno di 18 anni dopo.\nEssa rappresenta la libert\u00e0 come donna guerriera che avanza fieramente con la mano destra tesa in avanti e la mano sinistra impugnante una bandiera. Il capo \u00e8 cinto da una corona con tre torri, raffigurante la citt\u00e0 fortificata di San Marino, presente sullo stemma nazionale.\nIl giorno della sua inaugurazione fu cos\u00ec descritta dallo scrittore e politico sammarinese Marino Fattori:"}
{"id": "1343119", "revid": "533647", "url": "https://it.wikipedia.org/wiki?curid=1343119", "title": "Unione Sportiva Alessandria Calcio 1999-2000", "text": "Questa voce raccoglie le informazioni riguardanti l'Unione Sportiva Alessandria Calcio nelle competizioni ufficiali della stagione 1999-2000.\nStagione.\nNella stagione 1999-2000 l'Unione Sportiva Alessandria Calcio disput\u00f2 l'undicesimo campionato di Serie C2 della sua storia.\nMaglie e sponsor.\nIl fornitore ufficiale di materiale tecnico per la stagione 1999-2000 fu Erre\u00e0, mentre lo sponsor di maglia fu Cassa di Risparmio di Alessandria.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1343123", "revid": "1039155", "url": "https://it.wikipedia.org/wiki?curid=1343123", "title": "L'Uomo Ragno (serie animata 1967)", "text": "L'Uomo Ragno (\"Spider-Man\"), noto anche come \"Classic Spider-Man\", \u00e8 una serie televisiva di cartoni animati basata sull'omonimo personaggio della Marvel Comics. \nLa prima serie, del 1967, viene realizzata dallo studio Grantray-Lawrence Animation, distribuita dalla Krantz Films e trasmessa dal canale ABC.\nIn seguito ai problemi finanziari della Grantray , le serie seguenti vennero realizzate dalla Krantz Films direttamente.\n\u00c8 stata la prima serie animata dedicata al personaggio; L'anno precedente la Grantray aveva realizzato The Marvel Superheroes, un programma contenitore, ma con altri personaggi, realizzati in semi animazione. \nNel 1979 verr\u00e0 prodotto anche uno spin-off: \"Spider-Woman\".\nSceneggiatore delle serie prodotte dalla Krantz Films fu Ralph Bakshi, regista e creativo che ha curato la realizzazione di \"Il Signore degli Anelli\", il primo adattamento in versione animata del romanzo. \nQueste serie, costrette dal basso budget disponibile, sono connotate dalla quasi assenza di avversari tratti dai fumetti e da un robusto riutilizzo di cel animate. In particolare, in due episodi, molte sequenze furono tratte direttamente da Rocket Robin Hood, un altro cartone animato prodotto sotto la regia di Bakshi.\nParticolarmente celebre \u00e8 diventata anche la sigla del cartone animato, composta da Paul Francis Webster e Bob Harris, al punto di diventare nel corso degli anni un vero e proprio fenomeno musicale, interpretato da numerosi artisti come Michael Bubl\u00e9, gli Aerosmith e i Ramones nonch\u00e9 nella trilogia cinematografica dedicata all'eroe.\nFu pubblicato un fumetto dedicato alla serie sul \"Corriere dei Piccoli\", nel corso del 1981, con le immagini tratte dalla TV.\nQuesto universo animato \u00e8 designato come Earth-6799 nella guida \"Official Handbook of the Marvel Universe A-Z\".\nMessa in onda.\nLa serie classica dell'Uomo Ragno venne trasmessa in Italia nel marzo 1977 all'interno del contenitore animato \"SuperGulp!\"; la serie non venne trasmessa per intero, e molti episodi non vennero doppiati.\nNel 2004 la serie \u00e8 stata completamente restaurata e ristampata dalla Buena Vista International Television, divisione della Disney e distributore internazionale, che ha pubblicato subito l'intera serie in DVD. La rete italiana Rai 2 acquis\u00ec all'epoca i diritti di trasmissione della versione restaurata, doppiando le puntate inedite, e trasmettendola ciclicamente.\nSulle principali televisioni locali italiane, al posto della sigla originale americana, veniva proposta la sigla italiana, intitolata: \"Spiderman, tu sei l'Uomo Ragno\", su testo originale di Haim Saban, musica di Shuki Levy, tradotta in italiano da Alberto Testa, ed \u00e8 cantata da I Sorrisi.\nEpisodi.\nLe tre stagioni de \"L'Uomo Ragno\" comprendono 52 episodi (alcuni composti da due segmenti) e sono state trasmesse dal canale ABC. Molti episodi, in italiano, hanno pi\u00f9 titoli. Ci\u00f2 \u00e8 dovuto al fatto che in Italia la serie ha avuto due diversi doppiaggi."}
{"id": "1343131", "revid": "1272592", "url": "https://it.wikipedia.org/wiki?curid=1343131", "title": "Rooney (gruppo musicale)", "text": "I Rooney sono un gruppo musicale statunitense formatosi a Los Angeles nel 1999.\nStoria del gruppo.\nIl gruppo prende il nome da Ed Rooney, un personaggio del film \"Una pazza giornata di vacanza\" (1986).\nIl gruppo nasce come cover band dei Ramones, ai quali renderanno omaggio due volte: partecipando all'album tributo \"We're a Happy Family\" suonando la canzone \"Here Today, Gone Tomorrow\" e, nel 2004, con la presenza di Robert Carmine Schwartzman ad un concerto tributo ai Ramones per il trentesimo anniversario della fondazione del gruppo (immortalato nel film-documentario \"\", e di altri gruppi Punk rock degli anni '80).\nIl loro sound ricorda band degli anni 80, come i The Cure, ed \u00e8 stato paragonato a quello di Beatles, Cars, Blur, Rolling Stones e The Killers. Sono stati in tour come sostenitori di numerose band, come The Strokes e i Weezer.\nIl loro album di esordio si intitola \"Rooney\" ed esce il 20 maggio 2003. In quell'anno partecipano ad un episodio della prima stagione del telefilm \"The O.C.\" (il concerto dei Rooney fa da sfondo al 15\u00ba episodio della stagione intitolato \"Terzo incomodo\"). I Rooney partecipano alla colonna sonora del telefilm con i brani: \"I'm a Terrible Person\", \"Blueside\", \"Popstars\" e \"I'm Shakin\"'.\nIl 17 luglio 2007 esce il secondo album dei Rooney \"Calling the World\" anticipato dal singolo \"When Did Your Heart Go Missing?\" che ha ottenuto un buon successo internazionale."}
{"id": "1343132", "revid": "767487", "url": "https://it.wikipedia.org/wiki?curid=1343132", "title": "Pietra di Coadry", "text": "In araldica il termine pietra di Coadry indica una particolare forma di croce che rappresenta un tipo di pietra caratteristica della zona del Finist\u00e8re, in particolare del comune di Sca\u00ebr, dove sono frequenti nelle vicinanze della cappella di Coadry. Le \"pietre di Coadry\", dette anche \"pietre di Coray\", \"pietre di croce\" o \"crocette di Bretagna\", sono delle stauroliti. Queste pietre sono ritenute un potente portafortuna e sono spesso incastonate anche in gioielli e bigiotteria."}
{"id": "1343133", "revid": "242434", "url": "https://it.wikipedia.org/wiki?curid=1343133", "title": "Crocetta di Bretagna", "text": ""}
{"id": "1343134", "revid": "1543377", "url": "https://it.wikipedia.org/wiki?curid=1343134", "title": "Teatro Titano", "text": "Il Teatro Titano \u00e8 il teatro pi\u00f9 importante della Repubblica di San Marino, venne costruito nel 1750e venne ristrutturato dal Partito Fascista Sammarinese con gran parte del denaro proveniente dall'Italia fascista. I lavori di ristrutturazione cominciarono nel 1936 sotto la guida di Gino Zani e fu inaugurato solennemente alla presenza dei Capitani Reggenti il 3 settembre 1941.\n\u00c8 composto da due file di palchi che sovrastano la platea. Al centro della prima fila c'\u00e8 il \"Palco della Reggenza\" che serve ad ospitare i Capitani Reggenti. In alto c'\u00e8 il Loggione. Il palcoscenico \u00e8 ornato da figure in rilievo che raccontano la storia della Repubblica dalle origini. La cupola del teatro \u00e8 ornata dagli stemmi dei Castelli della Repubblica San Marino."}
{"id": "1343139", "revid": "124257597", "url": "https://it.wikipedia.org/wiki?curid=1343139", "title": "Abbe Lane", "text": "Come personaggio della televisione le \u00e8 stata dedicata una stella dell'Hollywood Walk of Fame al 6381 di Hollywood Boulevard.\nBiografia.\nNata a Brooklyn in una famiglia ebrea, mosse ancora bambina i primi passi nel mondo dello spettacolo come attrice radiofonica, riuscendo poi ad imporsi come cantante e ballerina a Broadway.\nGiovanissima (aveva solo diciannove anni), si spos\u00f2 nel 1952 con il musicista e direttore d'orchestra spagnolo, cubano d'adozione, Xavier Cugat, la cui influenza \u00e8 stata evidente nella produzione musicale dell'attrice-cantante, costituita prevalentemente da ritmi latino-americani come il mambo, il cha cha cha e la rumba. I due si separarono nel 1964.\nNel 1965 si rispos\u00f2 con l'avvocato Perry Left.\nNegli Stati Uniti ha partecipato a numerosi spettacoli televisivi fra cui \"Toast of the Town\", recitando anche in ruoli secondari per serie televisive quali \"The Flying Nun\", \"La famiglia Brady\" o \"Vega$\".\nAffermatasi come \"femme fatale\", ebbe grande popolarit\u00e0 in Italia, dove partecip\u00f2, fin dal 1955, generalmente in coppia con suo marito, ad alcuni \"show\" televisivi di successo (\"Casa Cugat\", \"Giocondo\" ecc.) e recit\u00f2 in diversi film, come \"Tot\u00f2, Vittorio e la dottoressa\" (1957), con Tot\u00f2 e Vittorio De Sica, e \"Tot\u00f2, Eva e il pennello proibito\" (1959). Nel 1955, gi\u00e0 rapidamente diventata popolarissimo personaggio dell\u2019ancora giovane TV italiana, era apparsa nel ruolo di s\u00e9 stessa ne \"Lo scapolo\" per la regia di \"Antonio Pietrangeli\" al fianco di \"Alberto Sordi\". \nIn quegli anni raccolse, accanto ai consensi del pubblico maschile, anche qualche critica per la sensualit\u00e0 prorompente che esprimeva, considerata eccessiva per i costumi dell'epoca.\nSempre in Italia, insieme a Xavier Cugat, Abbe Lane fu nel 1960 partner di Corrado nel programma televisivo \"Controcanale\", scritto da Guglielmo Zucconi per la regia di Vito Molinari; fu, anche, interprete di \"I love New York\", brano composto da Victor Bach, sigla di chiusura del programma televisivo \"Te la do io l'America\" condotto nella primavera 1981 da Beppe Grillo.\nAbbe Lane ha fatto la sua rentr\u00e9e alla televisione italiana nell'ottobre 2008, partecipando come ospite d'onore alla quinta puntata della trasmissione di Rai 1 \"Tutti pazzi per la tele\", condotta da Antonella Clerici e Carlo Pistarino.\nIn alcune performance cinematografiche e televisive Abbe Lane ha interpretato la parte di s\u00e9 stessa."}
{"id": "1343140", "revid": "736476", "url": "https://it.wikipedia.org/wiki?curid=1343140", "title": "Alcatrazz", "text": "Gli Alcatrazz sono un gruppo musicale heavy metal statunitense formatosi a Los Angeles nel 1983.\nStoria.\nGli Alcatrazz furono fondati dal vocalist britannico Graham Bonnet (ex-membro dei Rainbow e militante per breve periodo nel M.S.G. di Michael Schenker) insieme agli orfani di Vinnie Vincent negli Warrior Gary Shea (basso) e Jimmy Waldo (tastiere) (entrambi ex-New England). A loro si aggiunsero il funambolico chitarrista Yngwie Malmsteen (voluto da Mike Varney) e, infine, il batterista Jan Uvena, proveniente dalla band di Alice Cooper.\n\"No Parole from Rock N' Roll\" venne pubblicato nello stesso anno di fondazione della band (1983) ed ebbe pi\u00f9 fortuna all'estero, soprattutto in Giappone. Visto il successo ottenuto registrarono \"Live Sentence\" il 28 gennaio 1984 al Nakano Sun Plaza di Tokyo. Malmsteen abbandon\u00f2 la band lasciando il posto all'ex chitarrista di Frank Zappa Steve Vai. Intanto siglarono un contratto con la Capitol.\nIl secondo album fu intitolato \"Disturbing the Peace\" e, dopo che Vai accett\u00f2 di registrare con David Lee Roth, nel 1986 arriv\u00f2, a sua volta, Danny Johnson (ex chitarrista di Rod Stewart) e venne inciso il terzo album, \"Dangerous Games\". La loro attivit\u00e0 venne interrotta nel 1987; nell'estate dell'anno successivo, la nuova etichetta britannica Dreamcatcher Records pubblic\u00f2 la raccolta \"The Best of Alcatrazz\".\nIl gruppo si riun\u00ec a partire da ottobre 2006 grazie ad un annuncio di Bonnet: i membri erano il bassista Tim Luce, il chitarrista Howie Simon ed il batterista Glen Sobel (in seguito Dave Dzialak prese il suo posto). Fecero un tour in Giappone tra maggio e giugno del 2007 insieme all'altro ex-Rainbow Joe Lynn Turner. Partecipando nel 2008 ad alcuni festival estivi.\n nel 2007, gli altri tre ex-membri degli Alcatrazz (con l'aggiunta del chitarrista Stig Mathisen) ri-formarono una loro versione del gruppo. Nel 2019 la band si \u00e8 ricostituita, con Doogie White alla voce."}
{"id": "1343146", "revid": "709565", "url": "https://it.wikipedia.org/wiki?curid=1343146", "title": "Il commissario K\u00f6ster", "text": "Il commissario K\u00f6ster, Il commissario Kress, Il commissario Herzog, Il commissario Voss (\"Der Alte\") \u00e8 una serie televisiva poliziesca tedesca trasmessa dal 1977 sul canale ZDF.\nProduzione.\nLa serie \u00e8 erede di un'altra serie televisiva tedesca, \"Der Kommissar\". Il 12 gennaio 1986, dopo 100 episodi, viene trasmesso il primo episodio della decima stagione, l'ultimo con il commissario Erwin K\u00f6ster (Siegfried Lowitz). Dal secondo episodio della decima stagione, il nuovo protagonista della serie \u00e8 il commissario Leo Kress (Rolf Schimpf). Nel 2008, dal primo episodio della trentaduesima stagione, il nuovo protagonista della serie \u00e8 il commissario Rolf Herzog (Walter Kreye). Un nuovo cambio di protagonista avviene nella trentaseiesima stagione dove il ruolo viene ricoperto dal commissario Richard Voss (Jan-Gregor Kremp).\n\"Der Alte\" letteralmente significa \"il vecchio\", e nell'edizione italiana la serie ha cambiato nome in base al nome del protagonista:"}
{"id": "1343147", "revid": "11054627", "url": "https://it.wikipedia.org/wiki?curid=1343147", "title": "Il commissario Kress", "text": ""}
{"id": "1343149", "revid": "21079", "url": "https://it.wikipedia.org/wiki?curid=1343149", "title": "Matrice Jacobiana", "text": ""}
{"id": "1343150", "revid": "1876278", "url": "https://it.wikipedia.org/wiki?curid=1343150", "title": "Saverio Terruso", "text": "Biografia.\nFrequenta la Scuola d'Arte di Palermo e si trasferisce a Milano, seguendo i corsi di pittura all'Accademia di Belle Arti di Brera, dove consegue il diploma.\nNel 1963, con una serie di mostre personali e collettive in tutta Italia, inizia la sua crescita artistica, che lo vede lavorare con artisti quali Guttuso, Sassu, Fiume.\nHa insegnato pittura all'Accademia di Belle Arti di Palermo ed all'Accademia di Carrara.\nDal 1979 diventa titolare di cattedra di pittura all'Accademia di Belle Arti di Brera a Milano.\nA Partire dal 1985 allestisce una serie di mostre nelle principali citt\u00e0 brasiliane, Rio de Janeiro, Brasilia, San Paolo, Porto Alegre con grande successo.\nNello stesso periodo la pittura di Terruso viene apprezzata anche negli Stati Uniti, dove espone nel 1991 a New York ed in Florida, nel 1992 a Santa Monica in California.\nUna grande mostra itinerante viene organizzata nel 1994, in varie citt\u00e0 del Messico.\nNel 2000 viene inaugurata un'importante mostra alla \"Trigram Gallery\" di Hong Kong, unico artista occidentale, venendo invitato anche a tenere una conferenza.\nNotevole la produzione artistica, le sue opere si trovano nelle pi\u00f9 prestigiose collezioni pubbliche e private, nazionali ed internazionali; produce grafica con stamperie d'arte italiane, le sue due ultime realizzate a Palermo da Patrizio De Lollis, ediz. Arkadia.\nTerruso muore il 3 marzo 2003.\n. Una sua opera \u00e8 conservata presso la Galleria d'arte moderna Aroldo Bonzagni di Cento."}
{"id": "1343155", "revid": "916580", "url": "https://it.wikipedia.org/wiki?curid=1343155", "title": "Commandos minorenni", "text": "Commandos minorenni (\"Kid Commandos\") \u00e8 un immaginario gruppo di personaggi che compare nei fumetti pubblicati negli Stati Uniti d'America dalla Marvel Comics, creato da Roy Thomas (testi) e Frank Robbins (disegni). \u00c8 apparso la prima volta in \"Invaders\" n. 28 (maggio 1978).\nStoria del gruppo.\nIl gruppo dei Commandos minorenni si form\u00f2 durante la seconda guerra mondiale e comprendeva quattro giovani supereroi: Bucky (la spalla di Capitan America), Toro (la spalla di Torcia Umana), Golden Girl (Gwen Sabuki) e la Trottola Umana (David Mitchell).\nNel tentativo di salvare Toro, che era stato gravemente ferito da Hitler a Berlino, Bucky si rec\u00f2 in California per contattare il famoso chirurgo Dott. Sabuki, il quale era detenuto insieme alla figlia Gwenny-Lou in un centro di dislocamento per nippo-americani. Bucky, il dottore e sua figlia furono per\u00f2 catturati da Agente Asse (\"Agent Axis\"), che pretendeva che Sabuki lo operasse per risolvere il suo problema di personalit\u00e0 multiple. Axis accett\u00f2 comunque di condurre prima il gruppo a Berlino, a bordo della sua talpa meccanica, in modo che anche l'intervento su Toro potesse aver luogo. In ospedale, gli scagnozzi di Axis si scontrarono con un ammiratore di Toro, Davy Mitchell, che fu fatto prigioniero. Axis, per assicurarsi che nessuno gli giocasse un tiro mancino, prima della sua operazione leg\u00f2 Gwenny-Lou e Davy Mitchell ad una macchina che, al minimo errore di Sabuki, avrebbe scatenato delle scariche elettriche contro i due giovani. Bucky invece fu lasciato nelle mani degli agenti di Axis. All'improvviso, per\u00f2, Toro riprese conoscenza e, vedendo l'amico in difficolt\u00e0, lanci\u00f2 delle fiamme contro gli scagnozzi di Axis: nella sparatoria che segu\u00ec fu colpita la macchina a cui erano legati Gwenny-Lou e Davy e i due furono investiti dalle scariche elettriche. Essi fortunatamente, non solo non morirono, ma anzi acquistarono entrambi dei superpoteri: Gwenny-Lou poteva lanciare dalle mani un raggio di luce accecante, mentre Davy poteva roteare a velocit\u00e0 supersonica. In quel momento irruppero anche gli altri Invasori \u2013 Capitan America, Torcia Umana, e Sub-Mariner \u2013 e Agente Asse fu costretto a darsi alla fuga. Ritornati negli Stati Uniti, i quattro giovani supereroi costituirono il gruppo dei Commandos minorenni, che si sciolse poi alla fine della Seconda Guerra Mondiale.\nCronologia dei fumetti.\n\u00c8 stato pubblicato ai soli cinque numeri:"}
{"id": "1343158", "revid": "287204", "url": "https://it.wikipedia.org/wiki?curid=1343158", "title": "Il commissario Koster", "text": ""}
{"id": "1343162", "revid": "1318658", "url": "https://it.wikipedia.org/wiki?curid=1343162", "title": "Parco nazionale di Niokolo-Koba", "text": "Il parco nazionale del Niokolo-Koba (in francese \"Parc national du Niokolo-Koba\", \"PNNK\") \u00e8 situato nel Senegal sud-orientale, al confine con la Guinea, ad un'altitudine compresa tra i 15 e i 300 metri sul livello del mare. Ricopre una superficie di 9130 chilometri quadrati e viene riconosciuto come patrimonio dell'umanit\u00e0 dall'UNESCO dal 1981. A causa della progettazione nell'area di una diga in materiali sciolti e del bracconaggio, \u00e8 stato incluso nel 2007 nella lista dei patrimoni dell'umanit\u00e0 in pericolo. \u00c8 situato in prossimit\u00e0 della confluenza tra il fiume Gambia e il suo affluente Niokolo Koba, in una zona di grande importanza paesaggistica.\nFlora.\nLa vegetazione \u00e8 prevalentemente costituita dalla savana guineana e sudanese, ma verso est il paesaggio si fa sempre pi\u00f9 arido. Lungo le rive dei fiumi sono presenti foreste a galleria. Il punto pi\u00f9 elevato del parco \u00e8 il monte Assirik. Durante l'unica stagione delle piogge, da giugno a ottobre, cadono tra i 1000 e i 1100 mm di pioggia. Oltre alle savana di erba alta e alle paludi, sono presenti anche foreste pi\u00f9 asciutte e boschetti di bamb\u00f9 nelle foreste a galleria. Nel parco sono state censite pi\u00f9 di 1500 specie vegetali.\nFauna.\nIl Niokolo Koba era noto per la sua abbondante vita animale e offre ancora l'ultimo, seppur non sicuro, rifugio ad alcune specie tipiche dell'Africa occidentale. Il numero dei grandi mammiferi \u00e8 diminuito tra il 1990 e il 2007 da circa 45.000 a meno di 1000, con una perdita del 98%. Il parco ospita 84 specie di mammiferi, 330 specie di uccelli, circa 60 specie di rettili e anfibi e 60 specie di pesci.\nParticolarmente significativa \u00e8 la presenza dell'ultima popolazione selvatica di eland gigante occidentale (\"Tragelaphus derbianus\"), il cui numero attuale di esemplari \u00e8 inferiore alle 200 unit\u00e0. Altre specie in pericolo critico qui presenti sono il leone dell'Africa occidentale e il licaone, mentre incerta \u00e8 la presenza del leopardo. Nella foresta a galleria sopravvivono tuttora circa 150 scimpanz\u00e9 dell'Africa occidentale (\"Pan troglodytes verus\"). Altre specie di scimmie qui presenti sono il babbuino della Guinea, il cercopiteco gialloverde, l'eritrocebo e il colobo rosso di Temminck. Particolarmente drammatico \u00e8 il declino subito da tutte le popolazioni di ungulati; le antilopi roane sono passate dagli oltre 6000 capi del 1990 ai circa 700 attuali, gli alcelafi dai 5000 ai 150, i kob dai 24.000 ai circa 100, i cobi dagli oltre 3000 ai 10 (!) e i bufali africani dagli 8000 a meno di 500. Scomparsi del tutto dal parco sono la giraffa settentrionale (\"Giraffa camelopardalis peralta\"), di cui il parco ospitava la popolazione pi\u00f9 occidentale, e l'elefante. Nel 2006 a Niokolo-Koba rimanevano solamente dieci elefanti in tutto, dopo che la popolazione originaria era diventata vittima del bracconaggio. La situazione non \u00e8 nota per quanto riguarda i sitatunga, gli ippopotami, i facoceri e i potamoceri, le antilopi pi\u00f9 piccole e tutte e tre le specie di coccodrilli presenti nel parco.\nNon \u00e8 chiaro fino a che punto le misure di protezione nazionali e internazionali avranno successo. Date le circostanze, \u00e8 impresa difficilissima porre un freno ai problemi derivanti dal bracconaggio con armi pesanti, alla caccia al \"bushmeat\" e alla cattura di specie avicole."}
{"id": "1343164", "revid": "44638", "url": "https://it.wikipedia.org/wiki?curid=1343164", "title": "Dodaro Rende", "text": ""}
{"id": "1343165", "revid": "1573940", "url": "https://it.wikipedia.org/wiki?curid=1343165", "title": "Chiesa di Sant'Andrea (Serravalle)", "text": "La chiesa di Sant'Andrea e della Vergine Maria si trova a Serravalle nella Repubblica di San Marino, \u00e8 stata costruita nel 1824 sopra le antiche mura della citt\u00e0. e sopra una cappella dedicata alla Vergine Maria. Alla Vergine Maria \u00e8 dedicato un affresco del '400 di Antonello da Serravalle, presente nell'abside. L'edificio venne terminato nel 1914.\nLa chiesa, \u00e8 dedicata a sant'Andrea e alla Vergine Maria. \u00c8 stata restaurata nel 1973 sotto la direzione dell'architetto Luigi Fonti di Rimini."}
{"id": "1343167", "revid": "44638", "url": "https://it.wikipedia.org/wiki?curid=1343167", "title": "Isocasa Rende", "text": ""}
{"id": "1343178", "revid": "132266", "url": "https://it.wikipedia.org/wiki?curid=1343178", "title": "Eug\u00e8ne-Gabriel-Gervais-Laurent Cardinal Tisserant", "text": ""}
{"id": "1343179", "revid": "132266", "url": "https://it.wikipedia.org/wiki?curid=1343179", "title": "Papa San Pio X", "text": ""}
{"id": "1343181", "revid": "125485723", "url": "https://it.wikipedia.org/wiki?curid=1343181", "title": "Foto di gruppo con signora", "text": "Foto di gruppo con signora (\"Gruppenbild mit Dame\") \u00e8 un romanzo dello scrittore tedesco Heinrich B\u00f6ll, l'ultimo pubblicato prima dell'assegnazione del Premio Nobel per la letteratura nel 1972.\nPubblicato nel 1971, narra le vicende di Leni Gruyten, una donna tedesca quarantottenne che \"non capisce pi\u00f9 il mondo e dubita di averlo mai capito\". Leni vive infatti ai margini della societ\u00e0 consumistica della Germania post-bellica, e contrappone ai valori del capitalismo un suo mondo fatto di valori minimali, ma fortemente sentiti ed autentici.\nLe voci degli altri personaggi (il \"gruppo\" del titolo) tratteggiano in maniera corale la storia di Leni negli anni dell'ascesa nazista, durante la seconda guerra mondiale e nel dopoguerra. \nTrama.\nIl narratore del romanzo (che si riferisce a se stesso come \u00abl'Autore\u00bb, di solito abbreviato in \u00abl'A.\u00bb) ricapitola le ricerche che sta compiendo intorno alla vita di una donna di 48 anni, Helene Maria Gruyten, che vive in una grande citt\u00e0 tedesca della Renania. Lo stile con cui \u00e8 scritto il romanzo \u00e8 una sorta di parodia, una costruzione pseudo-documentaria, dove a documenti apocrifi si affiancano voci di dizionario, relazioni burocratiche, articoli di giornali, capitoli di un manuale militare nazista, lettere ufficiali.\nHelene Maria (solo una volta la protagonista viene individuata con questo nome, altrimenti si usa il vezzeggiativo Leni) nasce il 17 agosto 1922 e studia in una scuola confessionale cattolica, dalla quale viene espulsa. Durante le scuole per\u00f2 stringe per\u00f2 un forte legame con suor Rahel Ginzburg, ebrea convertita e interdetta all'insegnamento, che durante il nazismo vivr\u00e0 da reclusa per evitare la deportazione; dopo la guerra, sulla sua tomba continueranno a nascere inspiegabilmente cespugli di rose nei mesi invernali.\nDi natura sensuale e romantica, a 17 anni Leni sarebbe gi\u00e0 pronta per una storia d'amore con il cugino Erhard Schweigert, che si rivela per\u00f2 troppo timido; entro pochi mesi muore fucilato per diserzione, quando nel 1940 la Wehrmacht occupa la Danimarca, insieme a Heinrich, il fratello di Leni.\nIl dolore e la sua indole sensuale la spingono a cedere alla corte di Alois Pfeiffer, un bel giovane ma dalla personalit\u00e0 assolutamente inconsistente; i due si sposano \u201cper dovere\u201d dopo avere fatto l'amore, ma poche ore dopo lui parte per il fronte orientale e viene ucciso quasi subito. Leni non porta in alcun modo il lutto; dopo aver lavorato nell'impresa edile del padre, che si arricchisce notevolmente con la costruzione di opere fortificate per l'industria bellica, deve trovare un altro impiego quando lui viene arrestato a causa di un giro di fatturazioni false.\nPer il resto della vita attiva, Leni lavora alla confezione di corone mortuarie per il signor Walter Pelzer, segretamente innamorato di lei. Sono gli anni pi\u00f9 bui della guerra, quando la Germania comincia a perdere contro l'Unione Sovietica sul fronte orientale. Il clima di sospetto e persecuzione si fa oppressivo. Tra i dipendenti di Pelzer vi sono sia irriducibili nazisti che avversari, i quali dopo il 1944 non aspettano altro che l'arrivo degli americani e la fine delle ostilit\u00e0.\nIn fabbrica, Leni vive una storia d'amore con un prigioniero sovietico, Boris L'vovi\u010d Koltovskij, avviato al lavoro forzato nella ditta di Pelzer. Durante i bombardamenti del '44-'45, i due si amano di nascosto dai colleghi e arrivano a concepire un figlio, ma dopo la fine delle ostilit\u00e0 Boris viene arrestato perch\u00e9 possiede i documenti di un soldato tedesco morto, e deportato in Francia dove muore in un incidente in un campo di lavoro.\nLeni educa il figlio da sola. La sua attenzione per il denaro e le questioni economiche in generale \u00e8 cos\u00ec scarsa che vende la casa stessa in cui abita ed \u00e8 costretta a subaffittare stanze a lavoratori immigrati dal Portogallo e dalla Turchia. fine anni Sessanta) e dagli amici che si stringono intorno a lei. La sua ultima relazione sentimentale \u00e8 con il suo inquilino Mehmet, del quale rimane incinta a 23 anni di distanza dalla prima volta.\nNel corso della narrazione si intensificano infatti gli interventi soggettivi, e a poco a poco emerge la materialit\u00e0 della voce narrante e del lavoro di inchiesta, finch\u00e9 inaspettatamente l'Autore diviene personaggio egli stesso, narratore interno alla vicenda. Al termine della sua indagine letteraria, l'Autore infatti rimane a sua volta catturato dal fascino della personalit\u00e0 di Leni e dal suo modo di vita, al di fuori di qualsiasi logica del capitalismo e del liberismo economico. Contribuisce anche lui al comitato di difesa di Leni Gruyten insieme a Klementina, una suora incontrata durante le ricerche, che rinuncia ai voti e vive con lui una relazione d'amore.\nPersonaggi.\nLa protagonista.\nLa figura centrale del romanzo, Leni Gruyten, \u00e8 bella e sensibile ma incapace di capire tutto quanto \u00e8 astrazione, convenzione, vuota retorica. Per questo fallisce negli studi, subisce il nazismo senza afferrarne la portata e quando i ricchi genitori le vengono a mancare compie scelte antieconomiche, fino a ridursi, nel tempo in cui scrive l'autore, sull'orlo del fallimento. Dopo un primo amore per un cugino e un matrimonio di guerra durato pochi giorni, Leni conosce il prigioniero di guerra sovietico Boris Koltowski, di cui s'innamora. Sfidando rischi gravissimi i due cominciano una relazione sentimentale, da cui nascer\u00e0 il figlio di Leni, Lev. Per circostanze sfortunate Boris diventa prigioniero di guerra in un campo di concentramento degli alleati e muore in una miniera francese.\nI personaggi secondari.\n\"Foto di gruppo con signora\", come specifica il titolo, \u00e8 un romanzo corale. I personaggi che ruotano attorno a Leni e che con le loro testimonianze aiutano l'A. a ricostruirne la storia comprendono una vecchia domestica, alcune suore, un'amica del collegio divenuta cortigiana di lusso, uomini d'affari e personaggi politici, un vecchio custode di cimitero, ex operaie della ditta di corone, ex prigionieri russi: un brulicare di personaggi eterogenei e coloriti che disegna un quadro vivido ed originale della societ\u00e0 tedesca degli anni quaranta.\nI rifiuti della societ\u00e0 del benessere.\nGli episodi finali del romanzo si svolgono nel dopoguerra e raccontano tra l'altro la relazione di Leni con il turco Mehmet, operaio della nettezza urbana. Leni \u00e8 estranea alle tendenze sociali che discriminano determinati gruppi di persone e li trattano come \"rifiuti\". Come disse l'autore stesso, le parole chiavi del romanzo sono \"rifiuto\" e \"sporcizia\". Leni ha fatto l'amore con Boris in un cimitero, il suo stesso figlio lavora nella nettezza urbana e lei subaffitta a un prezzo irrisorio le stanze del suo vasto appartamento a emarginati considerati inferiori dalla affluente societ\u00e0 germanica: immigrati portoghesi e turchi.\nCritica.\n\u00c8 la prima volta che in B\u00f6ll si osserva una tale profusione di protagonisti, ambienti, situazioni, fatti e personaggi secondari, al punto che certi capitoli possono disorientare il lettore; questa struttura insieme alle citazioni e ai testi apocrifi consegna di diritto l'opera alla letteratura postmoderna del Novecento.\nNel romanzo un ruolo importante hanno i bombardamenti e la conquista della citt\u00e0 da parte degli americani alla fine della Seconda guerra mondiale. Nel settembre del 1969 B\u00f6ll spieg\u00f2 in un'intervista radiofonica: \"Il vero volto della guerra per me fu il bombardamento della citt\u00e0. Quella fu una vera follia. Le donne e i bambini nelle citt\u00e0 soffrirono molto, molto di pi\u00f9 dei soldati al fronte\".\nLa maggior parte dei documenti riportati nel testo \u00e8 apocrifa, ma ci sono anche importanti documenti autentici, tra gli altri gli \"Atti del processo di Norimberga per crimini di guerra\" (in particolare il capitolo 8). La prosa di guerra di Alois Pfeiffer (nel capitolo 4) deriva dalla seguente opera: \"Kampferlebnisse aus dem Kriege an der Westfront 1940. Nach Schilderungen von Frontk\u00e4mpfern hrsg. vom Generalstab des Heeres\", Berlin 1941."}
{"id": "1343184", "revid": "28592", "url": "https://it.wikipedia.org/wiki?curid=1343184", "title": "Giovanni Umberto Colombo", "text": ""}
{"id": "1343186", "revid": "110157", "url": "https://it.wikipedia.org/wiki?curid=1343186", "title": "Repeater (album)", "text": "Repeater \u00e8 un album dei Fugazi, pubblicato nel 1990 dall'etichetta Dischord Records (di loro propriet\u00e0). \u00c8 da ritenersi il primo vero album del gruppo, dato che il precedente \"13 Songs\" del 1989 era una raccolta che comprendeva gli EP \"Fugazi\" e \"Margin Walker\".\n\u00c8 considerato da molti critici uno degli album pi\u00f9 importanti degli anni '90. Secondo Piero Scaruffi \u00e8 uno dei dischi pi\u00f9 rivoluzionari dell'intera storia del rock, capostipite del post-hardcore e influenza determinante per tutto il punk del decennio."}
{"id": "1343188", "revid": "29863", "url": "https://it.wikipedia.org/wiki?curid=1343188", "title": "Repeater + 3 Songs", "text": ""}
{"id": "1343193", "revid": "347132", "url": "https://it.wikipedia.org/wiki?curid=1343193", "title": "Francesco Cangiullo", "text": "Partecip\u00f2 attivamente al Futurismo e alla redazione dei manifesti futuristi.\nBiografia.\nGiovanissimo, si appassiona alla musica, in particolare alla canzone. Fa studi musicali irregolari, ma si distingue ben presto come autore di canzoni e come direttore di piccoli gruppi orchestrali nei Caff\u00e8 Concerto, molto in voga agli inizi del XX secolo. Nel 1906 pubblica \"Piedigrotta Cangiullo\".\nNel 1910 incontra a Napoli Filippo Tommaso Marinetti. Questo incontro \u00e8 per lui decisivo, tanto che decide di aderire subito al Futurismo, anche se ufficialmente il suo ingresso nel movimento \u00e8 registrato nel 1913. Diviene collaboratore delle riviste \"Lacerba\", \"Vela Latina\" e \"L'Italia futurista\".\nNel 1914 partecipa alla \"Libera Esposizione Internazionale Futurista\" presso la Galleria Sprovieri di Roma, con dipinti e sculture realizzati in collaborazione con Marinetti e Balla.\nNel 1916 pubblica \"Piedigrotta\", poema parolibero ispirato alla omonima festa popolare napoletana, che due anni prima era stato oggetto di due serate nelle Gallerie Sprovieri di Roma (il 29 marzo 1914) e di Napoli (14 maggio 1914), alle quali partecipano, tra gli altri, Filippo Tommaso Marinetti, Giacomo Balla, Fortunato Depero, Luciano Folgore e Mario Sironi oltre al gallerista Giuseppe Sprovieri. L'evento inaugura la dissacrante stagione dell'avanguardia performativa. Sempre nel 1916 raccoglie in un taccuino una serie di poesie in vernacolo dal titolo \"Verde nuovo\" (il documento \u00e8 conservato nell'Archivio della Fondazione Primo Conti).\nNel 1919 pubblica \"Caffeconcerto: Alfabeto a sorpresa\", un'opera tipicamente futurista, dove la scrittura assume anche una valenza pittorica, attraverso suggestioni tipografiche che animano le lettere dell'alfabeto facendole diventare personaggi di uno spettacolo.\nSimile per ispirazione \u00e8 il manifesto \"Il mobilio futurista\", che Cangiullo pubblica il 22 febbraio 1920, e in cui auspica la creazione di mobili parlanti fatti di \"intrecci, scontri e corpo-a-corpo di lettere di svariati caratteri\".\nCangiullo si interessa molto al teatro. Nel 1917 collabora con Ettore Petrolini, che mette in scena \"Il Donnaiuolo e le quattro stagioni\" al Teatro Adriano di Roma.\nPetrolini, nell'arco della sua carriera, porter\u00e0 in scena, ben \u00abdodici sintesi\u00bb di Cangiullo. Nel 1918 scrive con lui \"Radioscopia\", atto unico pubblicato sul \"Corriere di Napoli\" e rappresentato per la prima volta al Teatro Politeama. Nel 1919 Mario Bonnard ne trae il film \"Mentre il pubblico ride\", interpretato da Petrolini e Niny Dinelli. Questo atto unico, creduto perduto, \u00e8 stato recuperato e ripubblicato nel 1981.\nPartecipa attivamente alle iniziative teatrali futuriste, sia a livello teorico che organizzativo.. Nel 1921 cura la direzione artistica della \"Compagnia del Teatro della Sorpresa\" diretta da Rodolfo De Angelis, alla quale aderiscono, in qualit\u00e0 di scenografi e scenotecnici, artisti come Fortunato Depero e Enrico Prampolini e musicisti come Franco Casavola e Silvio Mix.. Il \"Teatro della Sorpresa\" \u00e8 tenuto a battesimo il 30 settembre di quell'anno al Real Teatro Mercadante di Napoli. L'11 ottobre scrive il relativo manifesto con Marinetti, che verr\u00e0 pubblicato nel mese di gennaio dell'anno seguente con un'appendice di sintesi teatrali.\nNel 1923 pubblica \"Poesia pentagrammata\", dove i testi poetici sono scritti direttamente su carta da musica \"per dare il \"tempo\" ai suoni onomatopeici e al rumorismo\" futurista.\nNel 1924 si distacca dal Futurismo, anche se rimane amico di Marinetti. Nel 1930 pubblica le \"Serate futuriste\" in cui raccoglie i suoi ricordi dell'esperienza futurista. Nel 1931 decide di rientrare nel movimento, ma senza pi\u00f9 l'entusiasmo e l'energia di un tempo.\nLa voce di Francesco Cangiullo, che declama \"il Sifone d'oro\", pu\u00f2 essere ascoltata nell'antologia storico-critica della poesia sonora \"Futura\", curata da Arrigo Lora Totino nel 1978.\nFrancesco Cangiullo era il primogenito di undici fratelli, tra i quali Pasqualino e Giuseppe. Pasqualino collabor\u00f2 attivamente al movimento futurista, mentre il fratello Giuseppe fu un pioniere del calcio partenopeo."}
{"id": "1343196", "revid": "132266", "url": "https://it.wikipedia.org/wiki?curid=1343196", "title": "Giacomo Cardinal Biffi", "text": ""}
{"id": "1343202", "revid": "287204", "url": "https://it.wikipedia.org/wiki?curid=1343202", "title": "Serie A 1963-1964 (pallacanestro maschile)", "text": "Il campionato di Serie A pallacanestro maschile 1963-1964, secondo livello del 42\u00ba campionato italiano \u00e8 il 9\u00b0 dall'ultima riforma dei campionati. Le squadre sono divise in quattro gironi, nei quali si incontrano in partite di andata e ritorno; la vittoria vale due punti e la sconfitta uno. Le quattro vincitrici disputano un girone finale, sempre all'italiana, con partite di andata e ritorno e le prime due classificate vengono promosse in Prima Serie, le ultime due di ogni raggruppamento scendono in Serie B.\nGirone B.\nClassifica.\nNOTE: Primi derby udinesi in serie A (APU-Virtus Udine), entrambi vinti dalla APU.\nVerdetti.\n All'Onest\u00e0 Milano vince il \"piccolo scudetto\" della Serie A\nFormazione: Sandro Gamba, Dante Masocco, V. Milanaccio, L. Ongaro, Pessina , Scheiola. Gnocchi , Galletti, Brega, Morini, Biancheri. \nFonti.\nIl Corriere dello Sport edizione 1963-64\nLa Gazzetta del Mezzogiorno edizione 1963-64\nLa Gazzetta dello Sport edizione 1963-64"}
{"id": "1343203", "revid": "201394", "url": "https://it.wikipedia.org/wiki?curid=1343203", "title": "Steady Diet of Nothing", "text": "Steady Diet of Nothing \u00e8 il secondo album in studio dei Fugazi, pubblicato nel 1991 dalla Dischord Records."}
{"id": "1343206", "revid": "767487", "url": "https://it.wikipedia.org/wiki?curid=1343206", "title": "Fra Domenico di Giovanni", "text": "Domenicano, priore del Convento di Santa Maria Novella di Firenze, dove visse fino all'et\u00e0 di quasi ottanta anni, fu lettore ed espositore di Dante, provinciale di Toscana, vicario generale dell'Ordine. \nLe sue esequie si tennero a spese del Comune di Firenze e dello Studio fiorentino, e il Convento di Santa Maria Novella ne fece in lingua latina il necrologio.\nScrisse \"La istoria di Firenze\" e il \"Theotokos\", poema latino in lode della Vergine, che termin\u00f2 nel 1468 e dedic\u00f2 a Piero de' Medici. La prima copia di questo poema fu fatta nel 1471 da Piero di Giovanni Compagni, discepolo di Marsilio Ficino; la seconda copia fu eseguita da Jacopo di Niccol\u00f2 Cocchi Donati e, nel 1475, esso provvide a donarla alla \"Libreria d'Ognissanti\" di Firenze, apponendo la dedica all'inizio del libro: \"Questo libro, che tracta di Nostra Donna Gloriosissima, e di me scriptore Iacopo di Nichol\u00f2 di Chocho Donati cittadino fiorentino, istum librum largitus est praefatus Iacobus Nicholai Chochi Librariae S.Salvatoris hac die IV.Oct. 1475. Pro remedio animae suae. Io Iachopo Chochi cos\u00ec affermo\".\nIl poema \"Theotokos\" \u00e8 diviso in quattro libri, pi\u00f9 il proemio, dove c'\u00e8 la dedica a Piero de' Medici. Nel primo libro l'autore parla della vita e della morte della Madre di Dio; nel secondo \u00e8 esposta la gloria del suo Trionfo; nel terzo c'\u00e8 un catalogo delle chiese dedicate alla Madonna a Roma e in Toscana; nel quarto vengono citate le chiese dedicate alla Madonna a Firenze e dintorni. Fra queste ultime si trova la Pieve dell'Impruneta e Domenico di Giovanni ricorda monsignor Antonio degli Agli che aveva fatto abbellire e adornare questa chiesa."}
{"id": "1343215", "revid": "599013", "url": "https://it.wikipedia.org/wiki?curid=1343215", "title": "Pierluigi Giombini", "text": "\u00c8 uno dei principali artefici della musica italo disco di successo negli anni ottanta.\nBiografia.\nGiombini proviene da una famiglia di musicisti: suo padre Marcello Giombini era un compositore e il nonno professore d'oboe. Ha studiato pianoforte e composizione al conservatorio.\nIn particolare ha scritto e prodotto la musica di alcune hit parade celebri come \"I Like Chopin\", \"Masterpiece\", \"Lunatic\" di Gazebo e \"Dolce vita\" di Ryan Paris affidando la scrittura dei testi al cantante Paul Mazzolini (Gazebo) fino al 1984.\nDal 1999 ha scritto e prodotto la musica per il progetto WEB che, in particolare con il brano \"Lovin' Times\", ha riscontrato successo in vari paesi nel mondo."}
{"id": "1343218", "revid": "228587", "url": "https://it.wikipedia.org/wiki?curid=1343218", "title": "Ara dei Volontari", "text": "L'Ara dei Volontari \u00e8 un monumento che si trova a Citt\u00e0 di San Marino, capitale della Repubblica di San Marino, dedicato ai 140 volontari sammarinesi che hanno partecipato e/o che sono deceduti per l'Unit\u00e0 d'Italia dal 1843 e durante la prima guerra mondiale (1915-1918); voluta dal Segretario di Stato per gli Affari Esteri, Giuliano Gozi, che affid\u00f2 l'esecuzione del progetto all'ingegner Gino Zani, fu inaugurata nel 1927. \u00c8 dotata di una doppia rampa di scale che conduce alla Cappella Votiva e sormontata da un obelisco; sul retro si trova una lapide con tutti i 140 nomi.\nNel 1927 le Poste di San Marino hanno dedicato una serie di 3 valori da 50 c., 1,25 L. e 10 L. all'inaugurazione dell'Ara dei Volontari.\nI volontari sammarinesi.\n1915-1918"}
{"id": "1343219", "revid": "287204", "url": "https://it.wikipedia.org/wiki?curid=1343219", "title": "Associazione Calcio Palermo 1935-1936", "text": "Questa voce raccoglie le informazioni riguardanti l'Associazione Calcio Palermo nelle competizioni ufficiali della stagione 1935-1936. La nuova denominazione venne disposta dal regime fascista, con lo scopo di italianizzarne il nome.\nStagione.\nL'ingegnere Giovanni De Luca viene eletto presidente, ma il 30 ottobre 1935 si dimette per motivi economici. Il nuovo presidente \u00e8 l'ingegnere Luigi Majo Pagano, figlio dello storico fondatore del club nel 1900 Ignazio.\nIl periodo migliore va dalla 14\u00aa alla 16\u00aa giornata, quando il Palermo batte in casa alla Favorita il , che sar\u00e0 poi campione, per 2-0, va a vincere al Campo Testaccio per 1-0 contro la arrivata seconda ad un solo punto dai felsinei e, per ultimo, sconfigge, ancora tra le mura amiche, la , con rete di Renato De Manzano. In trasferta arrivano pesanti passivi (0-4 a Milano contro l' e 0-5 a Torino, contro e ).\nIn Coppa Italia, alla sua prima edizione di esordio, il club incomincia direttamente dai sedicesimi di finale, in quanto militante in Serie A, perdendo per 1-0 contro il , formazione di Serie B, nella gara secca giocata il 26 dicembre. Questo incontro con i cugini rossazzurri rappresenta il primo Derby di Sicilia disputato in competizioni ufficiali.\nA fine campionato l'attacco rosanero segna solo 24 reti, la seconda peggiore prestazione di quest'annata (il peggiore in assoluto \u00e8 stato il reparto avanzato del fanalino Brescia); la difesa \u00e8 l'ultima del torneo di massima categoria con 50 reti subite, anche a causa del grave infortunio del capitan Gennaro Santillo, costretto a saltare mezzo campionato.\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "1343226", "revid": "287204", "url": "https://it.wikipedia.org/wiki?curid=1343226", "title": "Bootstrapping", "text": "Bootstrapping indica l'avvio di un processo senza apparentemente un intervento esterno al sistema. Il termine trova applicazione in un amplissimo spettro di discipline: informatica, fisica teorica, statistica, biologia, elettronica, ecc.\nEtimologia.\nIl termine nasce nel XIX secolo e indicava il tentativo di sollevare s\u00e9 stessi tirando verso l'alto i propri stivali ( in inglese \"boots\"), che talvolta sono dotati di una linguetta (detta \"bootstrap\") o un anello per facilitare la calzatura. Il bootstrapping, perci\u00f2, \u00e8 un processo impossibile come quello del barone di M\u00fcnchhausen, che riusc\u00ec ad uscire dalle sabbie mobili di una palude tirandosi per i capelli. Esiste il modo di dire inglese \"pull yourself up by your bootstraps\" (\"tirati su da solo prendendoti per le cinghiette degli stivali\"), che significa \"risolvi da solo i tuoi problemi, senza aspettare l'aiuto di altri\"."}
{"id": "1343230", "revid": "2196166", "url": "https://it.wikipedia.org/wiki?curid=1343230", "title": "Porta della Loggia", "text": "La Porta della Loggia \u00e8 stata una porta cittadina con arco trionfale di Messina, opera di Giacomo Del Duca del 1589 e distrutta dal terremoto del 1783.\nStoria.\nLe porte di Messina prima del terremoto del 1783 erano numerose. Nel 1589 venne realizzata la Porta della Loggia (che ricorda la Loggia de' Negozianti) su progetto di Giacomo Del Duca. Venne costruita\nDescrizione.\nEssa si trovava a sinistra della Loggia dei Mercanti con la fontana del Nettuno di fronte affiancata dalla Palazzata di Messina. Dalla porta della Loggia si impartiva l'attuale via della Loggia dei Mercanti."}
{"id": "1343231", "revid": "1305772", "url": "https://it.wikipedia.org/wiki?curid=1343231", "title": "Mesoplodon hectori", "text": "La balena dal becco di Hector, Mesoplodon hectori, \u00e8 un piccolo mesoplodonte che vive nell'emisfero meridionale. Il nome di questa balena commemora Sir James Hector, uno dei fondatori del museo coloniale di Wellington, in Nuova Zelanda. Alcuni esemplari che si sono spiaggiati e sono stati avvistati in California, che una volta si pensava appartenessero a questa specie, si sono in seguito rivelati essere balene dal becco di Perrin (Dalebout \"et al.\" 2002). Dal 2002, non sono ancora stati visti animali viventi appartenenti a questa specie. \u00c8 nota anche come balena dal becco della Nuova Zelanda e balena dai denti obliqui.\nC'\u00e8 da notare che moltissimi dati che si riteneva relativi a questa specie si sono poi mostrati appartenenti alle balene dal becco di Perrin - soprattutto quelli inerenti al solo maschio adulto di balena dal becco di Hector descritto pi\u00f9 di recente. Per i dati su questo esemplare vedi balena dal becco di Perrin. Dalebout \"et al.\" (2002) sostengono che Mead (1981), Mead (1984), Mead e Baker (1987), Mead (1989), Baker (1990), Jefferson \"et al.\" (1993), Mead (1993), Carwardine (1995), Reeves e Leatherwood (1994), Henshaw \"et al\". (1997) e Messenger e McQuire (1998) abbiano attribuito dati inerenti alla nuova specie alla balena dal becco di Hector.\nDescrizione fisica.\nCon i suoi circa 4,2 metri di lunghezza (1,9 alla nascita), ed un peso stimato di 1 tonnellata, quella di Hector \u00e8 una della balene dal becco pi\u00f9 piccole. \u00c8 conosciuta solamente per pochi animali spiaggiati. Le balene dal becco di Hector hanno il dorso bruno-grigiastro, il ventre pi\u00f9 pallido e possono avere la mascella inferiore bianca o pallida. Il melone, non molto prominente, si inclina lievemente su un becco breve. I maschi adulti hanno una coppia di denti triangolari appiattiti vicino alla punta della mascella inferiore. Come nella maggior parte delle altre balene dal becco, nelle femmine i denti non sporgono. La pinna dorsale \u00e8 triangolare o leggermente uncinata e si arrotonda sulla punta. Il margine anteriore della pinna dorsale si congiunge al corpo con un angolo acuto.\nDieta.\nNon sappiamo niente sulla dieta di questa specie, sebbene si ritenga che si nutra di calamari e pesci di profondit\u00e0, e forse anche di crostacei ed echinodermi (ricci di mare e stelle marine) trovati sul fondo del mare. A causa della mancanza di denti funzionali, cattura presumibilmente la maggior parte delle prede per suzione.\nComportamento.\nCon due soli probabili avvistamenti, abbiamo poche informazioni sul comportamento di questa balena. Questa specie sembra comportarsi insolitamente per essere un mesoplodonte, dal momento che, in entrambi gli avvistamenti, uno degli animali avvistati sembrava incuriosito e si avvicinava all'imbarcazione. Le cicatrici sul corpo suggeriscono che siano presenti numerosi combattimenti tra i maschi.\nRiproduzione.\nNon sappiamo niente sulla riproduzione di questa specie. Gli avvistamenti sono rari a causa della loro distribuzione in acque oceaniche profonde, del loro comportamento elusivo e forse del loro basso numero.\nPopolazione e distribuzione.\nLa balena dal becco di Hector ha una distribuzione circumpolare nelle acque temperate fredde dell'emisfero meridionale, approssimativamente tra i 35\u00b0 e i 55\u00b0 S. La maggior parte dei reperti provengono dalla Nuova Zelanda, ma sono presenti anche reperti provenienti dallo stretto di Falkland, nelle isole Falkland, dal fiume Lottering, in Sudafrica, dalla baia di Adventure, in Tasmania, e dalla Terra del Fuoco, nel Sudamerica meridionale.\nConservazione.\nA tutt'oggi questa specie non \u00e8 mai stata cacciata e non \u00e8 mai rimasta intrappolata nelle reti da pesca. Nella maggior parte degli avvistamenti si tratta di balene arenatesi sulle spiagge, specialmente in Nuova Zelanda. A causa dei pochissimi avvistamenti si pu\u00f2 supporre che questa specie sia poco numerosa. Comunque pu\u00f2 darsi anche che venga avvistata raramente per la sua abitudine di risiedere nei pressi del fondo marino."}
{"id": "1343232", "revid": "339392", "url": "https://it.wikipedia.org/wiki?curid=1343232", "title": "Constantino VII Porfirogenito", "text": ""}
{"id": "1343233", "revid": "92719", "url": "https://it.wikipedia.org/wiki?curid=1343233", "title": "Balena dal becco di Hector", "text": ""}
{"id": "1343234", "revid": "36426", "url": "https://it.wikipedia.org/wiki?curid=1343234", "title": "Cenotafi", "text": ""}
{"id": "1343237", "revid": "1540383", "url": "https://it.wikipedia.org/wiki?curid=1343237", "title": "Gaetano Quagliariello", "text": "Da posizioni radicali \u00e8 passato nel partito di Forza Italia e siede in Parlamento dal 2006; dal 2013 al 2014 \u00e8 stato Ministro per le riforme costituzionali nel Governo Letta.\nBiografia.\nNato nel 1960 a Napoli, figlio del docente universitario Ernesto Quagliariello, rettore dell'Universit\u00e0 degli Studi di Bari dal 1970 al 1977 e presidente del Consiglio Nazionale delle Ricerche (CNR) dal 1976 al 1984, nonch\u00e9 pro-nipote di Gaetano, anch'egli docente universitario, uno dei fautori della biochimica italiana.\nDopo aver conseguito la laurea in Scienze politiche a Bari, ha intrapreso la carriera universitaria, insegnando per otto anni nell'Universit\u00e0 degli Studi dell'Aquila, per poi passare a quella di Bologna. \u00c8 stato \"visiting professor\" presso le universit\u00e0 di Paris X-Nanterre e Sciences Po (dove ha ricoperto la cattedra Elie Hal\u00e9vy) e presso l'Ecole des hautes \u00e9tudes en sciences sociales (EHESS). Ha fondato e diretto il comitato istitutivo dell'IMT (Institution Market and Technology) di Lucca.\nDivenuto professore ordinario di Storia contemporanea presso la LUISS di Roma, \u00e8 stato direttore del Dipartimento di Scienze storiche e socio\u2013politiche.\nOggi \u00e8 ordinario di Storia dei partiti e movimenti politici nella stessa universit\u00e0.\nAttivit\u00e0 politica.\nInizi nel Partito Radicale.\nAi tempi del liceo a Bari si avvicina alla politica tra i giovani repubblicani e, con un gruppo di questi, fonda nel capoluogo pugliese il Partito Radicale, del quale negli anni ottanta diviene segretario cittadino e poi vicesegretario nazionale. Lascia il partito nel 1981.\nEbbe un ruolo attivo nelle attivit\u00e0 promosse dal partito, quali le campagne referendarie sull'aborto, il nucleare e la caccia. Nel corso di una marcia antinuclearista contro la base militare statunitense de La Maddalena, assieme a Francesco Rutelli viene fermato per essere entrato in una zona off limits.\nAvvicinamento a Forza Italia.\nCon la discesa in campo nella politica di Silvio Berlusconi, si avvicina a Forza Italia, diventando un animatore della rivista \"\"Ideazione\" di Domenico Mennitti. In merito alla sua adesione dichiara: \"Gladstone nasce conservatore e diventa laburista, Churchill, il tory, ha un passato laburista. Il mio \u00e8 un percorso tutto interno al liberalismo\"\".\nTra il 2001 e il 2006 \u00e8 stato consigliere per gli Affari Culturali dell'allora presidente del Senato Marcello Pera. Sull'esperienza ha dichiarato: \"Andare a lavorare con Pera \u00e8 stata la svolta della mia vita. Prima ero un tranquillo professore\".\nSenatore di Forza Italia e vicecapogruppo PdL.\nAlle elezioni politiche del 2006 viene candidato al Senato della Repubblica per Forza Italia, dov'\u00e8 stato eletto senatore nella circoscrizione Toscana, divenendo membro della 1\u00aa Commissione Affari Costituzionali, oltre che componente del Comitato Direttivo del gruppo parlamentare di Forza Italia.\nNel 2007 vota contro la modifica della Costituzione tesa a eliminare definitivamente la possibilit\u00e0 di far ricorso alla pena di morte \"nei casi previsti dalle leggi militari di guerra\". Spiegher\u00e0 le ragioni del suo voto con l'eccezionalit\u00e0 delle situazioni di guerra, ribadendo di essere contrario alla pena di morte.\nConfermato al Senato nel 2008, \u00e8 membro della commissione Giustizia e presidente vicario dei senatori del Popolo della Libert\u00e0 (PdL). Nella XVI legislatura , in polemica con Gianfranco Fini, al dibattito parlamentare sul caso di Eluana Englaro, ha difeso la sua opinione gridando \u00ab\"Eluana non \u00e8 morta, \u00e8 stata ammazzata\"\u00bb.\nHa, tra l'altro, presentato come primo firmatario i disegni di legge:\n\u00c8 inoltre secondo firmatario del ddl S.1880 sul processo breve. Nel gennaio 2011 ha firmato, insieme a Roberto Formigoni ed altri, una lettera aperta per chiedere ai cattolici italiani di sospendere ogni giudizio morale nei confronti di Silvio Berlusconi, indagato dalla procura di Milano per concussione e prostituzione minorile.\nMinistro per le riforme costituzionali.\nConfermato al Senato per il PdL alle politiche del febbraio 2013. Il 30 marzo 2013 viene nominato dal Presidente della Repubblica Giorgio Napolitano, membro della commissione per le riforme istituzionali.\nCon la nascita del governo di larghe intese guidato da Enrico Letta, il 28 aprile 2013 giura nelle mani del Presidente della Repubblica Giorgio Napolitano come Ministro per le riforme costituzionali nel governo Letta tra il PdL, Partito Democratico, Unione di Centro e Scelta Civica. Resta ministro fino al febbraio 2014.\nIl 28 settembre 2013 cinque ministri del PdL (tra cui Quagliariello) si sono dimessi su ordine del loro leader Silvio Berlusconi, prendendo come pretesto la decisione di posticipare il decreto che impediva l'aumento dell'IVA dal 21% al 22%, aprendo di fatto cos\u00ec una crisi di governo. Il 30 settembre assieme agli altri ministri Pdl presenta dimissioni \"\"irrevocabili\", che vengono per\u00f2 respinte dal presidente del consiglio Letta.\nCoordinatore di NCD.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nIl 26 febbraio 2014 l'assemblea congiunta dei gruppi parlamentari del Nuovo Centrodestra lo designa all'unanimit\u00e0 quale Coordinatore nazionale del partito.\nIl 14 ottobre 2015, dopo diversi mesi di dissenso con le scelte politiche del partito, con una lettera inviata al presidente del partito Angelino Alfano, Quagliariello annuncia le sue dimissioni dal ruolo di coordinatore nazionale del partito, a causa della, a suo dire, linea filo-governativa del Nuovo Centrodestra.\nAbbandono di NCD e nascita di Identit\u00e0 e Azione.\nIl 20 novembre 2015 Quagliariello fonda un nuovo soggetto politico: Identit\u00e0 e Azione (noto anche con l'abbreviazione IDeA), con il quale annuncia il passaggio all'opposizione del governo Renzi e il ritorno nella coalizione di centro-destra; oltre a Quagliariello aderiscono ad IDeA anche tre altri senatori provenienti dall'NCD (Carlo Giovanardi, Luigi Compagna ed Andrea Augello) e due deputati (Eugenia Roccella e Vincenzo Piso, anch'essi provenienti dall'NCD).\nIl 21 dicembre 2015, quindi, Quagliariello, assieme agli altri tre senatori di IDeA abbandona il gruppo \"Area Popolare\" ed aderisce al gruppo \"Grandi Autonomie e Libert\u00e0\", dove forma la componente \"IDeA\"\".\nAccordo con Noi con l'Italia e rielezione.\nIl 18 maggio 2017 al Senato della Repubblica \u00e8 il fautore della nascita del nuovo gruppo parlamentare di centro-destra \"Federazione della Libert\u00e0\", che riunisce al proprio interno, oltre ai quattro senatori di \"IDeA\", tra cui lo stesso Quagliariello, anche Anna Cinzia Bonfrisco del PLI, Giovanni Bilardi e Ulisse Di Giacomo (fuoriusciti da Alternativa Popolare per passare all'opposizione) ed i senatori indipendenti Michelino Davico (ex Lega Nord) e Serenella Fucksia (ex M5S). Quagliariello viene nominato presidente del gruppo.\nQuagliariello ha sostenuto che l'obiettivo della neonata formazione parlamentare consiste in una proficua collaborazione parlamentare (assieme a Lega Nord, Forza Italia ed altre forze minori di centro-destra) nell'opposizione al Governo Gentiloni e nella composizione di un'ampia e coesa coalizione di centro-destra in vista delle elezioni politiche del 2018.\nIn vista delle imminenti elezioni politiche, il 5 gennaio 2018 IDeA, il movimento da lui guidato, aderisce a Noi con l'Italia, la cosiddetta \"quarta gamba\" della coalizione di centro-destra che mette insieme l'UDC di Lorenzo Cesa, Direzione Italia di Raffaele Fitto, Scelta Civica di Enrico Zanetti, Enrico Costa e Maurizio Lupi (ex Alternativa Popolare), Cantiere Popolare di Francesco Saverio Romano, Fare! di Flavio Tosi e UDEUR di Clemente Mastella.\nAlle elezioni politiche del 2018 \u00e8 ricandidato e rieletto al Senato della Repubblica, nel collegio uninominale L'Aquila-Teramo sostenuto dalla coalizione di centro-destra (in quota IDeA). Si iscrive come indipendente al gruppo parlamentare di Forza Italia. \nCambiamo! e Coraggio Italia.\nIl 18 settembre 2019 partecipa, attraverso un accordo con il movimento IDeA, alla nascita di Cambiamo!, il nuovo movimento promosso da Giovanni Toti, di cui \u00e8 uno dei fondatori. Per il partito \u00e8 responsabile degli Enti locali e, fra l'altro commissario per la Campania in occasione delle elezioni regionali del 2020. Il 22 luglio annuncia l\u2019iscrizione al gruppo misto del Senato all'interno del quale, insieme a Paolo Romani e Massimo Vittorio Berutti, dal 5 agosto costituir\u00e0 una componente (\"IDeA e Cambiamo\") collocata all\u2019opposizione del Governo Conte II. Nel marzo 2021 presenta una proposta di riforma costituzionale per l'istituzione del Cancellierato di stampo tedesco e la revisione del voto di fiducia con l'inserimento della sfiducia costruttiva. Il 26 maggio dello stesso anno Gaetano Quagliariello, Giovanni Toti, Luigi Brugnaro e Marco Marin, con un atto notarile, costituiscono il comitato promotore di Coraggio Italia, nuovo partito che viene presentato alla Camera il giorno seguente.&lt;br&gt;Il 14 luglio il partito viene presentato ufficialmente e Quagliariello ne diventa vicepresidente.\nAttivit\u00e0 culturale ed editoriale.\nDal 2003 presidente della Fondazione Magna Carta, fondata con Marcello Pera: \"un luogo di formazione e ricerca di ispirazione liberale schierato senza soggezioni culturali e prudenze con il centro-destra\".\nDal 1981 \u00e8 giornalista pubblicista e da tempo collaboratore di diversi quotidiani - tra i quali \"il Giornale\", \"Libero\", Panorama, \"Il Foglio\" ed \"Il Riformista\" - tiene oggi una rubrica sul periodico on-line \"L'Occidentale\", di cui \u00e8 tra i fondatori."}
{"id": "1343242", "revid": "767487", "url": "https://it.wikipedia.org/wiki?curid=1343242", "title": "Sergio Codognato", "text": "Carriera.\nGiocatore.\nInizi\u00f2 la sua carriera con l'Inter, debuttando in Serie A nella stagione 1963-64 in Catania-Inter 1-2; rimase nella massima categoria nel 1964-65 per giocare con gli etnei. Vest\u00ec poi le maglie di Alessandria, e , in Serie B, e di vari club di C.\nTra il 1970 e il 1977 gioc\u00f2 con il , squadra di cui fu capitano e con cui disput\u00f2 198 gare diventandone una bandiera prestigiosa. Ancora oggi viene ricordato dalla tifoseria cosentina non solo per i suoi trascorsi ma anche per i suoi calci piazzati, molto insidiosi per le difese avversarie.\nAllenatore.\nNelle stagioni 1973-74 e 1975-76 visse anche le prime esperienze di allenatore dei silani. Successivamente guid\u00f2 il , squadra per la quale ha curato negli ultimi anni il settore giovanile.\nNel 2009 ha un'esperienza come allenatore del Rovereto.\nNella stagione 2012/2013 allena in Trentino la formazione juniores della squadra rendenese del A.C. PinzoloCampiglio, la cui prima squadra era allenata dal figlio Luca."}
{"id": "1343244", "revid": "125932161", "url": "https://it.wikipedia.org/wiki?curid=1343244", "title": "Miss Italia", "text": "Miss Italia \u00e8 un concorso di bellezza Italiano. Fin dalla prima edizione del 1946 ha visto tra le sue concorrenti molte ragazze che sarebbero poi diventate famose nel mondo dello spettacolo.\nMiss Italia in carica \u00e8 la vincitrice del 2021 Zeudi Di Palma.\nStoria.\nAntesignano di Miss Italia \u00e8 il concorso di \"5000 lire per un sorriso\", nato nel 1939 da un'idea di Dino Villani per sponsorizzare una marca di dentifricio. Si tratta di un concorso fotografico, le concorrenti al titolo di \"Miss Sorriso\" infatti ancora non sfilano sulla passerella, ma si limitano ad inviare una loro foto.\nDopo l'interruzione dovuta alla seconda guerra mondiale, il concorso riprende nel 1946 e adotta il nome attuale di Miss Italia. Le prime edizioni, che ora prevedono la sfilata delle miss, si svolgono a Stresa, che mantiene quasi intatta la sua struttura alberghiera nonostante la guerra. Nel corso degli anni il concorso vede alcuni cambi di sede.\nMiss Italia passa indenne gli anni della contestazione e del femminismo, pur continuando a raccogliere di tanto in tanto critiche per il modo in cui viene presentata la donna. Molte delle partecipanti al concorso di Miss Italia riescono a sfondare nel mondo del cinema e dello spettacolo in generale, spesso pur non essendo riuscite tutte ad essere incoronate come Miss Italia. Tra le pi\u00f9 celebri ricordiamo: Silvana Pampanini, Silvana Mangano, Gina Lollobrigida, Sophia Loren, Lucia Bos\u00e8, Roberta Capua, Mirca Viola, Simona Ventura, Anna Falchi, Martina Colombari, Christiane Filangieri, Anna Valle, Daniela Ferolla, Francesca Chillemi, Miriam Leone, Giusy Buscemi e molte altre.\nIl concorso nel corso degli anni si adegua ai costumi della societ\u00e0 italiana. Nel 1950 va in onda per la prima volta alla radio (ed \u00e8 dello stesso anno il film dedicato al concorso di bellezza, \"Miss Italia\", interpretato, fra gli altri, da Gina Lollobrigida e Constance Dowling), nel 1959 entra a far parte di Miss Italia Enzo Mirigliani che ne assume la direzione, sostituendo Dino Villani. Nel 1979 il concorso approda in televisione, prima su un circuito di emittenti locali, poi dal 1981 al 1987 su Canale 5 e Italia 1, che si alternavano nella trasmissione dell'evento; dal 1988 al 2012, il concorso va in onda in diretta televisiva su Rai 1, mentre dal 2013 al 2018 \u00e8 stata LA7 a trasmetterlo; nel 2019 il concorso torna in Rai.\nNel 1990 vengono abolite le \"misure\" delle ragazze (seno-vita-fianchi); nel 1994 il concorso viene aperto alle donne sposate e alle madri, anche in seguito allo strascico di polemiche successive alla vittoria della forlivese Mirca Viola (1987), poi squalificata perch\u00e9 sposata e con un figlio; nove anni dopo nel 1996, si ha l'elezione della prima Miss Italia di colore, Denny M\u00e9ndez. Anche l'et\u00e0 di partecipare al concorso viene via via aumentata: se infatti durante gli anni '70 e '80 si sono avute diverse miss minorenni (Anna Kanakis e Susanna Huckstep, le pi\u00f9 giovani, hanno vinto il titolo a soli 15 anni), a partire dagli anni '90 la presenza di ragazze adolescenti produce diverse proteste da parte di movimenti e esponenti politici, tra cui una forte presa di posizione di alcuni esponenti della Lega Nord nel settembre 1994 (allora partito di maggioranza del Governo Berlusconi I), che dopo la messa in onda della finale del concorso, propongono un disegno di legge per vietare alle minorenni la partecipazione ai concorsi di bellezza, causando una decisa replica di Mirigliani in difesa della manifestazione. Dall'edizione 2002 il regolamento viene comunque modificato, permettendo l'accesso al concorso solo alle ragazze che saranno maggiorenni per la data della finale.\nNel 2007 nasce la polemica sulla valorizzazione del \"lato B\" delle miss. Nel 2011 vengono introdotte novit\u00e0 di rilievo come Miss Italia Sport, titolo dedicato alle sportive, Miss Forme Morbide.\nNelle varie giurie che si sono succedute nel corso degli anni per eleggere la \"pi\u00f9 bella d'Italia\", figurano alcuni dei nomi pi\u00f9 importanti della cultura e dello spettacolo italiano. Tra i giurati si ricordano: Tot\u00f2, Giorgio De Chirico, Giovanni Guareschi, Luchino Visconti, Vittorio De Sica, Gina Lollobrigida, Alberto Lattuada, Marcello Mastroianni, Ugo Tognazzi, Lina Wertm\u00fcller, Dino Risi, Alberto Sordi, Claudia Cardinale, Sophia Loren, Raimondo Vianello, Mike Bongiorno, Luciano Rispoli, Maurizio Costanzo e Pippo Baudo.\nOltre al titolo di Miss Italia, durante il concorso vengono assegnati diversi titoli secondari, variabili negli anni e a seconda degli sponsor delle edizioni, tra cui: \"Miss Deborah Milano\", \"Miss Sorriso Fiat\", \"Miss Eleganza Silvian Heach\", \"Miss Cinema Planter's\", \"Miss Televolto\", \"Miss Ragazza in Gambissima Luciano Barachini\", \"Miss TV Sorrisi e Canzoni\", \"Miss Miluna\", \"Miss Wella Professionals\", \"Miss Rocchetta Bellezza\", \"Miss Benessere Specchiasol\". Dal 1991 viene istituito il concorso separato \"Miss Italia nel mondo\", che premia la ragazza pi\u00f9 bella tra quelle residenti all'estero (di norma figlie di emigrati). Nel 2012 poi viene istituito un concorso dedicato alle ragazze straniere che vivono in Italia da almeno un anno.\nOrganizzatore di Miss Italia dal 1959 al 2002 \u00e8 Enzo Mirigliani, al cui lavoro il concorso deve gran parte della sua fortuna. Il patron ceder\u00e0 il posto alla figlia Patrizia Mirigliani nel 2003.\nNel 2013 la Rai annuncia che non trasmetter\u00e0 pi\u00f9 il concorso di bellezza che cos\u00ec trasloca su LA7, l'approvazione dell'allora Presidente della Camera Boldrini suscitava polemiche contrastanti. LA7 ha trasmesso la kermesse fino al 2018 ottenendo degli ascolti molto pi\u00f9 bassi.\nNel 2014 vengono introdotte due novit\u00e0 di grande rilievo: l'et\u00e0 massima delle partecipanti passa da 26 a 30 anni; sono ammesse anche le ragazze nate in Italia da genitori stranieri, pur se non hanno ancora ottenuto la cittadinanza italiana. Inoltre, per la prima volta nella storia del concorso, la realizzazione dello show viene affidata ad una societ\u00e0 di produzione esterna, la Magnolia guidata da Leonardo Pasquinelli.\nNel 2016 continua la collaborazione con LA7 e la produzione della Trasmissione viene affidata al Consorzio Gruppo Eventi guidato da Vincenzo Russolillo, gi\u00e0 agente regionale di Miss Italia per la Basilicata dal 2000. La regia viene affidata per la prima volta nella storia del Concorso ad una donna: Giuliana Baroncelli.\nNel 2018 vince il concorso Carlotta Maggiorana la prima Miss regolarmente sposata. \nNel 2019 in occasione degli 80 anni della kermesse, la finale del concorso torna ad essere trasmessa su Rai 1.\nNel corso del 2020 e del 2021 la manifestazione ha subito forti rallentamenti nello svolgimento delle selezioni regionali a causa della pandemia di COVID-19 e della relativa difficolt\u00e0 nell'organizzare eventi dal vivo. Nonostante ci\u00f2, l'ottantunesima edizione \u00e8 stata confermata, con la finale svoltasi il 14 dicembre 2020, per la prima volta nella storia del concorso a Roma e trasmessa solamente in streaming sui canali social del concorso. Anche l'ottantaduesima edizione, cio\u00e8 Miss Italia 2021, si \u00e8 svolta solamente sul web tramite la piattaforma streaming Helbiz Live dal Casin\u00f2 di Venezia, con la finale in programma per il 13 febbraio 2022.\nVincitrici.\nMiss Italia.\nAlcune Miss hanno partecipato indossando fasce assegnate nelle preselezioni di regioni diverse da quelle di loro nascita o di residenza; tra queste, Brunella Tocci (1955), Roberta Capua (1986), Nadia Bengala (1988), Tania Zamparo (2000) e Daniela Ferolla (2001). Di seguito sono elencate le regioni scritte sulle fasce.\nTitoli speciali.\nNel corso delle edizioni di Miss Italia, sono state consegnate anche altre prestigiose fasce. Le pi\u00f9 importanti sono: Miss Cinema, Miss Eleganza, Miss Sorriso e Miss Bellezza. Di seguito le titolate anno per anno.\nAscolti.\nI risultati elencati si riferiscono alla serata finale del concorso."}
{"id": "1343246", "revid": "121422", "url": "https://it.wikipedia.org/wiki?curid=1343246", "title": "Ferrovia Ellera Tavernelle", "text": ""}
{"id": "1343250", "revid": "1543377", "url": "https://it.wikipedia.org/wiki?curid=1343250", "title": "Dolce vita (singolo)", "text": "Dolce vita \u00e8 un singolo del cantante disco italiano Ryan Paris, pubblicato nel 1983 dall'etichetta discografica Carrere Records.\nLa musica \u00e8 stata scritta da Pierluigi Giombini, il testo da Paul Mazzolini (in arte Gazebo) ed \u00e8 stata prodotta da Pierluigi Giombini alias John Bini.\nTracce.\n7\" singolo \nLato A\nLato B\n7\" singolo \nLato A\nLato B\n12\" maxi \nLato A\nLato B\n12\" maxi \nLato A\nLato B"}
{"id": "1343254", "revid": "287204", "url": "https://it.wikipedia.org/wiki?curid=1343254", "title": "Mesoplodon layardii", "text": "Il mesoplodonte di Layard (Mesoplodon layardii) \u00e8 un cetaceo odontoceto della famiglia Ziphiidae. \u00c8 un grosso mesoplodonte che presenta alcuni tra i denti pi\u00f9 bizzarri del mondo animale. Il nome comune e quello scientifico gli sono stati dati in onore di Edgar Leopold Layard, il curatore del Museo Sudafricano che pubblic\u00f2 la prima descrizione del cranio di quest'animale.\nDescrizione fisica.\nLa forma del corpo del mesoplodonte di Layard \u00e8 quella tipica di un mesoplodonte, eccetto per le grosse dimensioni. Gli esemplari maschi hanno denti grandi e peculiari persino per questo genere, dal momento che sono grosse cinghie, a volte pi\u00f9 lunghe di 30\u00a0cm, che crescono oltre la mascella con un angolo di 45 gradi e quasi la richiudono. I denti hanno inoltre sulla parte dorsale dei denticelli protettivi, e sembra che anche questi vengano usati nei combattimenti. Su questi denti si trovano abbastanza di frequente anche dei cirripedi. \u00c8 pressoch\u00e9 incerto il motivo per cui questa specie sviluppi dei denti che la costringono a ridurre le dimensioni delle prede di cui si nutre. Il melone \u00e8 leggermente bulboso, e, prima che i denti si richiudano, si fonde lievemente col rostro. Questo \u00e8 abbastanza lungo, con una rima boccale relativamente diritta. Anche la colorazione di questa specie \u00e8 insolita per un mesoplodonte, dal momento che \u00e8 piuttosto vistosa, essendo la maggior parte del corpo nera, ad eccezione di alcune aree bianche sul davanti del becco e sulla gola, di una dietro alla testa a forma di mantello e di un'altra vicino ai genitali. I giovani non possiedono questa colorazione e sono generalmente scuri sopra e chiari sotto. Sono presenti anche cicatrici e morsi dello squalo cookie-cutter. I maschi possono raggiungere i 5,9 metri di lunghezza, mentre le femmine raggiungono i 6,2 metri e pesano all'incirca 1000-1300 chilogrammi. Questo indica che sono probabilmente la specie pi\u00f9 grande di questo genere. I piccoli neonati possono raggiungere i 2,8 metri di lunghezza.\nPopolazione e distribuzione.\nQuesta specie vive nell'emisfero meridionale, a giudicare dai numerosi spiaggiamenti e dai rari avvistamenti. Non \u00e8 stata fatta alcuna stima della popolazione.\nComportamento.\nNon sappiamo niente sull'organizzazione sociale, ma sappiamo che questa specie si nutre di calamari. I maschi hanno un'apertura della bocca inferiore della met\u00e0 di quella delle femmine e dei giovani, e limitano la loro dieta su calamari del peso di 100 grammi e ancora meno.\nConservazione.\nQuesta specie non \u00e8 mai stata cacciata o rimasta intrappolata nelle reti da pesca. Si crede che rispetto ad altri mesoplodonti abiti in un'area piuttosto sicura."}
{"id": "1343255", "revid": "92719", "url": "https://it.wikipedia.org/wiki?curid=1343255", "title": "Balena dal becco di Layard", "text": ""}
{"id": "1343257", "revid": "92719", "url": "https://it.wikipedia.org/wiki?curid=1343257", "title": "Balena dai denti a cinghia", "text": ""}
{"id": "1343259", "revid": "729019", "url": "https://it.wikipedia.org/wiki?curid=1343259", "title": "Ferrovia Carnia-Tolmezzo-Villa Santina", "text": "La ferrovia Carnia-Tolmezzo-Villa Santina \u00e8 una linea ferroviaria di 19,165\u00a0m, aperta all'esercizio il 9 maggio 1910, ed in esercizio fino al 1968. Il servizio viaggiatori fu soppresso gi\u00e0 a partire dall'11 maggio 1960.\nNel 1990 la linea da Carnia venne riattivata come raccordo per Tolmezzo Zona Industriale, ma venne richiusa all'inizio dell'anno 2000.\nStoria.\nLa linea nacque come parte di una mai realizzata trasversale alpina fra il Veneto e il Friuli. La concessione per la costruzione e l'esercizio della ferrovia della Carnia fu accordata alla Societ\u00e0 Veneta nel 1906 e la durata prevista era di 70 anni. Il documento di concessione prevedeva un contributo statale di lire 4.800 per Km all'anno pi\u00f9 un contributo della Provincia di Udine di 12.000 lire annue per 35 anni.\nIl servizio passeggeri e merci si svolse regolarmente fino alla fine della seconda Guerra Mondiale, presentando notevoli volumi di traffico durante le due guerre. Di particolare rilevanza il trasporto di legname e, dagli anni '30 in poi, tutto il materiale diretto e proveniente dalla Cartiera di Tolmezzo. Dopo la seconda Guerra Mondiale inizi\u00f2 il declino della linea: gi\u00e0 dal 1955 la Societ\u00e0 Veneta inizi\u00f2 a sostituire alcune corse con autobus che, dal 23 giugno 1958, sostituiranno definitivamente il servizio passeggeri; il servizio destinato alle industrie cartarie di Tolmezzo ebbe termine il 23 novembre 1967.\nLa Henschel T3 - Sv 321 fu in esercizio sulla linea fino al 1968.\nDopo il terremoto che ha sconvolto il Friuli nel 1976, allo scopo di agevolare la rinascita industriale della Carnia e di tutto l'alto Friuli, si progett\u00f2 il ripristino parziale della linea per il solo traffico merci fino a Tolmezzo. Venne pertanto realizzato un nuovo terminal presso la zona industriale e nel 1987 la linea fu riaperta; per i successivi dieci anni la linea provvide a rifornire la cartiera di materie prime, ma l'alluvione occorsa in Carnia nel 1998 rese impraticabile la linea, causando la definitiva sospensione del servizio.\nNel 2001 l'intera tratta \u00e8 stata di nuovo resa funzionante come raccordo industriale con un finanziamento regionale, ma mai ripartita.\nStato attuale.\nLa linea non \u00e8 pi\u00f9 collegata alla linea principale Udine-Tarvisio a causa della rimozione di alcune decine di metri di binari e degli scambi presso la stazione di Carnia; per il resto, la linea risulta armata e teoricamente utilizzabile fino all'ex fermata di Amaro (il cui fabbricato \u00e8 stato demolito), mentre la seconda parte della linea, fino a \"Tolmezzo Zona Industriale\", necessita di manutenzione e decespugliamento. La vecchia stazione passeggeri di Tolmezzo \u00e8 utilizzata come sede di alcuni uffici del Comune e non \u00e8 pi\u00f9 raggiunta dai binari a causa del provvisorio utilizzo del vecchio tracciato come verde pubblico; sarebbe necessaria un eventuale riposatura dei binari per 500 metri circa sul sedime stesso al fine di ricollegare la stazione alla linea ferroviaria. La parte oltre Tolmezzo \u00e8 invece totalmente disarmata, anche se il tracciato \u00e8 identificabile in diversi tratti, grazie alla massicciata ancora evidente; in buono stato anche i ponti e le altre opere d'arte. Il fabbricato viaggiatori della dismessa stazione di Villa Santina \u00e8 ben conservato, mentre quello di Caneva di Tolmezzo \u00e8 stato demolito.\nCaratteristiche.\nLa tratta Carnia-Tolmezzo \u00e8 lunga 10,767 chilometri.\nUlteriori dati tecnici:\nPercorso.\nIl tracciato parte dalla stazione di Carnia (frazione di Venzone), e si dirama dalla linea per Tarvisio poche decine di metri dopo la stazione, con una curva a sinistra imbocca il ponte sul fiume Fella oltre il quale raggiunge la fermata di Amaro.\nLa linea continua in salita, e, dopo due gallerie, percorre una discesa di un chilometro circa; dopodich\u00e9 ricomincia la salita fino alla vecchia polveriera di Pisseb\u00f9s. Il termine dell'attuale linea \u00e8 situato nella zona industriale di Tolmezzo, presso la quale \u00e8 presente un raccordo che serve la cartiera e le altre aziende."}
{"id": "1343263", "revid": "1442080", "url": "https://it.wikipedia.org/wiki?curid=1343263", "title": "Defendente Sacchi", "text": "La sua produzione fu molto abbondante e abbracci\u00f2 i campi pi\u00f9 diversi, dalla filosofia agli studi storici, alla letteratura, alla storia e critica d'arte, senza trascurare la scrittura di romanzi e novelle. A differenza di altri poligrafi del tempo la sua scrittura era basata su una solida formazione e un sapere quasi enciclopedico, per cui i suoi scritti, pur influenzati -soprattutto nella forma- dalle mode culturali del tempo, mantengono anche oggi un indubbio valore.\nBiografia.\nStudi.\nNato nei pressi della citt\u00e0 universitaria di Pavia, in questa citt\u00e0 condusse i suoi studi, che dapprincipio si indirizzarono soprattutto alla filosofia. Tra i suoi maestri vi fu Gian Domenico Romagnosi; fu corrispondente di Fauriel e di Melchiorre Gioia.\nIl breve matrimonio.\nIl 14 gennaio 1829 si spos\u00f2 con Erminia Rossi, di Milano, e l'anno successivo la coppia si trasfer\u00ec nel capoluogo lombardo, dove per\u00f2 ben presto la sposa mor\u00ec di parto (il 12 aprile 1831), il che costitu\u00ec per lui una perdita che lo afflisse per il resto dei suoi giorni. A riprova del grande affetto e dell'altrettanto grande dolore che egli nutr\u00ec per la moglie, oltre a ci\u00f2 che scrive esplicitamente nella propria autobiografia (composta nel 1835), \"Mor\u00ec con la forza d'animo d'un filosofo, colla soavit\u00e0 d'un angelo \u2026Io l'amo ancora come se fosse viva, e l'amo a segno che qualche momento mi pare di vederla e di parlarle\u2026\", si pu\u00f2 rilevare un personaggio di un suo racconto del 1832, in cui \u00e8 facile scorgere un ritratto della sua dolce Erminia, morta appena un anno prima: \nL'attivit\u00e0 editoriale.\nOltre ai romanzi ed alle monografie maggiori, innumerevoli sono gli articoli da lui pubblicati nelle pi\u00f9 importanti riviste culturali del tempo: lo \u00abSpettatore Italiano\u00bb, la \u00abMinerva Ticinese\u00bb, gli \u00abAnnali universali di Statistica\u00bb, la \u00abGazzetta Privilegiata di Milano\u00bb, il \u00abPirata\u00bb, il \u00abCosmorama pittorico\u00bb, l'\u00abAnnotatore piemontese\u00bb, la \u00abVespa\u00bb, la \u00abFarfalla\u00bb, l'\u00abEco\u00bb, \u00abIl Barbiere di Siviglia\u00bb, l'\u00abIndicatore lombardo\u00bb, il \u00abRicoglitore\u00bb, la \u00abRivista Europea\u00bb.\nIn particolare, dal 1835 fino alla morte fu direttore del \u00abCosmorama Pittorico\u00bb; inoltre era riconosciuto di fatto come l'animatore e il personaggio di spicco della \u00abGazzetta Privilegiata di Milano\u00bb (diretta da Angelo Lambertini).\nLa sua feconda attivit\u00e0 e la sua facilit\u00e0 espositiva si spiegano anche col fatto che, per problemi fisici alla mano, era solito dettare i suoi testi.\nRitratto.\nUn \"Ritratto di Defendente Sacchi\", opera di Pelagio Palagi, \u00e8 conservato presso la Galleria d'Arte Moderna di Bologna. In esso l'autore ha alle spalle i volumi di quella che doveva essere la sua ricca biblioteca, a sottolineare l'attaccamento di Sacchi alle lettere e al sapere. L'immagine sembra confermare le impressioni sul suo aspetto fisico da parte di G.B. Cremonesi nell'introduzione ad una ristampa del 1841 di \"L'albero dei sospiri\": \"Era piccolo di persona e non bello di aspetto, bench\u00e9 i suoi lineamenti presentassero un non so che di piacevole nel tutt'insieme e di sereno\" (p.\u00a0XXVI).\nGli ultimi anni.\nLa sua ricca e documentata attivit\u00e0 editoriale gli valse numerosi riconoscimenti (ad esempio, nel 1836 fu ammesso come socio nella \"Reale Accademia delle Scienze di Torino\"). Nel 1840, a coronamento dei suoi interessi artistici, istitu\u00ec a Pavia una Civica Scuola di Pittura.\nLa sua prematura scomparsa venne imputata alla gracilit\u00e0 del fisico, spesso malato e provato da dolori, cui si aggiungevano le pene per la perdita della moglie e della figlia (\"La natura gli aveva data un costituzione gracile; l'applicazione e pi\u00f9 sventure l'indebolirono\" ... \"Tre anni e pi\u00f9 fu egli travagliato da forti dolori\" - Cremonesi 1841, p.\u00a0XXI-XXIV)\nOpere.\nNella molteplicit\u00e0 della sua produzione, si segnalano in particolare:\nI suoi biografi ricordano anche che egli si riproponeva di pubblicare un lavoro di grande respiro dal titolo \"I voti dell'Italia\", il cui manoscritto per\u00f2 avrebbe egli stesso dato alle fiamme."}
{"id": "1343269", "revid": "21583", "url": "https://it.wikipedia.org/wiki?curid=1343269", "title": "Joseph Davidovits", "text": "Negli anni settanta \u00e8 stato direttore di ricerca e studioso universitario. \u00c8 l'inventore di un nuovo ramo della chimica dei minerali, definito dei \"geopolimeri\".\nNel 1979, durante il \"secondo congresso internazionale di egittologia\", organizzato dal CNRS a Grenoble, ha presentato per la prima volta la sua teoria sulla capacit\u00e0 degli antichi egizi di creare artificialmente alcuni tipi di pietra. \nEgli sostiene che le piramidi d'Egitto siano state ottenute tramite pietra riagglomerata (una specie di calcestruzzo) anzich\u00e9 pietra tagliata e che alcuni dei vasi rinvenuti siano realizzati in pietra artificiale e non scavati in pietra naturale. Secondo Davidovits, nella Stele della carestia sarebbe rappresentata in geroglifici la formula chimica usata per la sintesi della pietra usata nella costruzione delle piramidi.\nNel corso degli anni Davidovits ha esteso la sua teoria sostenendo che anche altre civilt\u00e0 fossero in possesso di simili capacit\u00e0 tecniche. Ad esempio, egli sostiene che anche i monumenti di Tiwanaku (la cui datazione \u00e8 ancora incerta) siano costituiti di pietre artificiali in geopolimeri. Sostiene inoltre che anche le tecniche di sintesi dei calcestruzzi romani, resistenti su lunghissime scale di tempo (vedi ad esempio la cupola del Pantheon), siano state ampiamente sottovalutate a causa di errate traduzioni di alcuni termini tecnici usati principalmente nei resoconti di Vitruvio.\nLa teoria di Davidovits sulla costruzione delle piramidi \u00e8 stata presa in seria considerazione dal prof. Hobbs del MIT di Boston che ha provato, con l'aiuto di alcuni collaboratori, a ricostruire una piramide secondo i dati in possesso dal chimico francese. "}
{"id": "1343270", "revid": "88740", "url": "https://it.wikipedia.org/wiki?curid=1343270", "title": "Robert Kiyosaki", "text": "Biografia.\nNato e cresciuto alle Hawaii, Robert Kiyosaki \u00e8 un nippo-americano di quarta generazione. Il padre fu un provveditore agli studi e insegnante. Dopo essersi laureato a New York, si un\u00ec al corpo dei Marines e serv\u00ec durante la guerra del Vietnam come elicotterista. Dopo il conflitto, lavor\u00f2 per la Xerox Corporation e nel 1977 fond\u00f2 una ditta che port\u00f2 sul mercato il primo portafogli in nylon con chiusura in velcro.\nNel 1985 fond\u00f2 una societ\u00e0 internazionale che in seguito ha fornito a migliaia di studenti una solida istruzione finanziaria. Nel 1994 vendette la societ\u00e0, pubblic\u00f2 il best seller \"Rich Dad, Poor Dad\" e cre\u00f2 il gioco educativo \"Cashflow 101\". Nel 1997 fond\u00f2 l'azienda Cashflow Technologies, Inc., attraverso la quale si occupa di gestire i marchi \"Rich Dad\" e \"Cashflow\".\nKiyosaki vive a Phoenix, in Arizona, con sua moglie Kim, anch'essa investitrice principalmente nel settore immobiliare.\nOpere.\nKiyosaki \u00e8 noto per la sua serie di libri motivazionali \"Rich Dad\" e in particolare per il suo primo libro \"Rich Dad Poor Dad\" (\"Padre ricco, padre povero\"), che ha avuto un grande successo di vendite. Ha scritto pi\u00f9 di 15 libri, che hanno venduto complessivamente un totale di oltre 26 milioni di copie.\nBench\u00e9 avesse iniziato come auto-editore, Kiyosaki \u00e8 stato in seguito pubblicato dalla Warner Books, una divisione della Hachette Book Group USA. I suoi nuovi libri vengono visualizzati sotto il marchio Rich Dad Press. Tre dei suoi libri, \"Rich Dad Poor Dad\", \"Rich Dad's CASHFLOW Quadrant\" e \"Rich Dad's Guide to Investing\", sono stati il numero uno della top 10 best-seller contemporaneamente su \"The Wall Street Journal\", \"USA Today\" e \"New York Times\". \"Rich Kid, Kid Smart\" \u00e8 stato pubblicato successivamente, nel 2001, con l'intento di aiutare i genitori a insegnare ai loro figli concetti finanziari.\nKiyosaki ha inoltre scritto un libro a quattro mani insieme a Donald Trump, pubblicato anche in Italia con il titolo \"Perch\u00e9 vogliamo che tu sia ricco\". Il contenuto impregnato di ottimismo verte sulla necessit\u00e0, che dovrebbe avere ognuno, di migliorare costantemente la propria istruzione finanziaria."}
{"id": "1343274", "revid": "1446601", "url": "https://it.wikipedia.org/wiki?curid=1343274", "title": "Corteo storico (Palio di Siena)", "text": "Il corteo storico a Siena, \u00e8 la sfilata in costume che precede la corsa del Palio (il 2 luglio e il 16 agosto di ogni anno, salvo Palii straordinari).\nIl Corteo.\nIl corteo storico fin dalle origini delle feste senesi precede la corsa del Palio sotto forma di solenne coreografia civica,\nstorica e trionfale.\nNella sua forma odierna \u00e8 una raffigurazione commemorativa delle istituzioni, dei costumi e della grandezza dell'antica Repubblica Senese, con speciale riguardo per le Contrade, che ne formano la parte principale con i loro gruppi di monturati detti comparse.\nIl corteo storico che oggi sfila in Piazza del Campo comprende 14 gruppi per un totale di quasi settecento figuranti.\nNel primo pomeriggio del giorno del Palio le comparse delle Contrade e parte dei monturati del Comune si radunano nel cortile del Palazzo del Governo e, agli ordini del Maestro di Campo, si allineano in piazza del Duomo a fianco della Cattedrale sfilando poi tra due fitte ali di folla per via del Capitano, piazza Postierla, via San Pietro, via del Casato di Sopra e via del Casato di Sotto ove raggiungono altri figuranti del Comune.\nIl corteo storico entra in Piazza del Campo al primo rintocco del \"Sunto\", il campanone sulla Torre del Mangia.\nDiciassette coppie di alfieri - portainsegne giocatori di bandiera - sostando in punti stabiliti della Piazza e seguendo il rullo dei tamburi eseguono le \"sbandierate\" che culminano nella spettacolare \"alzata\" finale.\nTra una sosta e l'altra le comparse sfilano al rullo del \"passo della Diana\"; i musici di Palazzo suonano la marcia del Palio del maestro Pietro Formichi (1829-1913) e i trombetti del Comune eseguono gli squilli della festa sulle chiarine d'argento.\nIl punto centrale del Corteo \u00e8 il passaggio del carroccio, moderna controparte del carro trionfale della Repubblica sul quale \u00e8 il Palio, drappellone di seta dipinta, premio della \"carriera\".\nTerminato il giro della Piazza, i figuranti prendono posto sul palco delle comparse; il Palio \u00e8 issato sul palco dei giudici e i diciassette alfieri eseguono al rullo del proprio tamburo, la \"sbandierata della Vittoria\" (cos\u00ec chiamata perch\u00e9 introdotta alla conclusione della prima guerra mondiale)."}
{"id": "1343275", "revid": "32741", "url": "https://it.wikipedia.org/wiki?curid=1343275", "title": "Passeggiata storica", "text": ""}
{"id": "1343279", "revid": "767487", "url": "https://it.wikipedia.org/wiki?curid=1343279", "title": "We Wuz Robbed", "text": "We Wuz Robbed \u00e8 un cortometraggio del 2002 scritto e diretto da Spike Lee.\nFa parte del film a episodi \"\", diretto da Kaige Chen, V\u00edctor Erice, Werner Herzog, Jim Jarmusch, Aki Kaurism\u00e4ki e Wim Wenders.\nL'episodio di Spike Lee narra delle elezioni presidenziali statunitensi del 2000. \"\u00abLessi sul New York Times la storia pazzesca di Al Gore che veniva bloccato a pochi minuti dal suo discorso di insediamento. Leggendo l'articolo pensai: 'Proprio come in un film...' Telefonai agli organizzatori del progetto e utilizzammo quell'episodio per un riesame delle elezioni presidenziali del 2000\u00bb\", disse il regista. Lee scelse per il cortometraggio il titolo \"We Wuz Robbed\", vale a dire \"Ci hanno fregati\"."}
{"id": "1343283", "revid": "729019", "url": "https://it.wikipedia.org/wiki?curid=1343283", "title": "Battaglia di Monte Pulito", "text": "La battaglia di Monte Pulito, talvolta chiamata anche battaglia di San Marino si riferisce a uno scontro tra le truppe tedesche e le forze del Regno Unito e di vari paesi dell'Impero britannico - furono coinvolti soprattutto i Gurkha della 4\u00aa Divisione indiana e la 278\u00aa Divisione di fanteria della Wehrmacht - avvenuto il 18 settembre 1944 sul \"Monte Pulito\", tra Faetano e la Citt\u00e0 di San Marino presso il Rio Cando nella valle del fiume Marano (Repubblica di San Marino).\nNella battaglia mor\u00ec \"Sher Bahadur Thapa\" del 1\u00ba battaglione / 9\u00ba fucilieri Gurkha, poi insignito della \"Victoria Cross\" e tuttora sepolto nel cimitero di guerra di Rimini. Thapa difese infatti i suoi commilitoni costretti a ritirarsi perch\u00e9 avevano finito le munizioni; quando anche lui fin\u00ec le munizioni salv\u00f2 due compagni feriti prima di essere colpito a morte."}
{"id": "1343285", "revid": "767487", "url": "https://it.wikipedia.org/wiki?curid=1343285", "title": "Against Me!", "text": "Gli Against Me! sono una band folk rock/folk punk statunitense formatasi a Naples, Florida, e successivamente trasferitasi a Gainesville. Il loro primo album, prodotto sotto l'etichetta No Idea nel 2002, \u00e8 titolato \"Reinventing Axl Rose\". Hanno pubblicato diversi lavori per numerose etichette indipendenti, tra le quali la Fat Wreck Chords, e due album con la major Sire.\nBiografia.\nPrimi anni (1997-2000).\nLaura Jane Grace (all'epoca Tom Gabel) diede il nome al progetto a 17 anni, ma la formazione comprendeva solamente lei, che cantava suonando una chitarra acustica. Occasionalmente arricchiva il suono con inserimento di persone che suonavano il basso e la batteria. In questo periodo complet\u00f2 solamente un demo, intitolato ufficialmente \"Against Me!\", ma pi\u00f9 comunemente conosciuto come \"Tom's First Demo\". Mentre le copie della cassetta sono estremamente rare, Internet ed il file sharing hanno aiutato la circolazione del lavoro tra i successivi fan della band.\nCon l'aggiunta di Kevin Mahon alla batteria, l'anno seguente venne pubblicato, su Misanthrope Records, un altro demo su cassetta, dal titolo \"Vivida Vis!\". Per questo lavoro vennero stampate solo cinquecento copie, ma il file-sharing aument\u00f2 nuovamente la popolarit\u00e0 dell'EP, al punto che la pi\u00f9 conosciuta delle canzoni presenti, \"Shit Stroll,\" \u00e8 domandata ancora oggi dai fan negli show della band. Ma gli Against Me! raramente, se non mai, accettano di suonarla. Grace sintetizz\u00f2 i motivi di questa scelta adducendo il fatto che in quel periodo non riscuotevano molto successo nelle serate, e perci\u00f2 \u00e8 impossibile che ogni fan oggi affermi di amarli sin dagli esordi..\nSuccessivamente un oscuro ed omonimo vinile da 12\", contenente cinque canzoni, venne pubblicato per Crasshole Records nel 2000. A causa di un errore di masterizzazione, vennero distribuite solamente 150 copie.\n2001-2002.\nNel 2001 gli Against Me! celebrarono il loro primo ampio successo con l'uscita di \"Crime as Forgiven By\". L'EP e il breve CD di sei canzoni furono congiuntamente pubblicati su Plan-It-X Records e Sabot Productions. Il CD contenne, rispetto all'EP che lo precedette, due tracce bonus: \"Impact\", che diverr\u00e0 in seguito vero e proprio inno nei concerti, e \"Burn\", la quale fu pressoch\u00e9 disconosciuta dal gruppo. Entrambe le versioni del lavoro sono considerate due dei migliori lavori degli Against Me!.\nSuccessivamente venne pubblicato un EP acustico di quattro canzoni. Sebbene ufficialmente senza titolo, l'album \u00e8 comunemente indicato come \"The Acoustic EP\", o meno frequentemente come \"Jordan's First Choice EP\". In maniera similare a \"Crime as Forgiven By\", questo lavoro fu ripubblicato come un CD-EP con due tracce inedite. In esso non figurano n\u00e9 chitarre elettriche, n\u00e9 batteria, ma solo Grace alla chitarra acustica e Dustin Fridkin al basso. Anch'esso viene considerato come una delle migliori uscite della band.\nPoco dopo la pubblicazione dell'Ep acustico, Mahon abbandon\u00f2 la band, presto sostituito da Warren Oakes, mentre James Bowman arricch\u00ec la formazione come secondo chitarrista.\n\"Reinventing Axl Rose\" \u00e8 invece il primo lavoro della band sulla lunga distanza. Il disco contiene cinque nuove tracce, mentre le altre sei furono nuovamente registrate da \"Crime as Forgiven By\" e \"The Acoustic EP\". Questo album \u00e8 considerato come espressione di un marcato cambiamento, prevalentemente a causa dell'inserimento di una seconda chitarra elettrica. \u00c8 evidente un suono rock pi\u00f9 classico, ma in ogni caso viene mantenuta una decisa influenza punk. La traccia omonima, assieme a \"Baby, I'm an Anarchist!\" si guadagn\u00f2 un notevole successo nei circolo punk rock e contribu\u00ec a far aumentare la popolarit\u00e0 degli Against Me!.\nNel 2002 fu poi pubblicato un EP di tre canzoni dal titolo\"The Disco Before The Breakdown\". La traccia che d\u00e0 il titolo al lavoro \u00e8 un breve tributo al suono degli esordi, grazie al contributo di amici e artisti della No Idea Records. Per la prima volta, inoltre, fu inserita anche una sezione fiati. \"Tonight We're Gonna Give it 35%\" mostr\u00f2 la transizione della band verso un suono pi\u00f9 rock-eggiante, il quale diverr\u00e0 caratteristica peculiare del gruppo sino all'ultimo album. \"Beginning in an Ending\" \u00e8 l'unica traccia che riporta la band agli esordi, avendo inoltre un evidente cambio di ritmo.\n2003-2005.\nDopo \"The Disco Before The Breakdown\" la formazione degli Against Me! muta ancora. Fridkin lasci\u00f2 infatti la band, e fu rimpiazzato al basso da Andrew Seward.\nIl loro secondo album di studio, \"As The Eternal Cowboy\", \u00e8 stato pubblicato su Fat Wreck Chords. Sebbene diversi fan salutarono con favore l'opportunit\u00e0 che la band acquisisse maggiore popolarit\u00e0, alcuni di essi, assieme a coloro che avevano tendenze anarchiche, furono meno contenti della scelta. Alcuni comunque considerarono che le complessive vendite della band contrastavano effettivamente con gli ideali DIY e le prese di posizione anti-capitalistiche della formazione. Questo divent\u00f2 una causa di grande controversia tra i fan degli Against Me!. L'album in s\u00e9 mostr\u00f2 comunque un altro discostamento dalle loro radici musicali verso un suono pi\u00f9 marcatamente duro. La stessa Grace descrive il lavoro come \"pi\u00f9 punk\". \"As The Eternal Cowboy\" frutt\u00f2 alla band anche il primo singolo, \"Sink, Florida, Sink\". La divisione tra i fan della band in ogni caso continu\u00f2, e fu anche l'argomento principale di discussione della loro successiva uscita, un DVD titolato \"We're Never Going Home\".\nIl DVD \u00e8 un documentario live, prodotto da Jake Burghart di Transition Video Magazine. \"We're Never Going Home\" segue la band in un tour degli USA, nel quale al gruppo viene letteralmente offerto \"un milione di dollari per registrare un disco\", dall'Universal Records. Le possibili anticipazioni per il loro nuovo album portarono la dirigenza della casa discografica ad offrire alla formazione fama e fortuna. Il video offre uno sguardo su come la band si \u00e8 rapportata alle offerte ricevute, ed inoltre si sofferma su come il gruppo affronta la vita da strada. Il lavoro contiene anche delle sincere interviste con i membri della band, Christopher Johnston di Plan-It-X, alcuni dirigenti della Fat Wreck Chords, compreso Fat Mike e diversi fan. Il titolo del DVD deriva dall'ultima frase di \"Slurring the Rhythms,\" una canzone di \"Eternal Cowboy\".\nDurante queste due ultime uscite, e nel corso di uno show tra gli stessi Against Me! ed i Lucero, venne rubato un demo della band. Questo rimarchevole incidente, sebbene non diffusamente conosciuto, simbolizz\u00f2 l'allargamento della spaccatura tra il gruppo e i propri fan. Le tracce del futuro disco furono messe su Internet e il nome di molte di esse fu cambiato in espressioni come \"Miami,\" \"How Low,\" \"Joy,\" \"Holy Shit,\" e \"Problems.\" Quando queste canzoni furono effettivamente pubblicate dal successivo lavoro degli Against Me!, questi nomi furono lasciati. Questo fu considerato un affronto per i ladri dei nastri, ed un riconoscimento della divisione con gli Against Me!, una band generalmente risaputa nel dare nomi pi\u00f9 lunghi e criptici ai titoli delle proprie canzoni.\nQuesto album, \"Searching For A Former Clarity\" fu pubblicato il 6 settembre 2005, e li fece proiettare nel mainstream, debuttando al 114 posto nella classifica Billboard. Il gruppo registr\u00f2 un video per il primo singolo del lavoro, \"Don't Lose Touch,\" in origine solo per MySpace. Successivamente si poteva vedere il video anche nella televisione tematica Fuse. La band inoltre suon\u00f2 la canzone in un episodio di \"Late Night With Conan O'Brien\", che fu trasmesso il 30 settembre 2005.\nNel novembre del 2005 la band pubblic\u00f2 un singolo 12\" per la serie \"Don't Lose Touch\", il quale conteneva un remix della canzone dei Mouse On Mars sul lato A e la versione originale sul lato B. Gli Against Me! hanno pubblicato inoltre un altro 12\" per la serie \"From Her Lips To God's Ears\" nel 2006, che contiene un remix di Adrock dei The Beastie Boys sulla facciata A, e la versione originale sul lato B. Entrambi i singoli sono editi da Fat Wreck Chords.\nA dicembre del 2005, venne annunciata la notizia che la band aveva concluso un accordo con la Sire Records. Questa decisione allontan\u00f2 alcuni dei loro fan pi\u00f9 affezionati, i quali capirono che alla fine la formazione aveva firmato per una major tradendo la propria etica anarchica e le proprie radicate convinzioni. In ogni caso diversi fan rimasero fedeli al gruppo.\nGli Against Me!, comunque, dissero che gran parte della decisione di firmare per la Sire fu provocata dall'opportunit\u00e0 di lavorare con Butch Vig, produttore del celebre \"Nevermind\" dei Nirvana.\n2006-2011.\nGli Against Me! hanno pubblicato il loro primo album live, dal titolo \"Americans Abroad!!! Against Me!!! Live in London!!!\", ad agosto del 2006. Il lavoro fu registrato negli studi Mean Fiddler a Londra. Contiene anche una traccia inedita, \"Americans Abroad\", e fu pubblicato esclusivamente per adempiere ad una specifica obbligazione contrattuale con la Fat Wreck Chords.\nIl gruppo ha annunciato il 29 dicembre 2006 il proprio album di debutto su Sire, da titolo \"New Wave\". Il disco \u00e8 composto da dieci canzoni, per una durata totale di 30 minuti, ed \u00e8 stato pubblicato il 10 luglio del 2007.. Il lavoro ha debuttato in 57\u00aa posizione della classifica Billboard 200 nella settimana del lancio. \"New Wave\" contiene il loro primo singolo da classifica, \"Thrash Unreal\", che ha raggiunto la ventesima posizione diUS Modern Rock..\nIl 13 agosto 2007, Grace \u00e8 stata accusata in Tallahassee per un incidente nel quale si suppone che durante una lite abbia colpito alla testa il titolare di un locale. Le \u00e8 stato permesso di suonare nel concerto programmato quella stessa sera, ma venne messa in custodia subito dopo. \u00c8 stata rilasciata su cauzione di 500 dollari.\nGli Against Me! continuano a suonare in tour regolarmente, sia in America che nel resto del mondo.\n Il 18 e 19 ottobre 2008 il loro tour mondiale ha toccato anche l'Italia in due date, rispettivamente a Bologna e Sesto San Giovanni.\nIl 22 aprile 2009 la Fat Wreck Chords ha annunciato di essersi nuovamente accordata con gli Against Me!, che tornano all'etichetta californiana dopo tre anni. Nel mese di giugno Warren Oakes lascia la band, in parte per dedicarsi al suo ristorante di cucina messicana a Gainesville, Florida. Oakes viene sostituito dal batterista George Rebelo degli Hot Water Music. Il 7 luglio 2009 viene quindi pubblicato un nuovo album, \"The Original Cowboy\", contenente le demo di \"As the Eternal Cowboy\".\nNell'ottobre dello stesso anno Grace annuncia il titolo del nuovo album, in uscita con la Sire Records, \"White Crosses\". L'album esce il 4 giugno 2010 e viene supportato dall'uscita dei singoli \"'I Was A Teenage Anarchist' 'White Crosses'\" e \"'High Pressure Low\"'. A settembre, la band annulla il tour in Australia/Nuova Zelanda e comunica di aver bisogno di un periodo di pausa per risolvere i problemi che li avevano portati alla cancellazione del tour.\nNel novembre del 2010, dopo due mesi di pausa dal palcoscenico, la band lascia la Sire Records e riprende il tour. George Rebelo, impegnato con la sua band principale Hot Water Music, viene sostituito da Jay Weinberg, che entra nella formazione dapprima come membro live e nel 2011 viene poi confermato come nuovo batterista della band.\nIl 24 maggio 2011, nuovamente con la Fat Wreck Records, la band pubblica l'album \"Total Clarity\", contenente le demo di \"Searching for a Former Clarity\" e alcune canzoni inedite. L'album contiene anche una cover di \"Money Changes Everything\" di Cyndi Lauper.\nIl 3 giugno 2011, gli Against Me! annunciano di aver fondato la propria etichetta, la Total Treble Music, sotto la quale verranno pubblicati i nuovi lavori della band. Nel settembre del 2011, inoltre, Grace acquista uno studio ad Ekton, Florida, che chiama Total Treble Studio.\n2012-presente.\nA febbraio del 2012, nello Studio Total Treble, la band inizia a lavorare sul nuovo album. Nel maggio dello stesso anno, con un'intervista su Rolling Stones, Grace fa coming out come donna transgender e annuncia di voler iniziare la transizione verso il genere femminile. Nell'estate del 2012, la band torna in Italia con tre date live: il 30 luglio a La Spezia, il 31 luglio a Roma e il primo agosto a Padova.\nJay Weinberg lascia la band nel dicembre del 2012, e viene sostituito dal batterista Atom Willard. Nel maggio del 2013, anche Andrew Seward decide di abbandonare gli Against Me!. Seward viene sostituito da Inge Johansson, attuale bassista della band.\nIl sesto album della band, intitolato Transgender Dysphoria Blues, viene pubblicato il 21 gennaio 2014. L'album, prodotto da Laura Jane Grace e pubblicato con l'etichetta Total Treble, \u00e8 incentrato sulla tematica della disforia di genere. Il 29 gennaio la band torna al David Letterman Show con il singolo Fuckmylife666.\nDopo l'annullamento del concerto previsto per il 23 giugno 2014, il 19 aprile 2015 la band torna in Italia con un concerto al Mediolanum Forum di Assago.\nDurante il tour del 2014 la band ha registrato un live album, \"23 Live Sex Acts\", che \u00e8 stato pubblicato il 4 settembre 2015."}
{"id": "1343288", "revid": "767487", "url": "https://it.wikipedia.org/wiki?curid=1343288", "title": "4 Little Girls", "text": "4 Little Girls \u00e8 un documentario del 1997, diretto da Spike Lee, nomitato all'Oscar 1998 quale miglior documentario.\nTrama.\nIl 15 settembre 1963, in una chiesa battista di Birmingham (nell'Alabama) l'esplosione di una bomba durante la funzione domenicale uccise quattro bambine afroamericane: Denise McNair, Cynthia Wesley, Addie Mae Collins e Carole Robertson.\nLa strage rimase senza colpevole sino al 1977, quando un membro del Ku Klux Klan (associazione di stampo razzista nei confronti di afroamericani e neri) venne riconosciuto responsabile e condannato all'ergastolo. Nel documentario, Lee intervista i parenti e i conoscenti delle quattro vittime oltre a Bill Cosby e Jesse Jackson.\nProduzione.\nSpike Lee voleva realizzare un documentario sulla strage di Birmingham sin dai tempi della New York University. A quei tempi scrisse una lettera al padre di Denise McNair, chiedendogli l'autorizzazione per girare un documentario su sua figlia, ma non ricevette mai risposta.\nLee non abbandon\u00f2 mai il progetto, e nel 1997 si present\u00f2 l'occasione giusta. \u00abHo una figlia piccola, e mi auguro di non dover provare mai ci\u00f2 che devono aver provato quelle famiglie. Volevo andare sul posto e parlare con i testimoni, parenti, amici che avevano conosciuto quelle bambine, per raccogliere le loro testimonianze ed esaminare pi\u00f9 nel profondo il clima di quel periodo\u00bb, asser\u00ec il regista.\nNel 1997, cos\u00ec Lee incontr\u00f2 i genitori di Denise, che approvarono il progetto. Successivamente, il regista present\u00f2 il progetto alla HBO, che finanzi\u00f2 il documentario.\nQuando nel 1995 Spike Lee aveva girato \"Clockers\", contrasse un debito con il montatore Sam Pollard, che accett\u00f2 di montare quel film solo a patto che Lee gli avesse fatto produrre un suo film. Nei titoli di testa del documentario, quindi, Pollard appare anche in veste di produttore.\nAccoglienza.\nLa HBO decise in seguito di far uscire il documentario in un cinema di New York il 13 luglio 1997, e nei mesi successivi fu distribuito in tutte le sale degli Stati Uniti, incassando complessivamente 130.146 $.\nCritica.\nLe recensioni dei critici cinematografici furono unanimi nel considerare \"4 Little Girls\" un ottimo documentario."}
{"id": "1343292", "revid": "640277", "url": "https://it.wikipedia.org/wiki?curid=1343292", "title": "PSR B1620-26 (AB)b", "text": "PSR B1620-26 (AB)b (noto comunemente come Matusalemme) \u00e8 un pianeta extrasolare, orbitante intorno alla pulsar PSR B1620-26, nell'ammasso globulare M4.\n\u00c8 stato scoperto nel 1993 da Stephen Thorsett e colleghi, tuttavia la sua conferma \u00e8 arrivata solo 10 anni dopo, nel luglio 2003, sulla base delle informazioni fornite dal Telescopio Spaziale Hubble.\nIl pianeta dista circa 12400 anni luce dal Sistema Solare, ha una massa doppia di quella di Giove ed \u00e8 chiamato cos\u00ec a causa della sua et\u00e0: avrebbe circa 13 miliardi di anni.\nCaratteristiche.\nMatusalemme \u00e8 straordinariamente vecchio rispetto all'et\u00e0 dell'Universo. Se le moderne interpretazioni della teoria del Big Bang sono corrette, l'Universo ha circa 13,82 miliardi di anni. Di conseguenza, Matusalemme dovrebbe essersi formato prima che le stelle di Popolazione II, dotate della sufficiente massa, esplodessero come supernove generando gli elementi pesanti necessari alla formazione di un disco di materiale protostellare, orbitante intorno ad una stella genitrice, in cui fosse possibile la formazione di un pianeta.\nLa presenza di tali elementi in corpi astronomici antichissimi ha portato alcuni studiosi ad ipotizzare l'esistenza di una Popolazione III di stelle di grande massa, il cui collasso avrebbe prodotto le reazioni nucleari di fusione necessarie. In alternativa, \u00e8 possibile che Matusalemme fosse originariamente una stella che, in tutti questi miliardi di anni, ha poi perso per vari motivi parte della propria massa fino a quando questa non divenne insufficiente per mantenere le reazioni nucleari al suo interno."}
{"id": "1343293", "revid": "767487", "url": "https://it.wikipedia.org/wiki?curid=1343293", "title": "Palio (film)", "text": "Palio \u00e8 un film di Alessandro Blasetti del 1932 ambientato durante il Palio di Siena. Oltre ad alcune notevoli riprese della campagna senese e della vita dei butteri, il film si segnala per l'esordio come protagonista dell'attore Guido Celano, nella parte del fantino \"Zarre\", insieme con l'attrice Leda Gloria, anch'essa nella sua prima parte importante (la contradaiola Fiora).\nNella colonna sonora del film \u00e8 presente la canzone \"Oh!...fa la donna\", scritta da Herbert Jonas ed Ennio Neri, ed eseguita da Anacleto Rossi con \"Los Hidalgos\".\nTrama.\nIl fantino della Lupa \"Zarre \"\u00e8 innamorato di una contradaiola, Fiora. Ingelositosi dopo averla vista corteggiata dal Capitano della Civetta, si reca piccato ad un caff\u00e8-concerto. Qui si invaghisce della cantante, Liliana, che dopo essersi accordata col fantino della Civetta, \"Bachicche\", tende a Zarre una trappola; andandola a trovare la sera prima del Palio, dopo aver rotto la storia con Fiora, questi \u00e8 vittima di un agguato e le bastonate ricevute sembrano impedirgli di poter partecipare alla corsa. Ma la sera successiva, udendo il suono di Sunto, la campana della Torre del Mangia, Zarre si precipita in Piazza del Campo e, sebbene malconcio, corre per la Lupa vincendo il Palio. Alla gioia per la vittoria si aggiunger\u00e0 quella di aver ritrovato Fiora."}
{"id": "1343298", "revid": "40838", "url": "https://it.wikipedia.org/wiki?curid=1343298", "title": "Saturimetro", "text": ""}
{"id": "1343303", "revid": "933835", "url": "https://it.wikipedia.org/wiki?curid=1343303", "title": "Via Vittorio Emanuele II (Catania)", "text": "Via Vittorio Emanuele II \u00e8 una delle strade pi\u00f9 importanti di Catania. \nSi sviluppa attraverso il centro storico, dal mare a piazza dei Martiri, alla parte alta della citt\u00e0, in piazza Risorgimento.\nCaratteristiche.\nLungo il percorso di via Vittorio Emanuele (gi\u00e0 \"Strada Reale\") si trovano numerosi luoghi e monumenti simbolo della storia di Catania, a testimonianza del crocevia di culture e dominazioni che, nel corso dei secoli, hanno interessato la citt\u00e0. All'esatta met\u00e0 della sua estensione si incrocia con via Etnea e, quindi, con piazza Duomo, costituendo il setto stradale su cui si affaccia palazzo degli Elefanti. A est della piazza, ancora nei pressi della cattedrale, si trova la chiesa di Sant'Agata, uno splendido esempio del tardo barocco di Vaccarini, con l'annessa badia. Proseguendo verso il mare, ci si imbatte in piazza San Placido, in cui sorgono l'omonima chiesa tardo barocca di San Placido - opera di Stefano Ittar nel 1769 - e, in prossimit\u00e0, il prestigioso palazzo Biscari; il lungo protrarsi dei lavori negli anni successivi al terremoto del 1693 (fino al 1763) ci d\u00e0 oggi modo di apprezzarne la variet\u00e0 di stili architettonici.\nPoco distante, ai piani inferiori del palazzo Bonajuto, si trova la cappella Bonajuto, d'epoca bizantina (VI-IX sec.) e di struttura molto simile alla cuba. Il convitto Cutelli, progettato da Francesco Battaglia e Gian Battista Vaccarini su commissione di Mario Cutelli, \u00e8 un nuovo esempio di grande architettura settecentesca (1761). I due si occupano, nel 1776, anche della realizzazione del monumentale palazzo Reburdone, oggi sede (insieme a palazzo Pedagaggi) della facolt\u00e0 di scienze politiche dell'Universit\u00e0 degli Studi di Catania, a poca distanza dal convitto e dalla omonima piazza Cutelli. Nei pressi, Vaccarini realizz\u00f2 anche palazzo Valle e palazzo Serravalle.\nA ovest di piazza Duomo, invece, lo scenografico scorcio di piazza San Francesco, con il Museo belliniano, la chiesa di Santa Maria Immacolata e la statua del cardinale Dusmet, introduce la storica via Crociferi. Risalendo ancora, ci si imbatte in due testimonianze della Catania romana: il teatro romano e l'Odeon, questo semicircolare e probabilmente destinato alle prove per gli spettacoli dell'adiacente teatro. Pi\u00f9 avanti, alle spalle del grande complesso monastico dei Benedettini, si trova il monastero della Santissima Trinit\u00e0, oggi sede del liceo scientifico \"Boggio Lera\"."}
{"id": "1343304", "revid": "599013", "url": "https://it.wikipedia.org/wiki?curid=1343304", "title": "Angelo Paradiso", "text": "Carriera.\nCresce calcisticamente nella Lazio. Dopo due stagioni in serie C2 con il approda in serie B dove veste la maglia del Napoli allenato da Renzo Ulivieri. La stagione seguente il debutto in serie A con il Lecce. Solo poche apparizioni prima di essere ceduto al . Nel 2001 passa al . Dopo un paio di stagioni nella Lucchese si trasferisce in Svizzera, dove disputa una stagione in Challenge League con il Bellinzona prima di arrivare al Chieti dove per\u00f2 nel 2006 viene messo fuori rosa a causa di incomprensioni con l'allenatore. Nel 2006 approda nel campionato maltese, al Birkirkara.\nL'anno dopo diventa calciatore del Rieti squadra che militava in serie D, esperienza breve e amara per lui, chiusa prima della fine del campionato. Dopo l'esperienza con la squadra reatina, Paradiso viene acquistato dal Poggio Nativo, dove disputer\u00e0 due modesti campionati. Nel 2009 tenta l'avventura nel campionato regionale spagnolo tra le file dell'Ibiza-Eivissa, ma l'esperienza dura poco a seguito del fallimento del club."}
{"id": "1343307", "revid": "78273", "url": "https://it.wikipedia.org/wiki?curid=1343307", "title": "Calcio Lazio", "text": ""}
{"id": "1343308", "revid": "486946", "url": "https://it.wikipedia.org/wiki?curid=1343308", "title": "Cesena Calcio", "text": ""}
{"id": "1343316", "revid": "125328465", "url": "https://it.wikipedia.org/wiki?curid=1343316", "title": "Simona Tagli", "text": "Biografia.\nDopo aver studiato danza classica alla Scala di Milano e modern jazz nella scuola di Luciana Novaro, ha lavorato come modella. Inizia la sua carriera televisiva come comparsa nella trasmissione \"Popcorn\", condotto da Augusto Martelli, durante le fasi di avvio della televisione commerciale Canale 5. Compare nel video di \"OK Italia\" di Edoardo Bennato e partecipa ad una serie di gag di Zuzzurro e Gaspare nel programma \"Drive In\", in \"I-taliani\" del gruppo comico dei Trettr\u00e9 e in \"MegaSalviShow\" di Francesco Salvi. Dal 1987 appare come valletta in diversi programmi della syndication Odeon TV, tra cui la riedizione del quiz \"M'ama non m'ama\" e la striscia giornaliera dell'oroscopo di Branko.\nNel 1991 diviene valletta a \"Domenica in\", nell'edizione condotta dai Ricchi e Poveri e Gigi Sabani per la regia di Gianni Boncompagni e Simonetta Tavanti. Nel programma, tra le altre cose, partecipa al gioco del cruciverbone e introduce i presentatori e le varie parti della trasmissione con stacchetti sexy (grazie anche ad un abbigliamento aderente con minigonne cortissime, che ne mettono in risalto il prosperoso fisico e soprattutto le gambe), che verranno sovente ripresi da Blob, anche ad anni di distanza dalla trasmissione. Nel 1992 presenta su Rai 1 la trasmissione \"Le Colombiadi\", programma trasmesso da Genova nell'ambito delle omonime manifestazioni del Cinquecentenario della scoperta dell'America da parte di Cristoforo Colombo.\nNello stesso anno \u00e8 nel cast di \"Piacere Raiuno\", insieme a Gigi Sabani, Danila Bonito e Demo Mura, un programma itinerante (veniva trasmesso da diversi teatri in giro per l'Italia) messo in onda nei giorni feriali all'ora di pranzo sempre su Rai 1. Nell'estate di quell'anno incide il singolo dance \"Uhmm bellissimo\". Nell'estate dello stesso anno, sempre con Sabani, presenta il festival \"Voci e volti nuovi di Castrocaro\", in onda in prima serata su Rai 1. La sua presenza alla conduzione viene confermata anche l'anno successivo, al fianco di Claudio Cecchetto, Brigitta Boccoli e Jo Squillo. Sempre nel 1993 affianca Sabani e la Squillo alla conduzione di \"Il grande gioco dell'oca - Stasera mi butto 1993\", su Rai 2, per la regia di Jocelyn. Nel 1995 conduce \"Giochi senza frontiere\" insieme a Ettore Andenna. Nel 1996 passa a TMC, dove conduce \"Il grande gioco del mercante in fiera\", insieme a Jocelyn, Sabrina Salerno, Anna Valle e Angela Melillo, per la regia dello stesso Jocelyn.\nSempre per TMC condurr\u00e0 le trasmissioni legate al Campionato italiano superturismo, invece nel biennio 1997-1998 sulla Rai, insieme a Gianfranco De Laurentiis, ha condotto \"Pole Position\". Nel luglio 1998 l'edizione italiana di \"Playboy\" le dedica la copertina ed un servizio nelle pagine interne. Successivamente torna a lavorare per la tv pubblica, dove \u00e8 tra i conduttori della 48 ore dell'edizione del dicembre 1998 di Telethon. Nel 2002 esce sul mercato, edita da Azzurra Music, una compilation dove la Tagli interpreta 14 canzoni famose, dal titolo \"Ti amo\", che riscuote per\u00f2 poco successo.\nNel settembre 2003, a Venezia, presenta il festival di musica leggera \"Trofeo Gondola d'oro\" insieme al comico Marco Milano. Nell'autunno 2005 prova a partecipare alla seconda edizione del reality show \"La talpa\", ma una votazione effettuata tramite televoto la escluse (vinse Ramona Cheorleu). Nel 2006 partecipa come riserva alla quarta edizione del reality show \"L'isola dei famosi\", dovendosi per\u00f2 ritirare quasi subito per problemi di salute.\nNegli anni successivi alterna ospitate televisive alla conduzione e organizzazione di serate ed eventi. Nel 2010 conduce, in collaborazione con Radio Italia solomusicaitaliana e Radio Italia TV, gli appuntamenti di \"Casa Sanremo by Audi\" durante lo svolgimento del Festival di Sanremo 2010. Nel 2011 ha abbandonato il mondo dello spettacolo e ha aperto un salone di bellezza per mamme e bambini. In occasione delle Elezioni Amministrative del 2016 a Milano, si candida per il consiglio comunale nelle liste di Fratelli d'Italia - Alleanza Nazionale, a sostegno del candidato unico del \"centro-destra\" Stefano Parisi, ma raccoglie solo 31 preferenze, senza essere eletta.\nVita privata.\nHa una figlia avuta dall'ex compagno Francesco Ambrosoli. In passato \u00e8 stata anche fidanzata con Antonio Zequila."}
{"id": "1343324", "revid": "339392", "url": "https://it.wikipedia.org/wiki?curid=1343324", "title": "Les Onze Mille Verges ou les amours d'un hospodar", "text": ""}
{"id": "1343327", "revid": "17654", "url": "https://it.wikipedia.org/wiki?curid=1343327", "title": "Gruppenbild mit Dame", "text": ""}
{"id": "1343328", "revid": "599013", "url": "https://it.wikipedia.org/wiki?curid=1343328", "title": "Simona Gioli", "text": "Gioca nel ruolo di centrale e opposto nel .\nCarriera.\nLa carriera di Simona Gioli inizia nel 1992 quando gioca per la Libertas Pallavolo Rovigo, in Serie D; nella stagione 1993-94 passa al , in Serie B1. L'esordio nella pallavolo professionistica avviene nella stagione 1994-95, in Serie A2, quando \u00e8 ingaggiata dalla : con il club calabrese resta per sette annate, ottenendo la promozione in Serie A1, al termine della stagione 1995-96, e la vittoria di due Coppe Italia nell'edizione 1999-00 e 2000-01, la Supercoppa italiana 2000 ed una Coppa CEV; nel 1998 ottiene le prime convocazioni in nazionale, esordendo in una partita amichevole, il 30 maggio, contro Cuba, con cui nel 1999 vince la medaglia di bronzo al campionato europeo.\nDopo un'annata al , nella stagione 2002-03 veste la maglia della , a cui rimane legata per sei stagioni, nonostante un periodo di inattivit\u00e0 nel 2006 a causa di una gravidanza, aggiudicandosi tre scudetti, tre Coppe Italia, una Supercoppa italiana, due Coppe CEV, venendo premiata come MVP in quella 2006-07, e l'edizione 2007-08 della Champions League; con la nazionale vince la medaglia d'argento al campionato europeo 2005 e la medaglia d'oro al campionato europeo e alla Coppa del Mondo, dove viene nominata MVP, entrambi nel 2007.\nNella stagione 2008-09 si trasferisce in Russia nella , militando per tre stagioni, segnate dalla vittoria di uno scudetto e di una Coppa di Russia: al termine dell'annata 2010-11, a seguito dell'eliminazione della squadra dai play-off scudetto, torna in Italia per concludere la stagione con il ; con la nazionale, nel 2009, \u00e8 ancora vincitrice della medaglia d'oro al campionato continentale, ai XVI Giochi del Mediterraneo e alla Grand Champions Cup, dove viene eletta MVP, mentre nel 2010 vince il bronzo al World Grand Prix e nel 2011 nuovamente l'oro alla Coppa del Mondo.\nSperimentando anche il ruolo di opposto, per il campionato 2011-12 \u00e8 di nuovo nella Superliga russa con il , mentre nella stagione successiva passa al , militante nel massimo campionato turco. Nell'annata 2013-14 torna in Italia, ingaggiata dall' di Frosinone, neopromossa in Serie A1, cos\u00ec come nella stagione successiva gioca per una nuova neopromossa, ossia il , dove resta per tre annate.\nNella stagione 2017-18 si accasa al , in Serie B1: tuttavia a campionato in corso viene ceduta alla , in Serie A2, conquistando la promozione in Serie A1. Resta per\u00f2 nella serie cadetta anche per la stagione successiva vestendo la maglia dell'.\nNel corso dell'annata 2019-20 si accorda con il , in Serie B2."}
{"id": "1343340", "revid": "599013", "url": "https://it.wikipedia.org/wiki?curid=1343340", "title": "Caduc\u00e8o", "text": ""}
{"id": "1343350", "revid": "767487", "url": "https://it.wikipedia.org/wiki?curid=1343350", "title": "S\u00e3o F\u00e9lix do Araguaia", "text": "S\u00e3o F\u00e9lix do Araguaia \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione del Norte Araguaia."}
{"id": "1343362", "revid": "1935652", "url": "https://it.wikipedia.org/wiki?curid=1343362", "title": "Giuseppe Merisi", "text": "Biografia.\nNasce a Treviglio, in provincia di Bergamo ed arcidiocesi di Milano, il 25 settembre 1938, da Carlo (gi\u00e0 sindaco di Treviglio) e Vittorina Maria Ferrari; \u00e8 primogenito di nove tra fratelli e sorelle.\nFormazione e ministero sacerdotale.\nDopo la maturit\u00e0 classica, conseguita presso il Liceo Classico G. Carducci di Milano, e la laurea in Giurisprudenza all'Universit\u00e0 Cattolica del Sacro Cuore, lavora nel comune di Treviglio come vicesegretario, e in quello di Bergamo come capo ufficio. Maturata la vocazione sacerdotale, entra nel seminario di Venegono Inferiore.\nIl 27 febbraio 1971 \u00e8 ordinato presbitero, nel santuario della Madonna delle Lacrime di Treviglio, alla vigilia della festa patronale, dal cardinale Giovanni Colombo.\nDopo l'ordinazione svolge l'incarico di vicario nella parrocchia dei santi Marco e Gregorio di Cologno Monzese, dal 1971 al 1978; assistente diocesano di Azione Cattolica, dal 1978 al 1985; cancelliere arcivescovile, \"adiutor\" del \"moderator curi\u00e6\" e consigliere episcopale, dal 1985 al 1986; pro-vicario generale, \"moderator curi\u00e6\" e coordinatore degli uffici di Curia che si occupano di carit\u00e0, presenza sociale e stampa, dal 1986 al 1995.\nMinistero episcopale.\nL'8 settembre 1995 papa Giovanni Paolo II lo nomina vescovo ausiliare di Milano e vescovo titolare di Drusiliana; riceve l'ordinazione episcopale il 4 novembre successivo, nella cattedrale di Milano, dal cardinale Carlo Maria Martini, coconsacranti i vescovi Renato Corti (poi cardinale) ed Attilio Nicora (poi arcivescovo e cardinale). Diviene vicario episcopale della zona pastorale III di Lecco.\nIl 14 novembre 2005 papa Benedetto XVI lo nomina vescovo di Lodi; succede a Giacomo Capuzzi, dimessosi per raggiunti limiti d'et\u00e0. Il 17 dicembre dello stesso anno prende possesso della diocesi.\nIl 6 settembre 2006 celebra, nella basilica di Sant'Ambrogio a Milano, il funerale del calciatore e dirigente sportivo Giacinto Facchetti, suo concittadino trevigliese.\nIl 26 agosto 2014 papa Francesco accoglie la sua rinuncia, presentata per raggiunti limiti di et\u00e0; gli succede Maurizio Malvestiti. Si congeda dalla diocesi il 18 ottobre e si trasferisce presso la casa del pellegrino attigua al santuario della Madonna dei Campi di Stezzano.\nRicopre, presso la conferenza episcopale lombarda, gli incarichi di delegato per il sovvenire al sostegno economico della Chiesa e delegato per l'osservatorio giuridico legislativo regionale. \u00c8 stato, inoltre, presidente della Commissione episcopale per il servizio della carit\u00e0 e la salute, presidente nazionale della Caritas Italiana, presidente della Consulta nazionale per la pastorale della sanit\u00e0 e presidente della Consulta ecclesiale degli organismi socio-assistenziali.\nGenealogia episcopale.\nLa genealogia episcopale \u00e8:"}
{"id": "1343363", "revid": "765341", "url": "https://it.wikipedia.org/wiki?curid=1343363", "title": "Renato Cigarini", "text": "Ardito, ex legionario fiumano e comunista, \u00e8 stato amico di Antonio Gramsci e prese la tessera del PCdI nel 1923, periodo di pieno avvento e stabilizzazione del fascismo. Attivo antifascista, condannato al confino di polizia.\nBiografia.\nNel secondo dopoguerra fu anche il primo dei tesorieri del PCI&lt;br&gt;\nNel settembre 1944, quando si formalizza la costituzione della Commissione finanziaria di controllo del CLNAI, Cigarini ne viene designato membro responsabile assieme a Giuseppe Lanzarone e Giovanni Naldi, con l'incarico di revisione e gestione dei conti. La stessa Commissione si trover\u00e0 poi invischiata nel problema della gestione dell'Oro di Dongo, i cui sviluppi produrranno conseguenze processuali che si trascineranno per anni e vedranno addirittura l'intervento di Enrico Mattei quale testimone per scagionare gli accusati di appropriazione indebita. Pare che Cigarini in persona ebbe l'incombenza di stornare parte dell'oro in Svizzera a beneficio del PCI ma questo sospetto, confermato da alcune fonti, fu contraddetto dagli atti processuali che scagionarono tutti gli accusati.&lt;br&gt;\nL'avvocato Renato Cigarini sar\u00e0 poi negli anni cinquanta una delle maggiori \"eminenze grigie\" della finanza del PCI, avendo il compito dell'approvvigionamento, del trasferimento e del deposito delle risorse economiche del Partito."}
{"id": "1343364", "revid": "1573940", "url": "https://it.wikipedia.org/wiki?curid=1343364", "title": "Polyphylla fullo", "text": "Il maggiolino dei pini (Polyphylla fullo ()) \u00e8 un coleottero della famiglia Scarabaeidae (sottofamiglia Melolonthinae).\nDescrizione.\nAdulto.\nIl maggiolino dei pini \u00e8 il pi\u00f9 grande melolontino europeo, potendo raggiungere una lunghezza di 38\u00a0mm.\nIl corpo, robusto e convesso e di color bruno pi\u00f9 o meno rossastro o nerastro, \u00e8 ricoperto da una finissima pubescenza bianca che forma eleganti macchie marmorizzate, diverse da individuo a individuo.\nLa sua caratteristica pi\u00f9 saliente, e per la quale \u00e8 pi\u00f9 apprezzato dagli appassionati naturalisti, \u00e8 per\u00f2 il ventaglio antennale, che nel maschio raggiunge una notevole dimensione e conferisce a quest'insetto un aspetto inconfondibile.\nLa femmina ha invece un ventaglio del tutto simile agli altri scarabeidi.\nLarva.\nLe larve sono della tipica forma a \"C\". La testa presenta un paio di mandibole molto robuste e sviluppate, utilizzate per nutrirsi ed un esiguo paio di antenne e di occhi. Le zampe sono sclerificate, per consentire alla larva di muoversi con pi\u00f9 facilit\u00e0 nel terreno in cui si sviluppa. Lungo tutti i fianchi la larva presenta dei forellini chitinosi, che utilizza per respirare nel sottosuolo. L'addome contiene la maggior parte degli organi interni, tra cui l'apparato digerente, che \u00e8 sempre ricolmo di cibo. L'estremit\u00e0 dell'addome presenta l'ano e un abbozzo di orifizio genitale ed \u00e8 di un colore leggermente bluastro.\nBiologia.\nL'adulto \u00e8 di abitudini notturne: di giorno riposa aggrappato alla corteccia dei pini dove, grazie alla particolare colorazione delle elitre e del pronoto, \u00e8 in grado di mimetizzarsi perfettamente; di notte, invece, vola alla ricerca di un partner ed \u00e8 spesso attratto dalle luci artificiali. Il periodo di sfarfallamento va da maggio ad agosto.\nLa larva vive sulle graminacee e ciperacee di ambienti sabbiosi e si nutre di radici di piante erbacee.\nDistribuzione e habitat.\n\u00c8 presente nella regione paleartica ed \u00e8 un coleottero diffuso in tutta Italia. Predilige ambienti di collina e montagna, dove si trovano i pini, le piante su cui vive."}
{"id": "1343365", "revid": "1745361", "url": "https://it.wikipedia.org/wiki?curid=1343365", "title": "Spalla (disambigua)", "text": "Il termine spalla si riferisce a:"}
{"id": "1343368", "revid": "287204", "url": "https://it.wikipedia.org/wiki?curid=1343368", "title": "Campionato rumeno di calcio 1929-1930", "text": "Il Campionato Nazionale 1929-1930 \u00e8 stata la 18\u00aa edizione del campionato rumeno di calcio. La fase finale \u00e8 stata disputata tra maggio e giugno 1930 e si concluse con la vittoria finale della Juventus Bucure\u0219ti, al suo primo titolo.\nFormula.\nLe squadre vennero suddivise in gironi regionali, con le vincitrici ammesse alle finali nazionali disputate ad eliminazione diretta. Il numero dei gironi fu di undici, uno in meno (quello di Bra\u0219ov) rispetto alla stagione precedente. Sei squadre disputarono un turno preliminare per entrare nel tabellone principale.\nFase finale.\nPreliminare.\nIl turno preliminare per accedere al tabellone finale fu disputato l'11 maggio 1930.\nQuarti di finale.\nGli incontri vennero disputati tra il 18 e il 25 maggio 1930.\nSemifinali.\nGli incontri vennero disputati il 29 maggio e il 1\u00ba giugno 1930.\nFinale.\nLa finale fu disputata l'8 giugno 1930."}
{"id": "1343369", "revid": "1444345", "url": "https://it.wikipedia.org/wiki?curid=1343369", "title": "Tell Me Why (Supermode)", "text": "Tell Me Why \u00e8 un singolo dei DJ svedesi Steve Angello e Axwell sotto lo pseudonimo di Supermode (originariamente chiamato Supermongo), pubblicato il 24 luglio 2006.\nDescrizione.\nIl brano contiene un sample di \"Smalltown Boy\" e di \"Why?\" dei Bronski Beat entrambi del 1984.\nIl singolo \u00e8 incluso anche come diciassettesima traccia del primo album in studio degli Swedish House Mafia \"Until One\"."}
{"id": "1343370", "revid": "38120", "url": "https://it.wikipedia.org/wiki?curid=1343370", "title": "Tell me why", "text": ""}
{"id": "1343371", "revid": "24989", "url": "https://it.wikipedia.org/wiki?curid=1343371", "title": "Supermode", "text": ""}
{"id": "1343372", "revid": "287204", "url": "https://it.wikipedia.org/wiki?curid=1343372", "title": "Campionato rumeno di calcio 1930-1931", "text": "Il Campionato Nazionale 1930-1931 \u00e8 stata la 19\u00aa edizione del campionato rumeno di calcio. La fase finale \u00e8 stata disputata nel giugno 1931 e si concluse con la vittoria finale dell'UDR Re\u0219i\u021ba, al suo primo titolo.\nFormula.\nLe squadre vennero suddivise in gironi regionali, con le vincitrici ammesse alle finali nazionali disputate ad eliminazione diretta. Rispetto alla stagione precedente i gironi furono coordinati in cinque zone. Due squadre disputarono un turno preliminare mentre le altre tre furono ammesse direttamente alle semifinali.\nQualificazioni.\n1st Round:\nNorth : Sparta Gherla-Sticla Turda 5-1\nEast : Concordia Iasi-Mihai Viteazul 3-1\nWest : Minerul Vulcan-Rovine Grivita Craiova 6-3 Vulturii Lugoj-Gloria Arad 0-0 e 0-2\nSouth : DVA Galati-Victoria Constanta 0-1 Prahova Ploiesti-Franco Romana 8-0\n2nd Round:\nNorth : Sparta Gherla-Universitatea Cluj 2-0 tav.\nSouth : Victoria Constanta-Prahova Ploiesti 1-3\nFinal:\nCentral : Brasovia Brasov-HTV Sibiu 0-4\nNorth : Crisana Oradea-Sparta Gherla 5-0\nEast : Macabi Cernauti-Concordia Iasi 3-1\nSouth : Prahova Ploiesti-Unirea Tricolor Bucuresti 1-0\nFase finale.\nPreliminare.\nIl turno preliminare per accedere al tabellone finale fu disputato il 7 giugno 1931.\nSemifinali.\nGli incontri vennero disputati il 7 e il 14 giugno 1931.\nFinale.\nLa finale fu disputata il 28 giugno 1931."}
{"id": "1343378", "revid": "287204", "url": "https://it.wikipedia.org/wiki?curid=1343378", "title": "Campionato rumeno di calcio 1931-1932", "text": "Il Campionato Nazionale 1931-1932 \u00e8 stata la 20\u00aa edizione del campionato rumeno di calcio. La fase finale \u00e8 stata disputata tra giugno e luglio 1932 e si concluse con la vittoria finale del Venus Bucure\u0219ti, al suo terzo titolo.\nFormula.\nLe squadre vennero suddivise in gironi regionali, con le vincitrici ammesse alle finali nazionali disputate ad eliminazione diretta. Il numero dei gironi fu di cinque, come nella stagione precedente. Due squadre disputarono un turno preliminare mentre le altre tre furono ammesse direttamente alle semifinali.\nQualificazioni.\n1st Round:\nWest : Vulturii Lugoj-UD Resita 0-1 Gloria Arad-Jiul Lupeni 3-0\nSouth : Tricolor Ploiesti-DVA Galati 2-0 Victoria Constanta-Dacia U. Braila 2-1\n2nd Round:\nWest : Rovine Grivita Craiova-UD Resita 3-4\nSouth : Tricolor Ploiesti-Victoria Constanta 3-0\nFinal:\nCentral : Soimii Sibiu-Muresul Tirgu Mures 1-3\nEast : Concordia Iasi-Macabi Hachoah Cernauti 1-2\nWest : UD Resita-Gloria Arad 5-2\nSouth : Tricolor Ploiesti-Venus Bucuresti 1-1 en 0-9\nFase finale.\nPreliminare.\nIl turno preliminare per accedere al tabellone finale fu disputato il 5 giugno 1932\nSemifinali.\nGli incontri si disputarono il 19 e il 26 giugno 1932.\nFinale.\nLa finale fu disputata il 10 luglio 1932 a Bucarest."}
{"id": "1343380", "revid": "78273", "url": "https://it.wikipedia.org/wiki?curid=1343380", "title": "Lingua Italiana dei Segni", "text": ""}
{"id": "1343386", "revid": "481349", "url": "https://it.wikipedia.org/wiki?curid=1343386", "title": "Parole d'oro", "text": ""}
{"id": "1343387", "revid": "947631", "url": "https://it.wikipedia.org/wiki?curid=1343387", "title": "Clock Tower 3", "text": " \u00e8 un videogioco survival horror ed \u00e8 il quarto episodio della serie di \"Clock Tower\". Il gioco venne distribuito nel Giappone il 12 dicembre 2002, ed \u00e8 stato sviluppato dalla Sunsoft. I primi tre giochi della serie, \", Clock Tower\" e \"\" vennero sviluppati dalla Human Entertainment e pubblicati dalla ASCII Entertainment e Agetec Incorporated.\nI filmati sono stati realizzati dal regista Kinji Fukasaku.\nTrama.\nPrologo.\nIl filmato iniziale mostra una ragazza, Alyssa, nel cortile del collegio che legge una lettera da parte di sua madre. Il breve, ma inquietante contenuto della lettera intima la ragazza di non lasciare il collegio e restare al sicuro finch\u00e9 non sia passato il giorno del suo quindicesimo compleanno. Alyssa riceve nello stesso istante una telefonata, ma quando alza la cornetta, nessuno risponde. Preoccupata, Alyssa si precipita a casa sua, una villa adibita a pensione, per poter parlare con la madre di persona, ma ad attenderla c'\u00e8 soltanto un uomo anziano, il signor Dan Borroughs, un inquilino dell'edificio, che dopo un breve ambiguo discorso con la ragazzina lascia l'area.\nAggirandosi per la casa, Alyssa inizia a notare delle cose molto strane, e si reca nella camera di sua madre. All'improvviso, il suono di un pianoforte riecheggia per la stanza. Alyssa rovista in giro, ma il suono sembra provenire dal nulla. Terrorizzata, fugge in un ripostiglio, che la teletrasporta magicamente in un'altra epoca.\nCapitolo Primo.\nLa ragazza si ritrova per le strade un sobborgo inglese nel bel mezzo di un bombardamento aereo. \u00c8 la Seconda guerra mondiale; precisamente lo scenario \u00e8 ambientato nella Vigilia di Natale del 1942. Alyssa corre tra le strade devastate e rifugiatasi in una sartoria, Alyssa trova davanti a s\u00e9 l'articolo di un quotidiano narrante il brutale omicidio di May Norton, una giovane pianista di dodici anni, avvenuto nella sera della Vigilia di Natale. Poco dopo, Alyssa assiste a un flashback: vede una ragazzina che cerca di sfuggire invano dalle grinfie di un uomo dalla stazza imponente, che armato di un gigantesco martello, colpisce violentemente il cranio della ragazzina, uccidendola sul colpo. Nell'istante seguente \u00e8 Alyssa stessa ad essere braccata dall'uomo, che per ragioni apparentemente ignote conosce il suo nome.\nSfuggita al mostro e rinchiusa in un teatro abbandonato, Alyssa indaga sulla vicenda della ragazzina e dopo l'apparizione di un'altra visione del passato, in cui appare la ragazzina ancora in vita con il padre William Norton, partito per il fronte e morto in seguito ad un'esplosione capisce che l'unico modo per porre fine alla storia e far passare oltre il fantasma della ragazzina, ancora confinato nel mondo dei vivi, \u00e8 quello di restituirle un oggetto appartenuto al padre, un orologio da taschino. &lt;br&gt; Quando trova ci\u00f2 di cui ha bisogno Alyssa si reca dal fantasma, che sta suonando un brano di Fryderyk Chopin nella sala principale, ma viene fermata nel cortile dal \"Martello Assassino\", l'uomo responsabile della morte della ragazzina, pronto ad un confronto decisivo con lei. L'ampolla rinvenuta nella sua casa si tramuta in un arco, che usa per combatterlo, e una volta sconfitto, Alyssa riesce a liberare il fantasma della ragazzina, che si ricongiunge a quello del padre. Mentre li saluta, Alyssa perde conoscenza.\nAl suo risveglio, Alyssa si trova nella sua camera, e sente alcuni rumori provenienti da una finestra. Alyssa la apre e ci trova aggrappato Dennis Owen, un suo amico d'infanzia recatosi da lei quando viene a sapere del suo ritorno. I due parlano del pi\u00f9 e del meno, ma Alyssa \u00e8 determinata a far luce su quanto le \u00e8 accaduto ed insieme ispezionano la villa. Nello studio del nonno (del quale non si sa pi\u00f9 nulla da oltre due anni), Alyssa trova strani documenti sulle \"Rooders\", ovvero una sorta di sensitive il cui compito \u00e8 quello di distruggere degli spiriti malefici conosciuti come \"Subordinati\", che si materializzano nel mondo dei vivi attaccando le persone. Sempre esaminando la villa, Alyssa si imbatte in un altro varco che lei attiva con l'ampolla e finisce nuovamente in un altro tempo.\nCapitolo Secondo.\nQuesta volta lo scenario si sposta in una piovosa periferia americana del 1963. Entrata in una casa, Alyssa incontra un uomo senza occhi, evidentemente agitato, che afferra Alyssa e le intima di spiegarle cosa ci fa nella sua casa, per proseguire il suo cammino e chiamare disperatamente la propria madre, che non trova pi\u00f9. Alyssa nota successivamente una donna anziana senza gli occhi, che lamenta la sparizione del figlio, e percependo la presenza di Alyssa si agita e suona un campanello, che genera una grossa folata di vento e sbatte Alyssa fuori dalla camera, se si chiude saldamente. Alyssa prosegue attraverso un passaggio segreto, ritrovandosi nel laboratorio dell'uomo, dove poco pi\u00f9 avanti trova il cadavere carbonizzato di un uomo, probabilmente un giornalista, accanto al quale trova degli appunti su di un caso di cronaca nera chiamato \"L'omicidio Rend\" e l'articolo di un quotidiano allegato ad esso. L'articolo narra della morte di John Haigh, un assassino seriale che colpiva soprattutto vecchi pensionati, che lo ospitavano e venivano poi uccisi, sciolti nell'acido solforico e derubati. L'uomo muore nel tentativo di prelevare dell'acido in una fabbrica, cadendo in un container pieno del suddetto liquido.\nAlyssa esce dall'abitazione, e riempie la sua ampolla quando Alyssa intravede per qualche istante sua madre. Alyssa si dirige verso il punto in cui ha avvistato la donna, ma trova soltanto un varco che lei attiva, e la teletrasporta nella sua abitazione. Presso lo studio del nonno, Alyssa apprende ulteriori cose sulla natura delle Rooder: esse, esclusivamente donne, manifestano il culmine dei propri poteri all'et\u00e0 di quindici anni, per poi perderli progressivamente sulla soglia dei venti, e per far s\u00ec che essi si trasferiscano alla loro prole, devono concepire una figlia femmina prima del compimento del ventesimo anno di et\u00e0. Dal diario del nonno, Alyssa scopre che l'uomo, che considera quello delle donne Hamilton un ruolo fondamentale, costringe la figlia ormai diciottenne Nancy (la madre di Alyssa) a sposarsi, cos\u00ec da poter dare alla luce una nuova Rooder. Alyssa apprende dunque di essere lei stessa una Rooder.\nAlyssa torna al varco e lo attraversa, si reca nella casa vista in precedenza e vive un nuovo flashback il cui l'uomo incontrato all'inizio, Albert, dona alla madre, Dorothy, uno scialle quando un uomo con addosso una tuta integrale e una maschera antigas irrompe e spruzza dell'acido ai due malcapitati. Una volta uccisi, il \"Corrosore\", ovvero John Haigh, si volta verso Alyssa e inizia ad inseguirla. Alyssa neutralizza temporaneamente la creatura e prosegue per il quartiere quando nota che in un condotto fognario lo scialle di Dorothy. Alyssa si addentra nelle fogne e lo recupera, ma viene raggiunta dal Corrosore, che le sbarra la strada, quindi Alyssa impugna l'arco magico dell'ampolla, e lo sconfigge. Alyssa consegna lo scialle a Dorothy, che acquisisce di nuovo la vista insieme al figlio, che finalmente la ritrova, e i loro spiriti passano oltre, ma in quell'istante tutto a torno a lei trema, e si ritrova nella hall della sua casa. L'attende il signor Borroughs, che fa emergere una torre dell'orologio dalle fondamenta della villa, e getta la ragazzina in un abisso.\nCapitolo Terzo.\nAlyssa si ritrova dentro una sorta di acquedotto, dove viene aggredita da un altro Subordinato, il Tagliatore. Seminato il suo persecutore Alyssa trova un modo di uscire dalla struttura e finisce in un'altra area, molto simile alla sua casa. Per il corridoio Alyssa sente i vagiti di un neonato e ne segue il suono, che la conducono in una stanza, dove osserva un flashback in cui Nancy accudisce Alyssa appena nata, mentre dalla parte opposta della villa si sentono delle grida. Alyssa esce nel giardino dove osserva il proprio nonno Dick mentre ha una colluttazione con Philip, il suo defunto padre, che viene spinto gi\u00f9 dal balcone e ucciso da un'ascia sottostante che trafigge il suo cranio. La ragazza si avvicina al corpo dell'uomo, scoppiando in un pianto sommesso, e in quell'istante appare nuovamente il Tagliatore, che la esorta a battersi. In principio Alyssa sembra avere la meglio, ma il Subordinato riesce a liberarsi e materializza una sorta di portale che inghiotte Alyssa.\nAlyssa si risveglia in un cimitero e giunge in prossimit\u00e0 di una cripta, che viene raggiunta dai fantasmi delle Rooder morte assassinate dalle \"Entit\u00e0\", esseri che comandano i Subordinati. Alyssa cerca di chiedere ulteriori spiegazioni ai fantasmi, ma essi scompaiono. La ragazza prosegue e trova la macchina della madre che per\u00f2 \u00e8 vuota, quindi entra in un capanno, dove trova un manoscritto narrante la storia di Harold Powell, un taglialegna che rapiva e uccideva giovani donne, e che anche dopo la sua morte fu trasformato in un Subordinato per dare la caccia alle Rooder. Oltre una cripta, Alyssa viene raggiunta dal Tagliatore, che dopo uno scontro riesce ad eliminare definitivamente e a liberare finalmente i fantasmi delle Rooder dal luogo in cui erano confinate. Nell'istante successivo appare Nancy che si ricongiunge alla figlia, ma vengono separate da Dan Borroughs, che trascina via con se Nancy.\nAlyssa si ritrova all'interno della torre dell'orologio, nella quale trova Dennis, che decide di aiutarla.\nCapitolo Quarto.\nA questo punto Alyssa si risveglia in casa, dove incontra nuovamente Dennis. Con lui finisce in un nuovo scenario, un boschetto alla periferia della citt\u00e0. Davanti all'ospedale Dennis incontra la sorella Linda, che era rimasta per molto tempo in Kenya a fare volontariato. Appena la abbraccia lei si trasforma in Scrissorwoman, il prossimo nemico; per arrivare a Dennis si era trasformata in sua sorella. Scrissorwoman e Scrissorman rapiscono cos\u00ec il suo amico e chiedono ad Alyssa di arrendersi. Dopo avere percorso l'ospedale Alyssa salva Dennis e, con il suo aiuto, sconfigge in due combattimenti separati Scrissorman e Scrissorwoman.\nCapitolo Quinto.\nTornata al presente, scopre che Lord Burroughs \u00e8 un lontano parente del nonno, Dick Hamilton. Egli cercava di diventare un'entit\u00e0 immortale seguendo un rituale dove avrebbe sacrificato la figlia di 14 anni, ma lei mor\u00ec in un incidente prima che ci\u00f2 avvenisse. Burroughs impazz\u00ec e commise molti omicidi, forse mosso dalla rabbia; inoltre viene descritto come un sadico a cui piace vedere le persone che muoiono. Venne infine gettato da alcune persone dalla sommit\u00e0 della torre orologiaia del suo castello. Burroughs torn\u00f2 in vita attraverso il nonno di Alyssa, Dick Hamilton, che peraltro era sparito da tempo. L'obbiettivo di Burroughs \u00e8 quello di strappare il cuore di Alyssa (che ha quasi 15 anni) per diventare immortale; l'immortalit\u00e0 \u00e8 data dal fatto che il cuore appartiene ad una Rooder. &lt;br&gt; Nell'ultimo combattimento Alyssa con l'aiuto di Dennis, riesce a recuperare l'ultimo petalo del ciondol, riuscendo cos\u00ec a scatenare il suo massimo potere di Rooder. Evocando una spada fiammeggiante verde, traffigge Lord Burroughs riuscendo a sconfiggerlo e con esso la torre finisce distrutta. Alyssa finalmente si ricongiunge con la madre, che era stata rapita da Burroughs una volta che si era fuso con Dick.\nNella scena finale si vede Alyssa che si risveglia con Dennis in un prato pieno di fiori, lo abbraccia e sussurra \"Ce l'abbiamo fatta, ce l'abbiamo fatta, mamma\".\nModalit\u00e0 di gioco.\nIl gioco eredita molti aspetti degli altri titoli della serie. Il giocatore, nei panni di Alyssa, dovr\u00e0 inizialmente scappare dai Subordinati che appariranno nel corso dei capitoli, cercando nascondigli nei luoghi che si trover\u00e0 ad esplorare oppure gettando loro dell'acqua santa da una boccetta che si ricever\u00e0 ad inizio gioco e che dovr\u00e0 essere riempita attingendola da speciali vasi o fontane, utile anche per rompere i sigilli che tengono bloccate alcune porte, che per\u00f2 solo momentaneamente stordiranno e fermeranno i Subordinati, o usando lo strumento \"Anello dell'Invisibilit\u00e0\" che rende, appunto, Alyssa invisibile temporaneamente ai nemici e le permetteranno di poter allontanarsi da loro. Una barra dell'energia in alto a sinistra dello schermo indica il livello di Panico della ragazza, che crescer\u00e0 man mano che i Subordinati la intimidiranno con le loro mosse o la colpiranno, e che se raggiunge il suo culmine, vedr\u00e0 la protagonista entra nella \"Panic Mode\" (\"Modalit\u00e0 Panico\"), in cui ella si metter\u00e0 a correre in preda alla disperazione e durante tale condizione pu\u00f2 rischiare di cadere o di bloccarsi terrorizzata coprendosi le orecchie nel mezzo della fuga, e sar\u00e0 impossibile celarsi nei nascondigli. La \"Panic Mode\" scomparir\u00e0 dopo un certo periodo di tempo, e il processo pu\u00f2 essere anche velocizzato usando lo strumento \"Acqua di Lavanda\", tuttavia se si viene colpiti dal Subordinato durante tale periodo, Alyssa andr\u00e0 incontro a morte istantanea e il gioco termina (a meno che non si avr\u00e0 lo strumento \"Pietra del sigillo\" che si sacrificher\u00e0 e permetter\u00e0 alla protagonista di sopravvivere al colpo). Durante i capitoli, esplorando i luoghi, il giocatore dovr\u00e0 stare attento anche ai fantasmi delle vittime dei Subordinati che tenteranno di attaccare ed uccidere Alyssa, almeno finch\u00e9 quest'ultima non riuscir\u00e0 ad individuare il loro cadavere e restituire un oggetto a loro caro che calmer\u00e0 la loro furia e li far\u00e0 andare oltre, ed in cambio si possono ottenere vari strumenti. \nAspetto peculiare ed esclusivo di Clock Tower 3 \u00e8 che sar\u00e0 possibile ad un certo punto dei capitoli confrontarsi contro gli inseguitori combattendoli con l'arco ricavato dall'ampolla. Il danno inferto ai Subordinati sar\u00e0 maggiore man mano che si caricher\u00e0 il potere della freccia da scoccare, anche se durante tale azione non sar\u00e0 possibile n\u00e9 muoversi n\u00e9 aggiustare la mira, e dunque si \u00e8 esposti alle mosse di avvicinamento e di attacco del nemico che pu\u00f2 evitare anche il colpo del giocatore se sfugge al raggio di lancio della freccia. Colpendo un Subordinato con una freccia completamente carica di potere, si creer\u00e0 un filo magico che lo legher\u00e0 temporaneamente in un certo punto e non gli permetter\u00e0 di allontanarsi troppo, cos\u00ec da dare la possibilit\u00e0 al giocatore di poter avere maggiormente in pugno il nemico; una volta colpito e bloccato per tre volte un Subordinato da frecce cariche al massimo, Alyssa pu\u00f2 compiere un attacco speciale alquanto potente che pu\u00f2 istantaneamente eliminare l'avversario o ridurgli drasticamente l'energia vitale. Vi sono poi altri tipi di frecce speciali, come la \"Freccia Repellente\", di colore verde, che infligge una discreta quantit\u00e0 di danno e permette di allontanare il Subordinato, e la \"Freccia bloccante\", di colore rossa, permette invece di legarlo dal filo magico e, appunto, bloccarlo in un punto. La pi\u00f9 potente \u00e8 la freccia sacra, difficile da trovare, essa se scagliata genera all'istante l'attacco speciale sul nemico.\nTerminologia.\nEntit\u00e0\nLe entit\u00e0 sono spiriti maligni che infestano il mondo. Non si sa nulla riguardo alla loro origine, se non che le prime entit\u00e0 si manifestarono nell'antica epoca romana.\nLe entit\u00e0 si impossessano del corpo di persone comuni, trasformandole in mostruosi assassini sanguinari, chiamati anche: Subordinati.\nSubordinati\nIn passato erano delle persone normali, ma col finire posseduti dalle entit\u00e0, si trasformano in mostruosi assassini assetati di sangue.\nDi solito, quando un subordinato nasce, viene seguito da una strage di migliaia di persone.\nEssi si nutrono delle tristezza e della disperazione delle anime delle persone che hanno ucciso che non riescono a trovare la pace, garantendosi in questo modo l'immortalit\u00e0. Pi\u00f9 vittime vengono uccise da un Subordinato, pi\u00f9 il suo potere aumenta ulteriormente.\nRooder\n\u00c8 un'antica discendenza di nobili di cui Alyssa \u00e8 una discendente che fin dai tempi antichi danno la caccia alle entit\u00e0. Curiosamente solo le femmine possiedono il potere per contrastarle, che si manifesta nel suo pieno potenziale quando esse compiono i quindici anni, per poi calare lentamente col proseguire dell'et\u00e0 fino a svanire a vent'anni. L'usanza dei Rooder consiste che le giovani ragazze, passati i quindici anni e prossime ormai ai venti si sposino molto giovani e concepiscano delle figlie affinch\u00e9 ci sia sempre una giovane Rooder che col suo potere possa continuare la missione per combatterle. Per secoli della storia, la discendenza Rooder, degli Hamilton ha dato la caccia nella loro adolescenza alle entit\u00e0. Se il loro cuore viene preso con un rituale oscuro, un individuo pu\u00f2 trasformarsi in una nuova entit\u00e0 immortale. Si dice che ci siano anche molte altre famiglie Rooder sparse per l'Europa e combattere le entit\u00e0.\nPersonaggi.\nStudentessa collegiale di buona famiglia, Alyssa \u00e8 un adolescente sveglia e piuttosto testarda, che vive con la madre presso una vecchia pensione. Alla misteriosa scomparsa di quest'ultima, Alyssa si mette sulle sue tracce e svolge delle indagini, scoprendo suo malgrado molto pi\u00f9 di quanto avrebbe voluto sapere circa i segreti della sua famiglia. Successivamente Alyssa scopre di essere una Rooder: antica casata dove le giovani ragazze possedevano enormi poteri spirituali per combattere le entit\u00e0: spiriti malvagi dell'antica epoca romana. Alyssa si mostra estremamente potente rispetto alle sue antenate, indicandola quindi come la Rooder pi\u00f9 forte che si sia vista. Possiede il potere di trasformare la sua ampolla di acqua santa, in un arco che scocca frecce sacre. Alla fine della storia, Alyssa sfrutta al massimo il proprio potere creando una spada di fuoco verde fiammeggiante. \nMadre di Alyssa, \u00e8 una giovane vedova in pena per la figlia, in pericolo per motivi apparentemente inverosimili. Parte presto un mattino e da allora non fa pi\u00f9 ritorno, e da allora Alyssa \u00e8 sulle sue tracce.\nPadre di Alyssa e marito di Nancy, Philip muore prematuramente in un presunto incidente domestico, quando la figlia era appena nata.\nNonno di Alyssa e padre di Nancy, provvede alla crescita di sua nipote dopo la morte del suo genero, finch\u00e9 un giorno, tre anni prima delle vicende del gioco, lascia la casa senza pi\u00f9 tornare. Egli sembra molto ossessionato dalla figlia e dalla nipote, e alla storia della dinastia Hamilton.\nUn amico d'infanzia di Alyssa, che aiuta la ragazza nella ricerca di sua madre.\nLa sorella maggiore di Dennis, partita in Africa per fare la missionaria.\nAnche conosciuto come il \"Dark Man\" nella versione originale, \u00e8 un uomo vestito di nero dall'aria sospetta che sembra al corrente delle sorti della madre di Alyssa, e lascia intendere di avere progetti ben precisi per la stessa ragazzina.\nIl primo Subordinato che incontra Alyssa. Il cosiddetto \"Martello Assassino\", all'anagrafe Robert Morris, era un uomo mentalmente disturbato vissuto durante la seconda guerra mondiale che lavorava in una miniera e che un giorno, per motivi ignoti, assassina alcuni suoi colleghi a colpi di martello, per poi mietere vittime anche tra i civili, fino a quando non viene catturato e giustiziato per via d'impiccagione. Le sue vittime furono ventisei.\nIl Secondo subordinato incontrato da Alyssa. Conosciuto in vita come John Haigh, egli era un assassino seriale vissuto negli anni sessanta, il quale modus operandi consisteva nel farsi ospitare temporaneamente da vecchi pensionati, per poi ucciderli sciogliendoli vivi nell'acido e derubarne gli averi. Egli mor\u00ec nel 1963 finendo egli stesso distrutto nell'acido solforico, e le sue vittime furono trentuno.\nIl Terzo Subordinato incontrato da Alyssa. Vissuto nel XVIII secolo il Tagliatore, che in vita si chiamava Harold Powell, era un tagliaboschi dal viso deforme innamorato di una ragazza che per\u00f2 non ricambiava i suoi sentimenti. Quando ella rifiut\u00f2 la sua proposta di matrimonio, Harold impazz\u00ec di rabbia e la uccise, e inizi\u00f2 a rapire e massacrare giovani donne, arrivando a compiere quarantaquattro omicidi fino al giorno della sua morte, avvenuta per mano di alcuni villici. Egli \u00e8 a capo dei Subordinati, e ha cacciato e ucciso parecchie Rooder e per via di questo il suo potere \u00e8 superiore a quello degli altri subordinati.\nIl Quarto Subordinato insieme alla sua gemella, la Donna Forbici. Vissuto in epoca rinascimentale, il suo nome era Ralph. Aveva origini asiatiche e lavorava come torturatore presso la magione di Lord Darcy Borroughs, finch\u00e9 non mor\u00ec linciato durante un assedio da parte del popolino locale. Ralph vanta quarantasei vittime. Le sue armi predilette sono un paio di cesoie giganti. \nLa Quarta Subordinata insieme al suo gemello, l'Uomo Forbici. Vissuta in epoca rinascimentale, il suo nome era Jemima. Era di origini asiatiche e insieme a suo fratello lavorava come torturatrice presso la magione di Lord Darcy Borroughs, finch\u00e9 non mor\u00ec linciata insieme al fratello durante un assedio da parte del popolino locale. Jemima vanta ventitr\u00e9 vittime. Come il suo gemello, brandisce un paio di cesoie giganti.\nUn Subordinato che aspira a divenire entit\u00e0, avvalendosi degli altri quattro subordinati. Vissuto in epoca rinascimentale, Lord Borroughs era un nobiluomo ossessionato dall'occulto, la ricerca dei poteri magici e l'immortalit\u00e0. Durante i suoi studi apprese che poteva ottenere ci\u00f2 a cui anelava diventando un Entit\u00e0: per adempiere al suo scopo avrebbe dovuto strappare il cuore di una Rooder alla vigilia del suo quindicesimo compleanno e berne il sangue. Sua moglie, Lady Natalia Hamilton, era una Rooder e di conseguenza lo era anche la loro figlia, Annabelle. Lord Borroughs attese con impazienza il compimento dei quindici anni della figlia al fine di compiere il suo macabro rituale, ma Annabelle rimase vittima di un incidente in carrozza proprio il giorno prima del suo compleanno. Il nobiluomo impazz\u00ec al punto da iniziare a mietere centodiciotto vittime tra le quali anche la moglie, e il suo massacro ebbe fine solo quando gli abitanti delle sue terre lo uccisero scaraventandolo gi\u00f9 dalla torre dell'orologio del suo maniero. Nonostante fosse stato ucciso una parte di Lord Darcy Borroughs rimase in vita nel suo vecchio maniero. Molto probabilmente un'entit\u00e0 deve avere percepito la sua sete di sangue dai massacri che ha compiuto finendo per possederlo. Si scopre essere un parente alla lontana di Alessa poich\u00e9 ebbe una relazione oltre alla moglie con un'altra donna che scapp\u00f2 durante il suo massacro. Il nonno di Alessa venuto a conoscenza della parentela che lo lega a Lord Darcy Borroughs, and\u00f2 in giro per il mondo fino a raggiungere il suo maniero. Qui nel suo vecchio studio, trovandosi davanti al suo ritratto mostra una follia dal desiderio di non voler separarsi da Alessa bramando di svolgere il rituale oscuro per rinascere come entit\u00e0 immortale servendosi del cuore della nipote. Lord Darcy Borroughs percependo le sue intenzioni e i suoi desideri accolse la sua richiesta. Il disegno nel suo quadro si scoglie per poi fondersi col nonno di Alyssa.\nUna delle vittime del Martello Assassino. May era una ragazzina inglese di dodici anni e una prodigiosa e promettente pianista, figlia di un sarto, William, partito per il fronte. Il padre tuttavia era preoccupato dal pensiero di abbandonare la figlia. May lo incoraggi\u00f2 che sarebbe andato tutto bene e che avrebbe suonato alla prova di piano cosicch\u00e9 lui potesse sentirla alla radio. Suonando la melodia del suo orologio da tasca che gli aveva lasciato la moglie come ultimo regalo prima di morire. Il padre seppur rattristato promette alla figlia che torner\u00e0. Tempo dopo, May, preoccupata per il padre non avendo ricevuto pi\u00f9 sue notizie, quando ci fu la prova cruciale sbagli\u00f2 alcune note, perdendo il concorso. Una notte in cui lei rimase sola, il Martello fece irruzione nella boutique del padre e uccise brutalmente la ragazzina. Uccisa dal subordinato May rimase imprigionata come anima errante nel teatro dove avvenne la dimostrazione tentando con tristezza di ricreare col piano la melodia. \nIl padre di May, una delle ventisei vittime del Martello Assassino. William era giovane vedovo che fu arruolato nell'esercito britannico durante la Seconda Guerra Mondiale, lasciando la figlia alle cure di una governante. Egli mor\u00ec colpito da una granata sul campo di battaglia. \nUna delle vittime del Corrosore. Albert era un giovane giocattolaio che rifiutava di sposarsi e mettere su famiglia per poter accudire l'anziana e cieca madre, Dorothy, la quale per\u00f2 avrebbe preferito che Albert si sposasse. Quando il Corrosore si present\u00f2 come un loro lontano parente, Albert non fu molto convinto dall'uomo, ma venne tuttavia persuaso dall'ingenua solidariet\u00e0 della madre. Assecondando la donna, Albert segn\u00f2 la loro sorte. Il subordinato li uccise con dell'acido e lanciandogli contro una maledizione che li condann\u00f2 a vagare in eterno senza potersi pi\u00f9 incontrare. Divenuto un'anima in pena, Albert cieco, gir\u00f2 con una campana alla ricerca della madre.\nUna delle vittime del Corrosore. Dorothy era un'anziana vedova cieca che viveva con il suo unico figlio Albert. Ella si fid\u00f2 molto facilmente del Corrosore, e cadde facilmente vittima dell'uomo. Divenuta un fantasma acquis\u00ec capacit\u00e0 di poltergeist che in preda alla paura scaraventa oggetti quando sente qualcuno avvicinarsi."}
{"id": "1343390", "revid": "1745361", "url": "https://it.wikipedia.org/wiki?curid=1343390", "title": "Spalla (attore)", "text": "Spalla \u00e8 un termine gergale del mondo dello spettacolo, in particolare di quello del teatro, che definisce un attore, spesso con funzioni di coprotagonista, che accompagna e porge le battute al personaggio principale, dando cos\u00ec colore e rilievo alla scena rappresentata.\nStoria del termine e significato.\nIl termine proviene probabilmente dallo spettacolo circense - o dalle compagnie \"di giro\" dei guitti del passato - nel quale uno dei saltimbanchi porge materialmente al compagno la propria spalla e nello stesso tempo d\u00e0 un contraccolpo per permettere all'altro di prendere slancio e di eseguire al meglio il suo esercizio acrobatico.\nIl ruolo dell'attore di \"spalla\" \u00e8 molto importante nel teatro comico poich\u00e9 contribuisce al giusto ritmo e all'esaltazione della battuta del personaggio protagonista. Senza la battuta stimolante della spalla la risposta del protagonista potrebbe rimanere sbiadita e non essere colta dal pubblico.\nLa bravura della spalla consiste non solo nel cogliere il giusto tempo del ritmo del dialogo comico ma spesso nel saper prevenire, indovinare ed accompagnare l'estro del protagonista quando recita \"a soggetto\", quando cio\u00e8 le battute non siano previste dal copione, che quasi viene riscritto sul momento, all'impronta, dai due attori.\nDalla \"spalla\" alla \"coppia\".\nSe le doti interpretative dei due attori poi sono alla pari, accade che il ruolo della spalla venga assunto alternativamente da ognuno dei due che danno vita cos\u00ec una \"coppia\" dove scompare il ruolo subordinato della spalla.&lt;br&gt;\nNella coppia formatasi per\u00f2 contano molto i rapporti personali dei due attori che, se hanno caratteri contrastanti, talora mettono fine al lavoro in comune per separarsi e continuare ognuno per conto proprio, spesso illudendosi di mantenere lo stesso successo presso quel pubblico ormai abituato a considerarli insieme. Pi\u00f9 rari, ma non assenti, i casi in cui uno dei due membri della coppia riesce invece ad affermarsi autonomamente in ruoli anche molto diversi da quelli praticati fino ad allora. &lt;br&gt;\nPer le differenze di carattere e per le ambizioni di carriera possono nascere dalla separazione di una coppia dello spettacolo anche situazioni drammatiche di veri e propri scontri personali trasferiti dalla scena alla vita reale.&lt;br&gt;\nNon a caso commedie e drammi teatrali hanno trattato questo tema come ad esempio l'opera di Neil Simon \"I ragazzi irresistibili\" o il testo teatrale di Vincenzo Cerami, \"Il comico e la spalla\".\nI \"tormentoni\".\nLa parte della spalla viene spesso ricoperta dai cosiddetti\nattori \"caratteristi\" che esprimono sulla scena ruoli per cos\u00ec dire standardizzati, ma non per questo meno importanti, che si ispirano al loro \"carattere\" di scena.\nQuesti forse possono essere considerati gli eredi di quel teatro della commedia dell'arte dove i personaggi ricoprivano dei ruoli fissi rappresentati sulla scena con una \"maschera\".\nSebbene essi siano considerati attori di secondo piano spesso sono maggiormente ricordati dal pubblico proprio perch\u00e9 ripetono nel racconto scenico le stesse situazioni del loro personaggio che non mutano nelle diverse rappresentazioni. Si creano cos\u00ec\ni cosiddetti \"tormentoni\", la ripetizione continua cio\u00e8 di certe particolari battute: un espediente questo voluto dall'attore che in questo modo richiama e mantiene vivo se stesso nel ricordo del pubblico.\nEsempi di tormentoni famosi sono numerosi nella storia dello spettacolo sia da parte delle \"spalle\" o degli attori primari. Solo per citarne alcuni si pensi ad esempio al \u00ab\"Vieni avanti cretino!\"\u00bb dei Fratelli De Rege, divenuto quasi un marchio che introduceva la scenetta comica. Oppure, nel cinema, la frase \u00ab\"A ggente\"\u00bb che pronunziava Tina Pica con voce da basso tenore, per indicare l'origine di maldicenze o pettegolezzi popolari oppure i numerosi giochi di parole e frasi fatte, spesso storpiate, o espressioni corrette ma pronunciate in un contesto sbagliato, che costituivano il repertorio di Tot\u00f2.\nLe \"spalle\" dello spettacolo italiano.\nL'elenco che segue, con accennati i ruoli di spalla, di attori non pi\u00f9 viventi, rimasti famosi nella memoria del pubblico, non vuole essere esaustivo ma, sinteticamente limitato a quelli pi\u00f9 conosciuti in Italia, specificatamente a quelli operanti nella seconda met\u00e0 del secolo XX; si vuole cio\u00e8 dare una serie di esempi dei tipi di spalla nelle sue varie accezioni tralasciando volutamente quelli del cinema internazionale, soprattutto americano, che ha avuto \"spalle\" altrettanto celebri.\nI Fratelli De Rege.\nLa prima spalla da considerare in ordine di tempo \u00e8 quella dei \"Fratelli De Rege\", Guido (Caserta 1891 - Milano 1945) e Giorgio (Caserta 1894 - Torino 1948), che fu famosa sulle tavole del palcoscenico dell'avanspettacolo negli anni precedenti il dopoguerra italiano. Guido De Rege (Beb\u00e8) fu quello che si assunse il ruolo di spalla del fratello minore Giorgio (Ciccio); questi, truccato con un enorme naso di cartone ed esprimendosi a stento balbettando, diceva frasi sconclusionate che dovevano essere interpretate con grande difficolt\u00e0 dalla spalla, che tra insulti ed improperi, alla fine riusciva a capirle e a dar loro un significato sensato. Il dialogo tra i due, nel corso della \"gag\" diveniva sempre pi\u00f9 surreale fino alla conclusione di Beb\u00e8 che esausto per lo sforzo di capire, toccando la spalla del compagno, annunziava: \u00abNoi ce ne andiamo via\u00bb.\nCarlo Campanini.\nLo sketch dei Fratelli De Rege fu riproposto con grande successo in televisione da Walter Chiari e \"Carlo Campanini\", (Torino, 5 ottobre 1906 \u2013 Roma, 20 novembre 1984) altra celebre spalla rimasta famosa anche per la scenetta del \"Sarchiapone\": nato come breve intermezzo tra i numeri di avanspettacolo e dilatatosi successivamente fino a diventare un tormentone della durata di pi\u00f9 di un'ora, riproposto in versioni sempre diverse e presentato pi\u00f9 volte anche in televisione.&lt;br&gt;\nNegli anni cinquanta, Carlo Campanini continu\u00f2 a mietere consensi sia di pubblico che di critica, ma l'industria del cinema si limit\u00f2 ad utilizzarlo nel suo ruolo di caratterista riproponendo situazioni e personaggi gi\u00e0 felicemente sperimentati in teatro.\nCaratteristico del personaggio interpretato da Campanini era la sua ingenuit\u00e0 e una certa timidezza accompagnata da un modo di parlare, quasi balbettante, con un lieve accento piemontese, nel quale le parole sembravano masticate mentre il suo volto si allargava in un sorriso bonario o altrimenti corrucciato ed irritato.\nTina Pica.\n\"Tina Pica\" (Napoli, 31 marzo 1884 \u2013 Napoli, 16 luglio 1968), ha iniziato la sua carriera nel teatro di Eduardo e nel cinema con ruoli secondari fino a quando, a 69 anni, il film \"Pane, amore e fantasia\" (1953), la conferma definitivamente come spalla caratterista con il personaggio di Caramella, una domestica materna ma anche scorbutica e un po' bigotta. Da allora riproporr\u00e0 il suo personaggio in Pane, amore e gelosia (1954), Pane, amore e... (1955), principalmente come spalla di Vittorio De Sica ma anche di Alberto Sordi in \"Buonanotte... avvocato\" (1955) e di Tot\u00f2 in, \"Destinazione Piovarolo\" (1955). Divenuta nota al grande pubblico le saranno assegnate parti da protagonista anche in film di secondo piano.\nMario Castellani.\n\"Mario Castellani\" (Roma, 2 luglio 1906 \u2013 Roma, 26 aprile 1978) pu\u00f2 essere considerato la \"spalla\" per antonomasia dello spettacolo italiano. Egli ha accompagnato tutta la carriera di Tot\u00f2 rimanendo in ombra sino all'ultimo. Il suo personaggio, pieno di una certa considerazione di s\u00e9 ma anche condiscendente, consisteva soprattutto nel sopportare gli stravaganti ed irritanti comportamenti di Tot\u00f2 che lo smontava e metteva in difficolt\u00e0. Tot\u00f2 talora lo metteva alla prova sul set improvvisando battute non in copione a cui per\u00f2 la spalla rispondeva prontamente ed efficacemente.. Quando Tot\u00f2 divenne quasi cieco, Castellani lo aiut\u00f2 letteralmente a muoversi sui vari set cinematografici.\nMario Carotenuto.\n\"Mario Carotenuto\" (Roma, 29 giugno 1915 \u2013 Roma, 14 aprile 1995). Sempre presente nei film che hanno fatto grande la commedia all'italiana, la sua popolarit\u00e0 nasce con il film \"Poveri ma belli\" dove assume il ruolo, che lo caratterizzer\u00e0 nel prosieguo della sua carriera, del romano intrallazzatore e scansafatiche o dell'avvocato di cui c'\u00e8 poco da fidarsi (\"Febbre da cavallo\", \"Lo scopone scientifico\").&lt;br&gt;\nUn personaggio il suo dove si mescolano toni di strafottenza e vanagloria romana, di esibito amore per le donne ma anche di simpatia per gli stratagemmi inventati per vivere senza lavorare.\nNegli ultimi anni della sua carriera sempre nel suo ruolo di ormai stagionato ma sempre appassionato \"tombeur de femmes\", accett\u00f2 di lavorare in film della commedia erotica all'italiana.\nGianni Agus.\n\"Gianni Agus\" (Cagliari, 17 agosto 1917 \u2013 Roma, 4 marzo 1994) \u00e8 stato un attore dello spettacolo italiano.\nNome storico del teatro di rivista italiano, ha preso parte a commedie di grandi autori come Garinei e Giovannini e che avevano come interpreti noti personaggi dello spettacolo musicale come Renato Rascel e Wanda Osiris. Ha lavorato molto sia in radio che in televisione dove il grande pubblico cominci\u00f2 a conoscerlo ed apprezzarlo come spalla di comici, in modo particolare di Paolo Villaggio con cui Agus interpretava il ruolo del capoufficio di Fracchia. La sua maschera rappresentava un personaggio che da una situazione di pacatezza assurgeva a toni sempre pi\u00f9 tempestosi e travolgenti nei confronti del tapino di turno. La sua figura di modesta altezza e rotondetta, con un accento tipicamente sardo e con movenze a scatti accentuava le scenette dove il volto inizialmente bonario e pacioso di Agus si stravolgeva in un'ira leonina. Lo stesso ruolo ha conservato nel cinema partecipando a numerose commedie all'italiana.\nFranco Fabrizi.\n\"Franco Fabrizi\" (Cortemaggiore, 15 febbraio 1926 - 18 ottobre 1995), attore cinematografico, teatrale e televisivo, imperson\u00f2 con efficacia il personaggio del rubacuori di provincia, cinico ma affascinante, inaffidabile ma seduttivo, in molti film firmati da registi come Federico Fellini, Michelangelo Antonioni, Pietro Germi e Luigi Zampa nei quali riusciva a creare un equilibrio, sul filo dell'ironia tra accenti comici e drammatici.&lt;br&gt;\nFabrizi era un attore di bella presenza, una sorta di Cary Grant all'italiana, ma sul grande schermo non ebbe mai l'occasione di interpretare ruoli da primattore pur avendone le doti interpretative. Franco Fabrizi \u00e8 un esempio di come un caratterista rimanga cos\u00ec legato alla sua \"maschera\" con il ruolo di spalla da non potersene liberare pi\u00f9: anche nei film infatti nei quali pure ricopr\u00ec ruoli principali e di co-protagonista, rimase sempre legato al \"clich\u00e9\" dello sbruffone un po' vigliacco, tendenzialmente profittatore di donne e situazioni come in \"Un maledetto imbroglio\" di Germi o l'infantile e infedele marito bugiardo de \"I vitelloni\" di Fellini.&lt;br&gt;\nTra le sue interpretazioni pi\u00f9 significative, negli anni sessanta, quella in \"Una vita difficile\" (1961) di Dino Risi, eccellente spalla di Alberto Sordi.\nCarlo Pisacane.\n\"Carlo Pisacane\" (Napoli, 1891 \u2013 Roma, 1974) sebbene avesse gi\u00e0 lavorato in diversi film tra i quali \"Pais\u00e0\" di Roberto Rossellini del 1946, la notoriet\u00e0 cinematografica arriva piuttosto tardi, solo nel 1957 quando il regista Mario Monicelli gli affida il ruolo del mitico \"Capannelle\", il famelico vecchietto bolognese nella sgangherata banda criminale de \"I soliti ignoti\". Il nomignolo del simpatico personaggio che riprende il nome di un ippodromo romano, gli veniva dall'indossare una improbabile e rappezzata tenuta da fantino. Il soprannome gli rester\u00e0 incollato per tutto il resto della carriera artistica al punto che comparir\u00e0 nei crediti di alcune pellicole al posto del suo vero nome e sar\u00e0 proprio come \"Capannelle\" che verr\u00e0 ricordato presso il grande pubblico. Il suo personaggio \u00e8 la figura di un disgraziato invecchiato che ha vissuto un ruolo secondario nella vita e finanche nella sua attivit\u00e0 di ladro dove gli si assegner\u00e0, anche qui, la parte secondaria del \"palo\". Un emarginato, come l'ebreo Abacuc, de L'armata Brancaleone, che ispira per\u00f2 per la sua fragilit\u00e0 sentimenti di protezione e affetto.\nFranco Lechner.\nIl suo vero nome \u00e8 rimasto completamente ignorato dal pubblico che lo ha conosciuto invece come \"Bombolo\". \"Franco Lechner\" (Roma, 1\u00ba gennaio 1932 \u2013 Roma, 21 agosto 1987) rappresenta bene l'esempio della tipica spalla di secondaria importanza di altri attori comici come Tomas Milian e Pippo Franco. Interpret\u00f2 sempre e soltanto lo stesso personaggio con gag basate principalmente sulla fisicit\u00e0 (famoso per i peti che nel film \"Squadra Antitruffa\" gli guadagnarono il soprannome di \"venticello\"), sulla mimica facciale e sull'utilizzo dell'onomatopea (famoso il suo Tze!) e del dialetto romanesco, recitando prevalentemente in B-movie e con registi quali Pier Francesco Pingitore e Mario Castellacci. Una parte la sua quindi secondaria dello spettacolo cinematografico eppure rimasta nella memoria del pubblico a cui ha dato occasioni di divertimento e di grasse risate.\nLuigi Schroeder.\n\"Gigi Reder\" - pseudonimo di \"Luigi Schroeder\" - (Napoli, 25 marzo 1928 \u2013 Roma, 8 ottobre 1998) \u00e8 stato una spalla e caratterista di primo piano. Nella sua carriera quasi cinquantennale partecipa a circa sessanta film, spesso con interpretazioni di notevole spessore (vanno ricordate le partecipazioni a film di Fellini, Germi, Bevilacqua e Comencini). Reder diviene famoso grazie all'azzeccato personaggio del \"geometra Filini\" nella saga del ragionier Fantozzi al fianco di Paolo Villaggio, creando col comico genovese un sodalizio artistico che porter\u00e0 a 14 film di successo e segnando un'indelebile traccia nella comicit\u00e0 nostrana. Col suo personaggio, un sottomesso e quasi cieco impiegato che per la sua menomazione causa catastrofi globali, Reder ci regala momenti di simpatia, di tenerezza e gag esilaranti."}
{"id": "1343391", "revid": "1935652", "url": "https://it.wikipedia.org/wiki?curid=1343391", "title": "Giacomo Capuzzi", "text": "Biografia.\nNasce a Manerbio, in provincia e diocesi di Brescia, il 14 agosto 1929.\nFormazione e ministero sacerdotale.\nAll'et\u00e0 di 11 anni entra nel seminario diocesano di Brescia; frequenta poi, dal 1950, la Pontificia Universit\u00e0 Gregoriana a Roma.\nIl 29 giugno 1952 \u00e8 ordinato presbitero a Manerbio.\nDopo l'ordinazione e fino al 1954 prosegue gli studi a Roma. Tornato in diocesi, \u00e8 insegnante nel seminario locale, fino al 1977, e curato festivo nella parrocchia di San Benedetto a Brescia, dal 1955 al 1964. Dal 1966 al 1974 presbitero aggiunto nella parrocchia di San Lorenzo a Brescia. Nel 1975 diviene parroco-abate della chiesa abbaziale dei Santi Pietro e Paolo di Leno, ufficio che mantiene fino alla sua promozione all'ordine dell'episcopato.\nMinistero episcopale.\nIl 7 marzo 1989 papa Giovanni Paolo II lo nomina vescovo di Lodi; succede a Paolo Magnani, precedentemente nominato vescovo di Treviso. Il 30 aprile successivo riceve l'ordinazione episcopale, nella cattedrale di Brescia, dall'arcivescovo Bruno Foresti, co-consacranti i vescovi Paolo Magnani e Vigilio Mario Olmi. Il 10 giugno prende possesso della diocesi di Lodi.\nNel giugno 1992 accoglie papa Giovanni Paolo II in visita pastorale alla diocesi di Lodi. Durante il suo episcopato ind\u00ecce la missione diocesana in preparazione alla celebrazione del Giubileo del 2000.\nIl 14 novembre 2005 papa Benedetto XVI accoglie la sua rinuncia, presentata per raggiunti limiti di et\u00e0; gli succede Giuseppe Merisi, fino ad allora vescovo ausiliare di Milano. Rimane amministratore apostolico della diocesi fino all'ingresso del successore, avvenuto il 17 dicembre seguente. Da vescovo emerito si stabilisce a Manerbio.\nTrasferitosi successivamente presso la RSA \"Mons. Pinzoni\" a Mompiano, quartiere di Brescia, l\u00ec muore il 26 dicembre 2021 all'et\u00e0 di 92 anni. Dopo le esequie, celebrate il 29 dicembre nella cattedrale di Lodi dall'arcivescovo di Milano Mario Delpini, viene sepolto nella cripta dello stesso edificio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nAraldica.\nBlasonatura dello stemma: \"D'argento, a tre conchiglie di rosso, al capo d'azzurro, al sole d'oro\"."}
{"id": "1343392", "revid": "287204", "url": "https://it.wikipedia.org/wiki?curid=1343392", "title": "Borderline (Michael Gray)", "text": "Borderline \u00e8 un singolo del disc jockey britannico Michael Gray, pubblicato il 31 luglio 2006.\nIl singolo ha visto la partecipazione della cantautrice britannica Shelly Poole.\nSuccesso commerciale.\nHa ottenuto un notevole successo nelle discoteche europee, e in Italia ad esempio si \u00e8 piazzato alla numero 1 della classifica dei dischi pi\u00f9 ballati, dominando le piste da ballo italiane nell'estate e nell'autunno del 2006, dimostrandosi un degno follow-up di \"The Weekend\". Oltre a questo, ha ottenuto anche un discreto riscontro commerciale, giungendo alla posizione numero 32 della Italy Singles Chart.\nVideo.\nsi vede la ballerina Keeley Malone sdraiata e Shelina Gallacher"}
{"id": "1343394", "revid": "1924342", "url": "https://it.wikipedia.org/wiki?curid=1343394", "title": "Eminem", "text": "\u00c8 considerato uno dei migliori artisti hip hop di sempre. Cresciuto a Detroit, \u00e8 stato scoperto nel 1997 dal rapper e produttore discografico Dr. Dre e ha ottenuto il primo successo due anni pi\u00f9 tardi con il singolo \"My Name Is\". Con il terzo album \"The Marshall Mathers LP\", Eminem ha stabilito il record di album hip hop dalle vendite pi\u00f9 veloci di sempre e terzo album dalle vendite pi\u00f9 veloci di sempre, con copie solo negli Stati Uniti nella prima settimana, mentre il successivo \"The Eminem Show\" \u00e8 stato il pi\u00f9 venduto e premiato di tutto il 2002, con 7,9 milioni di copie vendute solo negli Stati Uniti in quell'anno.\nDurante gli MTV Europe Music Awards 2013 ha ricevuto il premio \"Global Icon\", diventando cos\u00ec il quarto artista nel mondo ad aver ottenuto tale riconoscimento, dopo i Queen, Bon Jovi e Whitney Houston. Ai Grammy Awards 2014 ha ricevuto il premio come miglior album rap per l'album \"The Marshall Mathers LP 2\" e quello come miglior collaborazione con il singolo \"The Monster\" con Rihanna. Nel 2014 Eminem \u00e8 diventato inoltre il primo artista di sempre ad avere due dischi di diamante digitali, \"Love the Way You Lie\" e \"Not Afraid\", che hanno rispettivamente 12 e 10 platini negli Stati Uniti; nel 2018 anche il brano \"Lose Yourself\" viene certificato disco di diamante. \u00c8 inoltre l'unico rapper insieme a Tupac Shakur con pi\u00f9 di un album ad essere certificato disco di diamante, ossia \"The Marshall Mathers LP\" e \"The Eminem Show\".\nParallelamente alla sua attivit\u00e0 come rapper, Eminem si \u00e8 affermato anche come produttore discografico di album hip hop, producendo artisti attraverso la propria etichetta discografica, la Shady Records, fondata con il suo manager Paul Rosenberg. A partire dal 2002 ha intrapreso la carriera come attore, recitando in \"8 Mile\", diretto da Curtis Hanson, che ottenne un gran successo; il brano \"Lose Yourself\", contenuto nel film, ha permesso al rapper di vincere l'Oscar alla migliore canzone nel 2003, prima canzone hip hop della storia ad ottenere l'ambito riconoscimento.\nIl premio Nobel alla letteratura Seamus Heaney ha lodato Eminem per l'energia retorica e per l'interesse suscitato dai testi delle sue canzoni, mentre Elton John lo ha paragonato, per i successi conseguiti, ad altri musicisti celebri quali Mick Jagger e Jimi Hendrix. Nel 2004 la rivista \"Rolling Stone\" ha posizionato Eminem al numero 83 nella propria lista dei 100 migliori artisti di tutti i tempi.\nAl 2018 ha venduto pi\u00f9 di 108 milioni di singoli digitali negli Stati Uniti. Al 2019 le sue vendite mondiali ammontano a circa 220 milioni di copie, rendendo il rapper tra gli artisti musicali pi\u00f9 di successo di tutti i tempi. \nBiografia.\nGli inizi.\nMarshall Mathers \u00e8 di origini britanniche, tedesche, svizzere, polacche e lussemburghesi. I suoi genitori, Marshall Bruce Mathers II e Debbie Briggs, erano due musicisti rock piuttosto poveri e per questo costretti a trasferirsi da una parte all'altra degli Stati Uniti d'America, in condomini e roulotte. Quando Marshall aveva appena sei mesi la madre lo port\u00f2 via dal padre accusato di molestie, che poi il padre sment\u00ec in una lettera diretta a Marshall.\nA 12 anni, insieme alla madre, si stabil\u00ec definitivamente a Detroit. Qui Marshall attravers\u00f2 un'adolescenza difficile: litigava spesso con la madre sia per i problemi di droga di quest'ultima che per le numerose storie che essa intraprendeva con uomini che trattavano male anche lo stesso Marshall. Ebbe anche diversi problemi a scuola: venne infatti bocciato tre volte a causa delle numerose assenze; era molto timido ed era etichettato come \"lo sfigato della classe\", e per questo era sovente oggetto di derisione e maltrattamento da parte degli altri compagni e da uno in particolare, DeAngelo Bailey, che lo mand\u00f2 in coma per cinque giorni quando aveva solo otto anni. Bailey nel 2001 lo querel\u00f2 accusandolo di aver invaso la sua privacy e di averlo messo in cattiva luce nel brano \"Brain Damage\", sebbene dichiar\u00f2 in pi\u00f9 occasioni di non essersi pentito di quello che aveva fatto. Nell'ottobre del 2003 la querela fu archiviata dal tribunale.\nAlla Lincoln High School di Warren conobbe il rapper e futuro migliore amico Proof e la futura moglie Kimberly Anne Scott. A 17 anni abbandon\u00f2 il liceo e avvi\u00f2 una relazione con Kim. Il giovane rapper inizi\u00f2 la sua carriera musicale ancora prima che Kim rimanesse incinta, anche se per sostenere la famiglia fu costretto a fare altri lavori; in particolare, fece a lungo il cuoco e il lavapiatti per il locale Gilbert's Lodge a St. Clair Shores, Michigan.\nNel 1991 perse lo zio Ronnie, suicida, con il quale aveva un legame particolare e che in seguito cit\u00f2 in \"Stan\", \"Cleanin' Out My Closet\" e \"My Dad's Gone Crazy\"; sul braccio sinistro ha tatuato \"Ronnie R.I.P.\" in memoria del parente scomparso.\nNel 2006 sub\u00ec la perdita di Proof, morto in una sparatoria sulla 8 Mile Road (curiosamente solo un anno prima aveva girato insieme a lui il video di \"Like Toy Soldiers\", in cui subiva la medesima sorte). In quel periodo sua madre assumeva farmaci come Vicodin e Valium e lui la rimproverava spesso per la sua dipendenza, anche pubblicamente, ma la madre pi\u00f9 volte cerc\u00f2 di smentire arrivando anche a denunciarlo per diffamazione.\n\"Infinite\", \"The Slim Shady LP\", la firma per la Interscope Records.\nAll'inizio degli anni novanta Mathers adott\u00f2 il nome d'arte \"M&amp;M\" (dalle sue iniziali con il nome di battesimo: \"M\"arshall \"M\"athers), e insieme a Proof fond\u00f2 i Soul Intent. Nel 1995 il gruppo pubblic\u00f2 il singolo \"Fuckin' Backstabber\". Nel 1996 pubblic\u00f2 da solista \"Infinite\", per la prima volta con lo pseudonimo \"Eminem\", pronuncia del suo precedente nome d'arte, M&amp;M. L'album circol\u00f2 in sole 500 copie, e i suoi brani non ebbero seguito sulle radio n\u00e9 ebbero critiche entusiaste: molti insinuarono che il rapper traesse troppa ispirazione dai colleghi Nas e AZ.\nDopo il flop dell'album la fidanzata lo lasci\u00f2, e gli imped\u00ec di vedere la loro figlia Hailie Jade Scott (nata il 25 dicembre 1995). Come reazione a tutti questi avvenimenti negativi, Mathers tent\u00f2 il suicidio con un'overdose di Tylenol. Superata la crisi, rispolver\u00f2 i suoi lavori per rilanciare la propria carriera musicale e per riconciliarsi con l'ex fidanzata. Infatti nell'album \"The Marshall Mathers LP\" pubblic\u00f2 \"Kim\" dove parla delle sue riflessioni sulla relazione tra lui e la sua, ormai ex, fidanzata. Nella versione pulita dell'album \"The Marshall Mathers LP\", \"Kim\" sar\u00e0 rimpiazzata dalla traccia \"The Kids\". Nello stesso anno un assistente sociale chiese di avviare indagini contro la madre di Eminem, accusandola di maltrattare anche l'altro figlio Nathan, nato nel 1986.\nAl 1997 risale \"The Slim Shady EP\", con testi pi\u00f9 cupi e introspettivi (come \"Murder Murder\", in cui dichiarava di essere disposto a commettere crimini pur di allevare la figlia, e \"No One's Iller\"). Nell'ambiente underground si distinse per il suo stile umoristico, ma anche per essere, insieme ai Beastie Boys, uno dei pochi artisti bianchi nel suo genere. Dr. Dre trov\u00f2 il demo di Eminem nel garage di Jimmy Iovine, presidente della Interscope Records. In seguito decise di far assumere Mathers dall'etichetta e dalla sussidiaria Aftermath Entertainment, nonostante Mathers fosse stato sconfitto da Otherwize al battling delle Rap Olympics di Los Angeles, arrivando al secondo posto.\nIl primo brano ad essere pubblicato come singolo \u00e8 stato \"Just Don't Give a Fuck\", inizialmente negli Stati Uniti nel 1997 e successivamente in tutto il mondo nel 1999. Fu anche la prima canzone ad avere il videoclip.\nPrimi successi.\nIl 23 febbraio 1999 Mathers pubblic\u00f2 per la Interscope l'album \"The Slim Shady LP\". Le vendite arrivarono a copie nelle sole prime due settimane. Il disco raggiunse la seconda posizione nella Billboard 200 e fu certificato quattro volte disco di platino dalla RIAA ma con l'arrivo della popolarit\u00e0 iniziarono le prime polemiche per i contenuti violenti delle sue canzoni. Nel brano \"'97 Bonnie and Clyde\", ad esempio, parla di un viaggio in auto con la figlia, per disfarsi del cadavere della moglie; mentre in \"Guilty Conscience\" incoraggia un uomo ad uccidere la moglie e il suo amante.\nIl 14 giugno 1999 si spos\u00f2 con Kim, la storica fidanzata, a St. Joseph, Missouri, sua citt\u00e0 natale. Inoltre in quell'anno duett\u00f2 con Kid Rock in \"Fuck Off\", contenuta nell'album \"Devil Without a Cause\". Il 23 maggio 2000 usc\u00ec \"The Marshall Mathers LP\", che nella prima settimana vendette subito 1,7 milioni di copie, record imbattuto per un album rap. \"The Marshall Mathers LP\" \u00e8 tra gli album di maggior successo della sua carriera, avendo venduto 6,5 milioni di copie nel primo mese e pi\u00f9 di 35 milioni di copie nel mondo, di cui 10 milioni solo negli Stati Uniti d'America.\nIl suo singolo di lancio fu \"The Real Slim Shady\", che ottenne un successo notevole, raggiungendo la quarta posizione della Billboard Hot 100 e la prima nella Official Singles Chart britannica; il suo testo contiene anche insulti ad alcuni cantanti pop statunitense: ad esempio accusa Christina Aguilera di praticare sesso orale con Fred Durst dei Limp Bizkit e con il video jockey di MTV Carson Daly.\nNel secondo singolo \"The Way I Am\" Marshall abbandona i toni goliardici del precedente e racconta le pressioni della sua etichetta discografica, la Interscope, perch\u00e9 uguagliasse il successo di \"My Name Is\" e vendesse pi\u00f9 dischi; inoltre cerca di difendere musicisti come Marilyn Manson. In \"Stan\", che campiona \"Thank You\" di Dido, dichiara di voler far pace con la fama raggiunta, dal punto di vista di un fan che si suicida uccidendo anche la fidanzata incinta (rifacendosi a \"'97 Bonnie &amp; Clyde\", da \"The Slim Shady LP\"). \"Stan\" divent\u00f2 la seconda hit numero 1 di Eminem in Gran Bretagna e la sua prima numero 1 in Italia. Nel 2001, collabora con Jay-Z per la canzone \"Renegade\", contenuta nell'album \"The Blueprint\" del rapper newyorkese.\nProblemi legali.\nIl 4 giugno 2000 rimase coinvolto in un diverbio a Royal Oak, Michigan, con il manager dei suoi rivali Insane Clown Posse e Douglas Dail. Su \"The Marshall Mathers LP\", nella traccia \"Marshall Mathers\", Eminem chiama Shaggy 2 Dope e Violent J degli Insane \u00abFinocchio drogato\u00bb e \u00abGay non dichiarato\u00bb, ed esclama che sono \u00abdue gay rompiscatole\u00bb; inoltre in questo album \u00e8 rappresentato uno skit di Ken Kaniff\", un personaggio gay interpretato da Eminem, che pratica sesso orale con i due membri degli ICP. Durante il litigio Mathers fu notato con in mano una pistola, che mantenne puntata a terra. Il giorno dopo il rapper scopr\u00ec sua moglie Kim mentre baciava un tale di nome John Guerrera, fuori dall'Hot Rocks Caf\u00e9, e Mathers lo minacci\u00f2 con una 9 mm scarica e la us\u00f2 per trattenerlo.\nConsegnato alla polizia dopo l'incidente dell'Hot Rocks Caf\u00e8, fu accusato di avere minacciato Guerrera usando un'arma da fuoco in pubblico, di averlo assalito con un'arma pericolosa e di averne nascosto il possesso, in due processi separati. Con un patteggiamento per il caso con gli Insane Clown Posse, conclusosi il 10 aprile 2001, si dichiar\u00f2 colpevole di possesso d'arma da fuoco. In cambio del ritiro delle accuse gli furono comminati due anni di libert\u00e0 vigilata, gli fu anche imposto di pagare 100.000 dollari di danni, secondo la valutazione del tribunale nel 2002. Nel caso di Guerrera dichiar\u00f2 \"di non volere discutere\" circa le accuse di uso e possesso di arma da fuoco, subendo una condanna a un anno di libert\u00e0 vigilata, in concordanza con la sentenza per il primo caso.\nAvrebbe poi raccontato la vicenda nelle canzoni \"Say Goodbye Hollywood\", \"Soldier\" (\"The Eminem Show\", 2002), \"The Kiss\", \"Sing for the Moment\" (\"You're full of shit too, Guerrera, that was a fist that hit you!\" ovvero \"Anche tu dici un sacco di stronzate, Guerrera, era un pugno quello che ti ha colpito!\"). Nel settembre del 2000 sua madre Debbie Briggs-Mathers lo accus\u00f2 di aver mentito in \"My Name Is\" (nello spezzone \"ho appena scoperto che mia madre si fa pi\u00f9 di me\") e anche in alcune interviste. La madre di Eminem negava ci\u00f2 che il figlio sosteneva, e chiese 10 milioni di dollari di danni per diffamazione. Eminem e sua madre giunsero ad un accordo nel 2001, per un risarcimento di 25.000 dollari, di cui oltre 23.000 all'avvocato Fred Gibson.\n\"The Eminem Show\" , \"8 Mile e l' Oscar\".\nA met\u00e0 del 2002 fu pubblicato \"The Eminem Show\", che divenne il disco pi\u00f9 venduto dell'anno e fu premiato ai Grammy Awards come miglior album. Il suo singolo pi\u00f9 celebre \u00e8 l'umoristico \"Without Me\"; il relativo videoclip, parodia di Batman, \u00e8 stato anch'esso premiato con un Grammy come miglior video di breve durata. Dest\u00f2 molto scalpore il singolo \"Cleanin' Out My Closet\" in risposta all'accusa di diffamazione e alla canzone \"Dear Marshall\", traccia registrata dalla madre con il gruppo rap ID-X, contenuta nell'album \"Set the Record Straight\" per porre fine alle loro controversie. In questo singolo il rapper non bada a mezzi termini per accusare la madre nell'avergli rovinato l'infanzia. Seguirono poi i singoli \"Superman\", il quale parla delle sue relazioni dopo il divorzio, e \"Sing for the Moment\", in risposta alle critiche di incitazione alla violenza presenti nei suoi brani. Nel 2003 il singolo \"Lose Yourself\" (dal film \"8 Mile\", uscito l'anno precedente, a cui partecip\u00f2 anche il rapper Xzibit,) fu premiato con un Premio Oscar come \"Miglior Canzone Originale\".\nInoltre \"The Slim Shady LP\", \"The Marshall Mathers LP\" e \"The Eminem Show\" entrarono nella lista dei 500 migliori album secondo Rolling Stone, rispettivamente ai numeri 273, 302 e 317. Intanto la relazione tra Eminem e l'ex moglie continu\u00f2 ad incrinarsi, quando Kim dovette scontare due anni di libert\u00e0 vigilata per possesso di cocaina.\n\"Encore\" e la prima raccolta \"Curtain Call: The Hits\".\nUn anno dopo usc\u00ec \"Encore\", il quale si apre con la canzone \"Evil Deeds\" per porre fine una volta per tutte alle critiche riguardanti il suo passato difficile. L'album fu trainato soprattutto dai singoli \"Just Lose It\" (brano dove il rapper ridicolizza Michael Jackson), \"Like Toy Soldiers\" (brano in cui cerca di porre fine ad una faida tra rapper che va avanti da anni) e \"Mockingbird\" canzone interamente dedicata alla figlia. All'epoca Kim Scott dovette anche scontare trenta giorni in carcere, dopo aver fallito un test da dipendenza da cocaina. Dopo il divorzio la sua relazione con Eminem rimase a lungo altalenante. Il giovane rapper fu anche assoldato dal collega e beatmaker di Atlanta Lil Jon, per partecipare al remix del brano della Terror Squad \"Lean Back\", assieme a Ma$e, Remy Martin, Fat Joe e lo stesso Lil Jon.\nCome Eminem ha dichiarato in alcune interviste in TV o sui quotidiani all'inizio del 2005 era arrivato al punto che \"non sapeva dove andare\". Le voci cominciarono a girare riguardo a \"\" (in origine doveva intitolarsi \"The Funeral\"), poi pubblicato il 6 dicembre dello stesso anno. A luglio il \"Detroit Free Press\" riport\u00f2 la notizia di un possibile finale di carriera per Mathers, e cit\u00f2 alcune voci dei suoi collaboratori, secondo cui Eminem sarebbe divenuto produttore a tempo pieno; inoltre scrisse che \"Encore\" (2004) sarebbe stato il suo ultimo album in studio. Ad \"MTV News\" Eminem rispose che non si sarebbe ritirato presto, malgrado la carriera di produttore.\nIl suo uso di pillole Zolpidem aument\u00f2 a tal punto che, nell'agosto del 2005, cancell\u00f2 la tappa in Europa dell'\"Anger Management Tour\" e dovette curarsi in un centro di riabilitazione. Alla tappa del tour presso il Madison Square Garden e all'Atlanta's HiFi Buys Amphitheater, ha apertamente annunciato che non si ritirer\u00e0, dicendo anche che \"\u00e8 pi\u00f9 credibile che la Luna esploda\", anche se molti hanno ipotizzato il suo abbandono e che le sue dichiarazioni siano servite solo a distrarre i fan. Mathers ha anche pubblicato un singolo da \"Curtain Call\", intitolato \"When I'm Gone\" brano dedicato a sua figlia, dove parla anche \"del peso di Slim Shady, il suo alter ego musicale, sulla vita di Marshall Mathers\", e dice di voler far riposare il suo doppione, dicendo: \"Mi giro, Trovo una pistola per terra, la carico/ Me la punto al cervello, urlo 'Muori, Shady!', e sparo!\".\nIl 6 dicembre 2005 (stesso giorno dell'uscita di \"Curtain Call\") ha continuato a smentire la notizia del suo ritiro al programma radiofonico \"Mojo in the Mornin\"', ma ha pure sostenuto che da rapper avrebbe preso una pausa. Queste sono le sue parole: \"Proprio adesso, sono ad un punto della vita in cui non so come andr\u00e0 avanti la mia carriera... La mia raccolta s'intitola \"Curtain Call\" (cio\u00e8 'Cala il sipario') proprio perch\u00e9 potrebbe essere il mio ultimo lavoro\u201d. Il 15 agosto dell'anno seguente Obie Trice ha pubblicato l'album \"Second Round's on Me\". Eminem ne ha prodotto 8 tracce e con Obie ha collaborato in \"There They Go\", e ha inoltre cantato con Akon in \"Smack That\", brano dal suo disco \"Konvicted\".\n\"Eminem Presents the Re-Up\".\nIl 5 dicembre 2006 \u00e8 stato pubblicato \"Eminem Presents the Re-Up\", disco originariamente pensato come una raccolta di mix ma infine uscito come vero e proprio album. Ad esso hanno lavorato anche Obie Trice, Ca$his, Stat Quo e Bobby Creekwater, tutti sotto contratto con la Shady Records, e il primo singolo estratto \u00e8 \"You Don't Know\", cantato da Mathers, 50 Cent, Lloyd Banks e Ca$his. Eminem ha cantato anche \"No Apologies\", mentre Bizarre e Kuniva dei D12 hanno lavorato a \"Murder\". Il rapper ha detto che il disco non \u00e8 dedicato allo scomparso collega Proof, come si pensava pi\u00f9 volte, ma \u00e8 servito a promuovere i musicisti sotto la sua etichetta, la Shady Records.\n\"Relapse\".\n\"Relapse\" \u00e8 il sesto album in studio di Eminem. Prima ancora dell'uscita dell'album, il singolo \"Crack a Bottle\" raggiunge la vetta della Billboard Hot 100 statunitense (seconda volta per Eminem dopo \"Lose Yourself\") e si piazza alla posizione 15 in Nuova Zelanda e alla quarta nella Official Singles Chart britannica, stabilendo il record di vendite nella prima settimana d'uscita e ha generato in una sola settimana un record di vendite digitali con ben 418.000 download (fonte Nielsen SoundScan). Eminem ha annunciato ufficialmente la data del suo nuovo album di studio, dopo una pausa di quattro anni. \"Relapse\" (edito da Interscope, Aftermath e Shady) \u00e8 stato pubblicato il 15 maggio 2009. Il primo singolo, \"We Made You\", e il video sono usciti contemporaneamente il 7 aprile. La notizia del nuovo album circolava gi\u00e0 nell'autunno 2008, quando Eminem svel\u00f2 per la prima volta il titolo e pubblic\u00f2 il freestyle, \"I'm Having a Relapse\", nel corso di un'intervista per la sua radio satellitare Shade 45.\n\"Molti si aspettavano che Relapse uscisse lo scorso anno - dice Eminem - Ero uno di quelli. Poi Dre e io siamo tornati in studio a settembre per alcuni giorni, che sono poi diventati sei mesi. Eravamo talmente coinvolti che ci siamo trovati con una tonnellata di nuova musica prodotta da Dre\". L'album ha venduto quasi un milione e mezzo di copie negli Stati Uniti e 7 milioni e mezzo complessivamente. Nel 2010 \u00e8 stato premiato con un Grammy Award come \"Miglior album rap\". Gli altri singoli sono stati \"3 a.m.\", \"Old Time's Sake\" e \"Beautiful\" (unica traccia prodotta da Eminem).\n\"Recovery\".\n\"Recovery\" \u00e8 il settimo album solista di Eminem. Inizialmente, Eminem aveva idea di pubblicare un seguito di Relapse e di chiamarlo \"Relapse 2\". Tuttavia, il 13 aprile 2010 Eminem scrisse sul suo account ufficiale su Twitter che non ci sarebbe pi\u00f9 stato Relapse 2. Spieg\u00f2 anche di aver optato per un nuovo titolo, \"Recovery\", perch\u00e9 aveva completamente cambiato gli argomenti delle canzoni da contenere in esso. Il singolo di lancio \u00e8 stato \"Not Afraid\", traccia numero 7 dell'album. L'album \u00e8 uscito il 18 giugno 2010 in Europa e il 21 giugno 2010 negli Stati Uniti, ma \u00e8 stato soggetto a un leak che precedette l'uscita ufficiale.\nNonostante questo, l'album ha raggiunto la prima posizione tra gli album pi\u00f9 venduti nella classifica irlandese, australiana, austriaca, canadese, danese, europea, neozelandese, svizzera, britannica, nella Billboard 200, nella Top R&amp;B/Hip-Hop Albums e nella Top Rap Albums. Inoltre si \u00e8 piazzato alla numero 6 della classifica italiana stilata dalla Federazione Industria Musicale Italiana. Nel febbraio 2011, come il precedente, il disco \u00e8 stato premiato con il Grammy Award come \"Miglior album rap\".\nA maggio 2011 viene premiato anche ai \"Billboard Music Awards\" nelle categorie: \"Top Artist\", \"Top Male Artist\", \"Top Rap Artist\", \"Top Billboard 200 Album\" e \"Top Rap Album\" per \"Recovery\", \"Top Rap Song\" per \"Love the Way You Lie\". L'album generer\u00e0 due singoli che raggiungeranno la vetta della classifica statunitense, \"Not Afraid\", che debutter\u00e0 direttamente alla prima posizione della Billboard Hot 100, e \"Love the Way You Lie\", fatta in collaborazione con Rihanna, che vender\u00e0 circa 12,8 milioni di copie globalmente, diventando il singolo pi\u00f9 venduto di Eminem.\n\"The Marshall Mathers LP 2\".\nL'ottavo album in studio di Eminem, \"The Marshall Mathers LP 2\", preannunciato dal singolo \"Berzerk\" (prodotto da Rick Rubin), \u00e8 uscito il 5 novembre 2013 ed \u00e8, come suggerisce il titolo, il seguito del suo terzo album uscito nel 2000, \"The Marshall Mathers LP\". Come segnale evidente del ritorno di Marshall ai vecchi tempi, si ritinge i capelli di biondo, annunciando anche un ritorno del suo alter ego \"cattivo\" Slim Shady.\nQuesto ritorno alle origini si pu\u00f2 notare anche nella sonorit\u00e0 e nello stile del singolo \"Berzerk\", in cui si ritrova l'Eminem irriverente e old school degli anni antecedenti a \"Recovery\". Dopo \"Berzerk\" vengono estratti altri quattro singoli dall'album: \"Survival\", \"Rap God\", \"The Monster\" in collaborazione con Rihanna e \"Headlights\" in collaborazione con Nate Ruess. Agli ultimi Grammy Awards l'album viene premiato come \"miglior album rap dell'anno\" e il singolo \"The Monster\" in collaborazione con Rihanna come \"miglior collaborazione\".\nIl 7 agosto 2014 Eminem e Rihanna hanno inaugurato a Pasadena in California il loro \"The Monster Tour\", che ha toccato diverse citt\u00e0 del Nord America.\n\"ShadyXV\".\n\u00c8 un doppio album, contenente una compilation di diversi artisti della Shady Records, casa discografica fondata da Eminem, in cui compaiono diversi suoi pezzi e collaborazioni. Lungamente annunciato, \u00e8 stato pubblicato il 24 novembre 2014.\nIl 25 agosto 2014, viene estratto dall'album il singolo \"Guts Over Fear\", in collaborazione con Sia, noto anche per essere inserito nel trailer di \"Equalizer - Il vendicatore\" con Denzel Washington. Il secondo singolo, \"Detroit vs. Everybody\", \u00e8 stato pubblicato l'11 novembre, in collaborazione con Royce da 5'9\", Danny Brown, Big Sean, Trick-Trick e Dej Loaf. L'album ha debuttato al numero tre della Billboard 200. Nella prima settimana ha venduto 138.000 copie negli Stati Uniti.\nNell'album, oltre che con i sopracitati, sono presenti collaborazioni con: Yelawolf, Slaughterhouse, Kobe e con i D12.\n\"Revival\", \"Kamikaze\" e \"Music to Be Murdered By\".\nIl 19 ottobre 2016, dopo aver partecipato come artista ospite nel brano \"Kill for You\" di Skylar Grey, due giorni dopo il suo 44\u00ba compleanno, Eminem pubblica un nuovo freestyle, \"Campaign Speech\", brano in cui il rapper si scaglia contro la campagna elettorale del Presidente degli Stati Uniti d'America Donald Trump, annunciando anche la futura uscita di un nuovo album, intitolato \"Revival\".\nNell'ottobre del 2017, appare in \"Revenge\", la seconda traccia del settimo album in studio di Pink, \"Beautiful Trauma\". Il 10 novembre 2017, invece, pubblica il primo singolo di \"Revival\", \"Walk on Water\", che ha visto la partecipazione di Beyonc\u00e9. L'8 dicembre 2017 pubblica il secondo singolo \"Untouchable\", mentre il 15 dicembre 2017 esce l'attesissimo album \"Revival\", e insieme ad esso il terzo singolo in collaborazione con Ed Sheeran, River. L'album contiene parecchie collaborazioni: oltre ai gi\u00e0 citati Ed Sheeran e Beyonc\u00e9, vi partecipano pure Kehlani, Phresher, Alicia Keys, Skylar Grey, gli X Ambassadors e infine Pink.\nIl 31 agosto 2018 annuncia, a sorpresa, sui propri social l'uscita del suo decimo album, \"Kamikaze\". Il disco \u00e8 prodotto dallo stesso Eminem in collaborazione con Dr. Dre, Mike Will Made It, Ronny J, Cubeatz, Jeremy Miller, Boi-1da, Jahaan Sweet, Tay Keith, Tim Suby, Fred Ball e S1. Il disco pubblicato da Mathers contiene numerosi riferimenti a personaggi di spicco nel mondo della musica e della politica, come ad esempio il Presidente statunitense Donald Trump (in \"The Ringer\"), Joe Budden (in \"Fall\"), Lil Pump (in \"The Ringer\"), ma soprattutto consistenti pezzi di \"dissing\" rivolti a Tyler, the Creator e Machine Gun Kelly, trattandosi rispettivamente dei brani \"Kamikaze\" e \"Not Alike\".\nBench\u00e9 molti dei bersagli di Eminem fossero suoi stessi colleghi, l'unico a rispondere \u00e8 Machine Gun Kelly, attaccato da Eminem sia per alcuni commenti fatti dal rapper su Hailie Mathers sia per alcune diffamazioni su Eminem diffuse da MGK in seguito alla sua cacciata da Interscope. Il 3 settembre seguente, infatti, Machine Gun Kelly pubblica il brano inedito \"Rap Devil\" (titolo antitetico rispetto al celebre brano di Eminem \"Rap God\"). Il 14 settembre Eminem pubblica il singolo \"Killshot\" in risposta a \"Rap Devil\".\nNuovamente a sorpresa, il 17 gennaio 2020, Eminem ha pubblicato l'undicesimo album \"Music to Be Murdered By\", caratterizzato dalla presenza di svariate collaborazioni, tra cui Ed Sheeran, Royce da 5'9\" e Juice Wrld, quest'ultimo apparso nell'unico singolo estratto \"Godzilla\". Il 18 dicembre dello stesso anno \u00e8 stata commercializzata l'edizione deluxe, intitolata \"Music to Be Murdered By - Side B\" e contenente ulteriori inediti. Nel 2022 \u00e8 fra i performer dell'halftime show del Super Bowl LVI.\nVita privata.\nPrimo divorzio.\nDopo l'ascesa al successo, ci furono contrasti con la moglie, disgustata dal testo di \"Kim\" (\"The Marshall Mathers LP\", 2000) e da quello di \"'97 Bonnie &amp; Clyde\". In entrambi Mathers dichiarava di aver ucciso la moglie e di averne gettato il cadavere in un lago. Il 7 luglio 2000, dopo aver visto il marito cantare dal vivo la canzone \"Kim\", Kim tent\u00f2 di suicidarsi nella sua casa di Clinton Township (Michigan), tagliandosi le vene dei polsi (Mathers lo racconta dal punto di vista della figlia Hailie in \"When I'm Gone\"). Ci\u00f2 indusse Marshall ad avviare la procedura di divorzio, pochi mesi dopo, e ci\u00f2 fu prontamente contrastato da Kim, con un'azione legale per sottrargli la custodia di Hailie, e per ottenere 10 milioni di dollari di danni per diffamazione. Tuttavia, nel giro di alcune settimane, tale operazione fu risolta con un compromesso: Kim avrebbe avuto la custodia della figlia e ad Eminem fu concesso il diritto di visitarla. Alla fine dell'anno la coppia si riconcili\u00f2 per un breve periodo, stabilendo di mettere da parte il divorzio e di tornare insieme. Tuttavia, Kim Mathers avvi\u00f2 nel marzo 2001 la procedura di divorzio, che si concluse nell'ottobre di quell'anno. La custodia di Hailie fu affidata ad entrambi gli ex coniugi, mentre Eminem avrebbe dovuto pagare gli alimenti.\nMathers si \u00e8 disintossicato nel 2008 da alcool e droga. Nel 2001, quando doveva scontare due anni di libert\u00e0 vigilata, sottoposto al test antidroga fu costretto a disintossicarsi. Della propria tossicodipendenza parl\u00f2 in alcuni brani di quel periodo e Proof dichiar\u00f2 anche che il suo amico \"era divenuto sobrio e libero dalla droga.\" Tuttavia l'aumento della tensione e del carico di lavoro nella sua carriera professionale lo portarono a trovare sollievo nei sedativi Zolpidem.\nSecondo divorzio.\nMathers e Kim si sono risposati il 14 gennaio 2006, nel Michigan. Tuttavia, meno di tre mesi dopo il rapper avvi\u00f2 la procedura di divorzio presso la corte della Contea di Macomb, citando come motivo \"la rottura del rapporto matrimoniale\" (che nel Michigan \u00e8 l'unica ragione per cui un divorzio pu\u00f2 essere approvato). Il 5 aprile 2006 la notizia venne diffusa dal \"Detroit Free Press\" e da \"Total Request Live\", noto programma di MTV. Il divorzio divenne definitivo il 19 dicembre dello stesso anno.\nHailie Mathers (figlia).\nHailie Jade Mathers, nata il 25 dicembre 1995, \u00e8 la figlia di Eminem e Kimberly Anne Scott. Le canzoni di Eminem dedicate alla figlia sono: \"When I'm Gone\", \"Mockingbird\", \"Hailie's Song\" e \"My Dad's Gone Crazy\", dove lei canta con il padre nella canzone.\nNel video del singolo \"Mockingbird\", appaiono immagini di Hailie Jade e sua cugina Alaina (chiamata Lainy nella canzone). Alaina, figlia della sorella di Kim, \u00e8 stata adottata da Eminem e adesso \u00e8 legalmente sorella di Hailie Jade. Nell'album \"The Eminem Show\" (2002) \u00e8 compresa la canzone \"My Dad's Gone Crazy\", dove Hailie canta con il padre. Eminem ha un tatuaggio sul braccio destro raffigurante il volto di Hailie Jade. Il suo soprannome \u00e8 \"Hay-Hay\".\nEminem, oltre ad Alaina, ha inoltre adottato Whitney, la figlia di Kim nata dal suo secondo matrimonio con un altro uomo.\nPer parecchi anni ha anche accolto in casa e accudito il suo fratellastro minore Nathan, nato dalla relazione tra Debbie e un secondo uomo. Nathan ha anche fatto una comparsa in \"Without Me\", nella sequenza in cui Eminem veste i panni della madre Debbie.\nStile e influenze.\nLa musica di Eminem \u00e8 genericamente classificata come hip hop, ma presenta anche forti influenze del comedy hip hop e del Midwest hip hop. Nel 2003, durante la premiazione ai Grammy Awards per il miglior album rap (\"The Eminem Show\"), il rapper ha citato i propri ispiratori dicendo: \nTuttavia Eminem ha tratto ispirazione non solo da artisti hip hop ma anche rock e pop. Queste influenze si possono notare in particolar modo nell'album \"The Eminem Show\", nel quale vi sono numerosi campionamenti di riff di chitarra elettrica e influenze di Led Zeppelin, Aerosmith e Jimi Hendrix che spiccano nel brano \"Sing for the Moment\" che contiene un campionamento da \"Dream On\", dal quale sono ripresi il ritornello di Steven Tyler e l'assolo di Joe Perry. Eminem ha inoltre influenzato tutto il mondo dell'hip hop e in particolar modo l'hardcore hip hop di artisti quali Dark Lotus, Porta, Sullee, Sinik, Plan B, Cass Fox, Mayday!, Collie, Brandh\u00e4rd, Asher Roth, Kaex, PJo e Randam Luck.\nTemi e argomenti.\nI testi di Eminem contengono argomenti tipici della cultura hip hop, quali la rabbia verso la societ\u00e0 e la politica: non sono infatti rari gli attacchi verso l'ex Presidente degli Stati Uniti George W. Bush con canzoni estremamente politicizzate, come ad esempio \"Mosh\", \"We As Americans\" o \"White America\". A questi argomenti generali spesso se ne affiancano altri pi\u00f9 introspettivi, che trattano del pessimo rapporto dell'artista con la madre, testimoniato da canzoni come \"Cleanin' Out My Closet\" e \"Kill You\", l'ex moglie Kim a cui dedica, tra le altre, canzoni come \"Kim\" e \"Puke\" e la figlia Hailie, che porta tatuata sulla spalla destra. La figlia avuta con Kim \u00e8 l'unica persona nell'ambito familiare di cui parla in modo positivo, dimostrando l'affetto che prova per lei in canzoni come \"Mockingbird\", \"When I'm Gone\" o le meno famose \"Hailie's Song\" e \"My Dad's Gone Crazy\", contenute nell'album \"The Eminem Show\".\nAccanto a questi argomenti spesso se ne affiancano altri pi\u00f9 leggeri come le parodie alla musica pop americana, nei testi e nei video Eminem si prende spesso gioco di artisti come Paris Hilton, Christina Aguilera, Britney Spears, Jessica Simpson, Michael Jackson, Mariah Carey ma soprattutto Moby. Le canzoni incriminate in questo senso sono soprattutto \"The Real Slim Shady\", \"Without Me\", \"Ass Like That\" e \"Just Lose It\".\nControversie.\nAccuse di omofobia.\nCon l'enorme popolarit\u00e0 di \"The Marshall Mathers LP\" le polemiche su Eminem sono ulteriormente aumentate, soprattutto dopo la nomina dell'album ai Grammy Awards. Anche se Mathers ha sempre dichiarato che i suoi testi non devono mai essere presi sul serio, e di non avere nulla in contrario verso omosessuali e donne, l'associazione statunitense per i diritti degli omosessuali boicott\u00f2 all'epoca i Grammy. Eminem rispose rappando dal vivo \"Stan\" insieme ad Elton John, omosessuale dichiarato, che ne cant\u00f2 la parte affidata originariamente a Dido. Questa versione dal vivo divenne un singolo, poi inserito nella raccolta \"\". I ricavati della vendita del singolo sono stati devoluti in beneficenza all'associazione \"MusiCareer Foundation\".\nTesti razzisti e violenti.\nDurante i contrasti con Eminem, Benzino trov\u00f2 due vecchie cassette del suo collega che rappava frasi ritenute razziste. Nelle due canzoni Eminem diceva \"Non mi piace la feccia negra\" e \"le donne di colore vanno solo a caccia di soldi dai loro partner\". Quando le canzoni divennero di pubblico dominio, il rapper pubblic\u00f2 immediatamente una scusa per le polemiche scatenate da quelle frasi. Per quelle canzoni si scus\u00f2 anche su \"Yellow Brick Road\", dall'album \"Encore\". Eminem cerc\u00f2 di spiegare come le canzoni fossero venute fuori: nella prima voleva essere pi\u00f9 \"incisivo\", nella seconda si lamentava della sua rottura con una ragazza di colore.\nSubito dopo l'arrivo delle sue prime risposte, l'amministratore delegato della Def Jam Russell Simmons lo appoggi\u00f2 e accett\u00f2 le scuse. Da allora altri rapper, tranne il rivale Benzino, hanno dimenticato o semplicemente messo da parte la discussione. Tuttavia anche quest'ultimo nel 2012 si riappacific\u00f2 con il rapper di Detroit. Anche alcuni testi violenti di Eminem hanno portato al rapper molte critiche.\nAccuse di misoginia.\nEminem \u00e8 stato accusato spesso anche di misoginia, soprattutto per le canzoni \"Kill You\" e \"Kim\", da \"The Marshall Mathers LP\". I critici hanno sostenuto che la prima canzone ritraesse una forma estremamente violenta di abuso sulle donne e che una delle strofe parlava addirittura del rapper che violentava sua madre. La seconda non \u00e8 altro che una delle tante risse immaginarie tra Eminem e l'ex moglie Kim, con rime urlate e rauche. Malgrado le sue espressioni contrastanti di amore e odio, alla fine della canzone Eminem \u00e8 mostrato mentre afferra alla gola Kim e grida in lacrime \u00abSanguina, puttana, sanguina!\u00bb.\nSull'edizione censurata del CD, la traccia fu sostituita con un'altra quasi del tutto priva di riferimenti simili, intitolata \"The Kids\".\nCritiche ad artisti e figure politiche.\nLo stile provocatorio di Eminem lo ha condotto a feroci diverbi con alcuni suoi colleghi. Si \u00e8 scontrato in varie occasioni con Ja Rule, Benzino, Everlast, Machine Gun Kelly, Royce da 5'9\", Canibus, gli Insane Clown Posse, Vanilla Ice, Michael Jackson, Will Smith, Britney Spears, Mariah Carey, Fred Durst dei Limp Bizkit, DJ Lethal, Moby, Nelly e Christina Aguilera. Eminem ha avuto diverbi anche con gli attori Christopher Reeve e Richard Gere.\nCarriera nel cinema, collaborazioni, progetti collaterali.\nEminem come attore.\nMathers ha debuttato ufficialmente nel mondo di Hollywood con la pellicola \"8 Mile\" uscita nel 2002 dedicata alla sua vita e alla sua carriera. Ha registrato alcuni brani per la colonna sonora del film, tra cui \"Lose Yourself\", premiato con un Oscar; non fu eseguito durante la cerimonia, perch\u00e9 rifiut\u00f2 di cantarne la versione censurata, come chiestogli dall'emittente ABC. Eminem non era neppure presente alla cerimonia e la statuetta del premio venne ritirata dal suo collaboratore di lunga data e coautore della canzone, Luis Resto. Ha lavorato anche come doppiatore, per il telefilm \"Crank Yankers\" e per il cartone animato web \"The Slim Shady Show\". Quest'ultimo \u00e8 stato in seguito distribuito solo su DVD.\nShady Records.\nAnche grazie ai notevoli successi di vendite, Mathers ha potuto fondare una propria etichetta discografica, divisione della Aftermath Entertainment: con il suo manager Paul Rosenberg ha creato, a fine 2000, la Shady Records. Mathers e Dr. Dre hanno scritturato 50 Cent per una joint venture, tra la Shady Records e la Aftermath. Per la sua etichetta, hanno firmato anche i D12 e Obie Trice.\nNel 2003 \u00e8 stato assunto alla Shady Records Stat Quo, rapper di Atlanta. DJ Green Lantern, ex dj per Eminem, ha lavorato per la sua etichetta fino ad alcuni screzi con 50 Cent. Nel 2005 ha scritturato Ca$his e un altro rapper di Atlanta, Bobby Creekwater che venne successivamente rimpiazzato da Garch Youssef, secondo Eminem \"un talento prodigio\". All'Anger Management Tour del 2003, The Alchemist ha subito alcuni danni al polso e ha sospeso la sua attivit\u00e0, venendo temporaneamente sostituito da Clinton Sparks.\nA fine giugno 2008, \u00e8 stato annunciata la decisione di Obie Trice di lasciare la Shady Records, a causa di dispute con l'Universal. Tuttavia, \u00e8 stato confermato che egli lavorer\u00e0 ancora in futuro con Eminem e gli altri artisti dell'etichetta.\nEminem come produttore.\nEminem \u00e8 anche un attivo produttore di album hip hop. \u00c8 stato produttore esecutivo di due album dei D12, \"Devil's Night\" e \"D12 World\" (in cui ha anche rappato alcuni pezzi); ha inoltre prodotto numerose tracce per \"Cheers\" e \"Second Round's On Me\" di Obie Trice, e per \"Get Rich or Die Tryin\"' e \"The Massacre\", entrambi di 50 Cent, dove ha partecipato ad alcune canzoni.\nHa prodotto anche alcune tracce del terzo album di 50 Cent, \"Curtis\", in cui rappa in \"Peep Show\". Ha prodotto la canzone \"Runnin\", tratta dall'album postumo \"Tupac Resurrection OST\" (2003) di Tupac Shakur, nonch\u00e9 13 tracce su 17 del quinto album dello scomparso rapper, \"Loyal to the Game\" (2004), in cui ha collaborato con la madre del rapper newyorkese, Afeni Shakur. Successivamente Mathers ha prodotto \"The People vs.\" del concittadino Trick-Trick, e ha collaborato con Akon nell'album \"Konvicted\" (2006), con il brano \"Smack That\".\nD12.\nI D12 nascono nel 1990 grazie ad Eminem, Proof e altri rapper che poi hanno lasciato il gruppo. Nel 2001 Mathers ha portato al successo il gruppo, di cui fa anche parte, con il loro album d'esordio \"Devil's Night\". Il primo singolo estratto dal disco \u00e8 stato \"Purple Pills\", un inno all'uso della droga (preceduto da \"Shit On You\", incluso nell'edizione speciale dell'album). La versione ufficiale della canzone fu riscritta e privata di molte volgarit\u00e0, sotto il titolo \"Purple Hills\".\nLa band ha successivamente collaborato a due album di Eminem: in \"The Eminem Show\" sono presenti con \"When the Music Stops\", in \"Encore\" collaborano al brano \"One Shot 2 Shot\"; nel 2004 sono tornati in scena con l'album \"D12 World\", trainato soprattutto dal singolo \"My Band\", il cui video venne trasmesso in rotazione su MTV. In seguito alla scomparsa di Proof, ucciso da tre colpi di pistola nel 2006, e all'overdose di Eminem nel 2007, i D12 attraversano un lungo periodo di pausa interrotto dall'uscita di alcuni mixtape che in pochi casi vedono Eminem partecipare a dei brani.\nNella traccia \"Stepping Stone\" contenuta nell'album \"Kamikaze\" uscito nel 2018, Eminem parla dei problemi avuti con il gruppo in seguito alla morte di Proof e chiede scusa ai suoi compagni per non essere stato un buon leader e annuncia definitivamente la sua fuoriuscita dal gruppo, pur mantenendo un buon rapporto con tutti i membri.\nRoyce da 5'9\".\nAgli esordi Eminem collabor\u00f2 con un altro rapper di Detroit, Royce da 5'9\". I due divennero all'epoca molto apprezzati a Detroit, soprattutto per la loro abilit\u00e0 nel battling. Eminem e Royce da 5'9\" si autoproclamarono \"Bad Meets Evil\", con il primo nei panni del \"male\" (\"Evil\") e il secondo in quelli del \"cattivo\" (\"Bad\"), nel brano omonimo da \"The Slim Shady LP\".\nL'amicizia e la collaborazione tra Marshall e Royce terminarono ben presto. Royce ebbe uno screzio con i D12, e li insult\u00f2 in alcune sue rime (anche se diverse volte risparmi\u00f2 Eminem). Nonostante questo, i due si riappacificarono. Questo lo si pu\u00f2 notare nel video di Forever, dove compare Royce e il suo gruppo, Slaughterhouse.\nBad Meets Evil.\nBad Meets Evil \u00e8 il duo rap formato dallo stesso Eminem e il rapper Royce da 5'9\", dove abbiamo Royce nei panni del cattivo (bad) ed Eminem nei panni del male (evil). Il duo nacque a Detroit nel 1996 per poi sciogliersi nel 2000 a causa di alcuni litigi tra Royce e i D12, il noto gruppo di Eminem. Nel 2011, invece, i due rapper si sono riuniti e insieme hanno pubblicato il 14 giugno un EP intitolato \"\". Primo singolo estratto da questo progetto \u00e8 \"Fast Lane\", accompagnato da un video musicale uscito l'8 giugno 2011 e disponibile su Vevo. Il 22 agosto viene pubblicato il secondo singolo \"Lighters\", in collaborazione con Bruno Mars.\nEminem e Royce collaborarono insieme a G.Y. nella canzone \"Bad Meets Evil\", contenuta nel secondo album da solista di Eminem \"The Slim Shady LP\" del 1999. L'album \u00e8 stato certificato come disco d'oro dalla RIAA il 18 agosto 2011.\nEminem e Royce collaborano di nuovo in \"Not Alike\", traccia del rapper di Detroit contenuta nell'album \"Kamikaze\".\nEminem in TV.\nDurante la maggior parte delle sue interviste Eminem dimostra sempre uno spiccato senso dell'umorismo. Si ricorda di Eminem una celebre gag agli MTV Movie Awards 2005: con una voce fittizia e una marionetta a forma di cane alla mano fece della satira su Lindsay Lohan, l\u00ec presente. Le disse: \"Che remake farai poi, Glitter?\" (film del 2001 che vede protagonista Mariah Carey). Eminem ha insegnato al conduttore Jimmy Kimmel come rappare e hanno composto insieme il brano \"Briefcase Joe\". Prima di questo incontro Eminem era stato intervistato al \"Jimmy Kimmel Live!\" diversi anni prima.\n\u00c8 stato anche da Jonathan Ross sul canale televisivo della BBC per un'intervista circa il suo nuovo album. Eminem ha parlato del suo lungo ritiro dagli stage e del suo nuovo singolo: \"We Made You\". Riguardo a tutte le popstar citate nella canzone e che lui prende in giro ha detto che \u00abnon \u00e8 un attacco personale perch\u00e9 io non ho mai conosciuto queste persone, prendo solo nomi di qua e di l\u00e0\u00bb. Ha confermato lo stesso in una intervista per \"La Repubblica\". Inoltre, Ross ha chiesto ad Eminem circa la sua vecchia band: i D12. In foto si sono soffermati entrambi a parlare di Bizarre, l'ultimo entrato nei D12 in ordine di tempo. In foto il rapper indossava una vistosa cuffia da doccia solitamente \"utilizzata dalla nonna\" come ha detto lo stesso Ross. Eminem ha risposto in modo ovviamente satirico affermando che quando ha scelto i membri del suo gruppo ha detto: \"good good good... great!\" riferendosi al \"look\" originale di Bizarre.\nRuoli minori.\nHa fatto un cameo anche in un fumetto Marvel. La saga \u00e8 quella di \"The Punisher\" e il titolo \u00e8 \"The Punisher/Eminem Kill You\". L'anteprima in copertina \u00e8 stata pubblicata sul sito Marvel.\nHa prestato la sua voce al programma \"Crank Yankers\" e al cartone animato web \"The Slim Shady Show\", cartone animato che si incentrava sulla vita di Eminem e dei suoi alter ego, ovvero Slim Shady, Marshall Mathers e Ken Kaniff. In seguito il cartone fu poi venduto tramite DVD.\nHa doppiato una versione animata di se stesso in una puntata dei \"Griffin\".\nNel 2011 Eminem ha recitato come testimonial in una pubblicit\u00e0 dell'autovettura statunitense \"Chrysler 200\". Nella pubblicit\u00e0 \u00e8 inoltre presente come soundtrack principale una versione a chitarra elettrica di Lose Yourself.\nCompare come cameo nel video musicale \"Break Stuff\" della band Limp Bizkit. \u00c8 l'artista con pi\u00f9 riferimenti ai film di \"Star Wars\".\nInfluenza culturale.\nEminem ha ispirato molti fumettisti e disegnatori, ad esempio nel fumetto \"Wanted\" il protagonista Weasley Gibson \u00e8 disegnato con le sue fattezze, oltre ad avere ispirato anche l'aspetto del personaggio di Ener nel manga \"One Piece\".\nIn \"\" a San Fierro c'\u00e8 un'industria che porta il nome di Shady Industries. \u00c8 un riferimento ad Eminem e al suo gruppo, da notare che la fabbrica \u00e8 quella che compare in alcuni suoi videoclip.\nNel giugno del 2017 la parola \"Stan\", titolo di un brano contenuto all'interno di \"The Marshall Mathers LP\", \u00e8 stata inserita all'interno dell'Oxford Dictionary, a cui \u00e8 stato attribuito il significato di \u00abfervente e ossessivo ammiratore di una particolare celebrit\u00e0\u00bb. La parola pu\u00f2 infatti essere considerata come la sincrasi tra le parole stalker e fan.\nAttivit\u00e0 commerciale.\nOltre ad essere un cantante e un produttore musicale con la sua etichetta Shady Records, Eminem ha fondato anche altre imprese commerciali dedite alla cinematografia, abbigliamento, videogiochi e anche fondazioni di beneficenza:\nRiconoscimenti.\nAmerican Music Awards\nBillboard Music Award\nGrammy Award\nMTV Africa Music Awards\nMTV Europe Music Awards\nMTV Movie &amp; TV Awards\nMTV Video Music Awards\nPeople's Choice Awards\nPremio Oscar\nYouTube Music Awards"}
{"id": "1343395", "revid": "174925", "url": "https://it.wikipedia.org/wiki?curid=1343395", "title": "Nettare (mitologia)", "text": ""}
{"id": "1343397", "revid": "1444886", "url": "https://it.wikipedia.org/wiki?curid=1343397", "title": "Compromesso storico", "text": "Compromesso storico \u00e8 il nome con cui si indica in Italia la tendenza al riavvicinamento tra Democrazia Cristiana e Partito Comunista Italiano osservata negli anni 1970. Questa politica in ogni caso non port\u00f2 mai il Partito Comunista a partecipare al governo in una grande coalizione ai sensi del cosiddetto consociativismo.\nNel 1973, Enrico Berlinguer, segretario del PCI dall'anno prima, propose il \"compromesso storico\" sulla rivista \"Rinascita\", riflettendo sul colpo di stato in Cile\".\" \nMotivazioni.\nLa proposta di Enrico Berlinguer alla Democrazia Cristiana per una collaborazione di governo doveva interrompere la cosiddetta \"conventio ad excludendum\" del secondo partito italiano dal governo, cio\u00e8 l'esclusione del PCI dalle maggioranze di governo nazionale a causa della sua vicinanza con l'Unione Sovietica.\nCon tale collaborazione si affermava di voler mettere al riparo la democrazia italiana da pericoli di involuzione autoritaria e dalla strategia della tensione che insanguinava il paese dal 1969. Berlinguer al contempo sottolineava nei suoi interventi pubblici l'indipendenza dei comunisti italiani dall'Unione Sovietica e il desiderio di rendere il suo partito una forza della societ\u00e0 occidentale.\nIl \"compromesso storico\" venne proposto da Enrico Berlinguer con il saggio \"Riflessioni sull'Italia dopo i fatti del Cile\" pubblicato in tre articoli sulla rivista \"Rinascita\" a commento del \"golpe\" cileno del 1973, che aveva portato le forze reazionarie, in collaborazione con gli Stati Uniti, a rovesciare il governo del socialista Salvador Allende (11 settembre 1973):\nAllende era stato eletto nel 1970 vincendo di misura, e il suo governo dovette subire per tre anni violenti attacchi dalle opposizioni, prima di essere rovesciato dal sanguinoso colpo di stato. Berlinguer scriveva quindi che in Italia \"sarebbe del tutto illusorio pensare che, anche se i partiti e le forze di sinistra riuscissero a raggiungere il 51 per cento dei voti e della rappresentanza parlamentare [...], questo fatto garantirebbe la sopravvivenza e l\u2019opera di un governo che fosse l\u2019espressione di tale 51 per cento\", da qui la necessit\u00e0 di una maggioranza che comprendesse PCI e DC, i cui voti alle elezioni del 1972 sommavano a circa il 65 per cento. \nAccoglienza e sviluppi.\nLa scelta di Berlinguer, fondamentalmente legata alla politica di eurocomunismo, non riscontr\u00f2 i favori dell'area di sinistra del suo partito.\nLa proposta del compromesso storico fu vista negativamente dal Partito Socialista Italiano e in particolare da diversi suoi esponenti come Bettino Craxi e Riccardo Lombardi, che vedevano in questo disegno un chiaro tentativo di marginalizzare il PSI e di allontanare definitivamente l'idea di un'alternativa di sinistra che portasse il PCI al governo, ma con la guida dei socialisti.\nL'appoggio al compromesso trov\u00f2 invece una sponda nell'area di sinistra della DC che aveva come riferimenti il presidente del partito Aldo Moro e il segretario Benigno Zaccagnini, ma non ebbe l'avallo dall'ala destra della DC, rappresentata da Giulio Andreotti. Lo stesso Andreotti in un'intervista dichiar\u00f2: \"secondo me, il compromesso storico \u00e8 il frutto di una profonda confusione ideologica, culturale, programmatica, storica. E, all'atto pratico, risulterebbe la somma di due guai: il clericalismo e il collettivismo comunista.\" \nUn compromesso minimo si raggiunse tuttavia proprio mediante l'appoggio esterno assicurato dal PCI al governo monocolore DC di Solidariet\u00e0 Nazionale, guidato da Giulio Andreotti nel 1976. Nel 1978 questo governo si dimise per consentire un ingresso pi\u00f9 organico del PCI nella maggioranza, pur senza avere ministri nel governo Andreotti IV.\nL'incontro comunque problematico fra PCI e DC spinse l'estrema sinistra a boicottare il PCI e port\u00f2 i militanti delle Brigate Rosse a rapire (e in seguito a uccidere) Aldo Moro proprio nel giorno del primo dibattito sulla fiducia al nuovo governo Andreotti, il 16 marzo 1978. \nDopo circa un anno, il PCI tolse il sostegno al governo Andreotti, essendo insoddisfatto dalla mancanza di influenza sulla linea del governo, e pass\u00f2 nuovamente all'opposizione. Senza l'appoggio di Moro al compromesso storico, la DC archivi\u00f2 definitivamente la linea della terza fase col XIV congresso del febbraio 1980, quando prevalse con il 57,7% l'alleanza tra dorotei, fanfaniani, Proposta e Forze nuove che approv\u00f2 il cosiddetto \u00abpreambolo\u00bb al documento finale che escludeva alleanze con il PCI. L'opposizione, composta dall'area Zaccagnini e dagli andreottiani, ottenne il 42,3%.\nBerlinguer e il PCI tentarono ancora di riproporre il compromesso storico al nuovo segretario della DC Flaminio Piccoli, ma vanamente. Del resto, la resistenza interna al partito comunista era rimasta notevole.\nCon quella che Macaluso definisce la \"seconda svolta di Salerno\", il 28 novembre 1980 Berlinguer annunci\u00f2 di voler abbandonare la linea del compromesso storico per abbracciare quella dell'\u00abalternativa democratica\u00bb, per cui l'obiettivo diventava la ricerca di governi di solidariet\u00e0 nazionale che escludessero la DC."}
{"id": "1343399", "revid": "39900", "url": "https://it.wikipedia.org/wiki?curid=1343399", "title": "Alcide De Gasperi", "text": "Nato in Trentino, nella Cisleitania dell'Impero austro-ungarico, fu membro della Camera dei Deputati Austriaca per il collegio uninominale della Val di Fiemme nella Contea del Tirolo, poi esponente del Partito Popolare Italiano. Arrestato dai fascisti, visse emarginato durante la dittatura di Mussolini, alla cui caduta riemerse come leader incontrastato del nuovo partito, la DC. Fu l'ultimo Presidente del Consiglio dei ministri del Regno d'Italia, sotto la monarchia di re Umberto II, poi brevemente capo provvisorio dello Stato dopo il voto del referendum del 2 giugno 1946. Successivamente a tale incarico il 13 luglio gli venne affidato, da parte di Enrico De Nicola, il compito di formare un nuovo governo, diventando il primo Presidente del Consiglio dei ministri della Repubblica Italiana.\nReputato esponente di primo piano nella nascita della Repubblica Italiana, \u00e8 considerato \u2014 assieme al tedesco Konrad Adenauer, ai francesi Robert Schuman e Jean Monnet, all'olandese Johan Willem Beyen, al belga Paul-Henri Spaak, al federalista Altiero Spinelli \u2014 uno dei fondatori dell'Unione europea.\nDevoto cattolico, la Chiesa cattolica lo ha insignito del titolo di \"servo di Dio\" nel 1993, quando ne venne avviata la causa di beatificazione.\nPrimi anni.\nGiovinezza.\nFiglio primogenito di Amedeo, maresciallo maggiore della gendarmeria locale tirolese originario di Sardagna localit\u00e0 nei pressi di Trento, e di Maria Morandini originaria di Predazzo. Ebbe due fratelli, Mario, seminarista morto nel 1906, Augusto, e una sorella, Marcellina.\nItaliano di lingua, De Gasperi nacque e si form\u00f2 nell'allora Tirolo italiano, che all'epoca era parte dell'Impero austro-ungarico. Si iscrisse nell'anno scolastico 1896/1897 al Liceo Classico \"Giovanni Prati\" di Trento, dimostrandosi studente capace soprattutto in latino, greco, italiano, lingua tedesca e propedeutica filosofica. Dopo aver conseguito il diploma di liceo classico, De Gasperi si iscrisse alla Facolt\u00e0 di Lettere presso l'Universit\u00e0 di Vienna, dove nel 1905 si laure\u00f2 con una tesi in Filologia. Fin da giovanissimo partecip\u00f2 ad attivit\u00e0 politiche d'ispirazione cristiano-sociale: nel periodo degli studi universitari, a Vienna e a Innsbruck (capitale della Contea del Tirolo), fu leader del movimento studentesco e protagonista delle lotte degli studenti trentini, che miravano a ottenere un'universit\u00e0 in lingua italiana per le minoranze italofone del Tirolo e dell'impero, partecipando anche ai fatti di Innsbruck. Dopo la rivolta degli studenti di lingua tedesca, dovette scontare per queste sue attivit\u00e0 anche qualche giorno di reclusione a Innsbruck.\nIl periodo austroungarico.\nDopo la laurea, nel 1904 entr\u00f2 a far parte della redazione del giornale \"Il Trentino\" e in breve tempo assunse la carica di direttore, scrisse una serie di articoli con cui difendeva l'autonomia culturale del Tirolo italiano a fronte del Tirolo tedesco, ma non mise mai in discussione l'appartenenza di tutto il Tirolo all'Impero austro-ungarico.\nNel 1906 entr\u00f2 nel Partito Popolare Trentino e nel 1911 ne divenne il segretario, carica che mantenne fino al 1919, quando entr\u00f2 nel Partito Popolare Italiano.\nNelle elezioni del Parlamento austriaco del 13 e 20 giugno 1911 venne eletto tra le file dei Popolari: nel suo collegio elettorale di Fiemme-Fassa-Primiero-Civezzano, di 4275 elettori, ottenne ben 3116 voti. Il 27 aprile 1914 ottenne anche un seggio nella Dieta Tirolese di Innsbruck. Anche il suo impegno di Parlamentare fu legato alla difesa dell'autonomia delle popolazioni trentine di etnia italiana. La sua attivit\u00e0 propagandistica fin\u00ec con l'essere tenacemente avversata dagli organi polizieschi in seguito al precipitare degli eventi internazionali: l'attentato di Sarajevo che determin\u00f2 lo scoppio della prima guerra mondiale e soprattutto l'adesione dell'Italia alla Triplice intesa.\nInizialmente De Gasperi sper\u00f2 che l'Italia entrasse in guerra a fianco dell'Austria-Ungheria e della Germania sulla base della Triplice alleanza. Quando ci\u00f2 non avvenne, s'impegn\u00f2 perch\u00e9 fosse almeno mantenuta la neutralit\u00e0 italiana, sapendo quanto l'opinione pubblica trentina fosse legata alla casa d'Asburgo. In questo modo la politica di De Gasperi era in aspro contrasto con quella di Cesare Battisti, interventista in chiave anti-asburgica, che in quello stesso anno si rec\u00f2 a Roma.\nProva del suo convincimento in merito alla lealt\u00e0 trentina nei confronti dell'Austria \u00e8 la dichiarazione resa a Roma nel settembre del 1914 all'ambasciatore asburgico, Barone Karl von Macchio, che se si fosse tenuto un plebiscito, il 90% dei trentini avrebbe votato per rimanere nell'Impero.\nDurante il periodo in cui il Parlamento di Vienna rimase inoperoso (dal 25 luglio 1914 al 30 maggio 1917), De Gasperi si dedic\u00f2 soprattutto ai profughi di guerra. A tal fine venne nominato delegato per l'Austria Superiore e per la Boemia occidentale del Segretariato per i profughi e rifugiati. Anche dopo la riapertura del Parlamento continu\u00f2 a occuparsi del tema, tanto che present\u00f2 e fece approvare una legge per regolare il trattamento loro riservato.\nAlla luce delle forti repressioni operate dalle autorit\u00e0 asburgiche, le sue posizioni in merito alla questione nazionale trentina cambiarono e si fece fautore del diritto all'autodeterminazione dei popoli: nel maggio 1918, quando ormai l'impero austro-ungarico stava crollando, fu tra i promotori di un documento comune sottoscritto dalle rappresentanze dei polacchi, dei cechi, degli slovacchi, dei rumeni, degli sloveni, dei croati e dei serbi. Il successivo 24 ottobre partecip\u00f2 alla formazione del \"Fascio nazionale italiano\", una formazione comprendente i deputati popolari e liberali italiani del Parlamento austro-ungarico di cui fu eletto segretario. Il giorno dopo dichiar\u00f2 che i territori italiani fino a quel momento soggetti alla monarchia austroungarica dovevano considerarsi congiunti all\u2019Italia.\nIl 3 novembre 1918 i primi reparti dell'esercito italiano entrarono in Trento. Con il Trattato di San Germano (10 settembre 1919) le province di Trento e del Tirolo meridionale furono annesse all'Italia. Il 26 settembre 1920 il Parlamento del Regno d'Italia approv\u00f2 la legge che ratificava il trattato, in base alla quale tutte le popolazioni locali acquisirono \"ope legis\" la cittadinanza italiana.\nDal primo dopoguerra al fascismo.\nDopo l'annessione del Trentino, De Gasperi ader\u00ec al Partito Popolare Italiano fondato alcuni mesi prima da don Luigi Sturzo. Nel 1921 venne eletto deputato ma nel collegio di Roma, in quanto il Trentino era sottoposto a regime commissariale. Nel 1922 si spos\u00f2 con Francesca Romani (1894-1998) nella chiesa della Nativit\u00e0 di Maria di Borgo Valsugana. Nasceranno quattro figlie, Maria Romana, Lucia, Cecilia e Paola, una delle quali entrer\u00e0 in monastero.\nNella prima composizione del governo Mussolini il PPI era rappresentato da due ministri, quindi anche De Gasperi, il 16 novembre 1922, gli vot\u00f2 la fiducia. Gi\u00e0 nell'aprile 1923 tuttavia, i ministri del PPI ne uscirono su impulso del loro segretario Sturzo. Il 10 luglio 1923, avendo perso l'appoggio delle gerarchie vaticane per il suo antifascismo, Sturzo si dimise da segretario del PPI. Il 15 luglio De Gasperi, in qualit\u00e0 di capogruppo, tenne un discorso alla Camera dei Deputati esprimendo il suo parere verso la legge Acerbo e tentando di trovare un compromesso tra le due ali del partito. Il 20 maggio 1924 assunse la segreteria del Partito Popolare portando il partito su posizioni di opposizione al fascismo, tanto da farlo aderire in blocco alla secessione aventiniana. Mantenne la carica di segretario fino al 14 dicembre 1925. Il 9 novembre del 1926, dopo l'approvazione delle leggi eccezionali del fascismo (regio decreto 6 novembre 1926, n. 1848), il Partito Popolare Italiano fu forzatamente sciolto dal regime.\nOrmai isolato e impossibilitato a far politica, De Gasperi fu fermato dalla polizia alla stazione di Firenze l'11 marzo 1927, insieme alla moglie, in possesso di un passaporto scaduto e di documenti falsi, mentre si stava recando in treno a Trieste (durante la perquisizione furono trovate due tessere del Touring Club Italiano intestate l\u2019una al Prof. Paolo De Rossi e l\u2019altra alla Signora Francesca De Rossi Prati, ma portanti le fotografie di De Gasperi e della moglie, e delle carte topografiche di Fiume e Trieste). Venne arrestato con l\u2019accusa di espatrio clandestino per motivi politici, punibile ai sensi del primo comma art. 160 del nuovo Testo Unico delle Leggi per la Sicurezza Pubblica (TULPS \u2013 1926), con una multa non inferiore a Lire 20.000 e la reclusione non inferiore ad anni tre. De Gasperi ammise di stare espatriando per motivi politici ma neg\u00f2 di essere a conoscenza del possesso di documenti falsi, indicando che gli erano stati messi addosso da ignoti. Durante il processo, il difensore di De Gasperi sostenne che il tentativo di espatrio era motivato dalla necessit\u00e0 di sfuggire alle angherie degli squadristi del fascio e, pertanto, non sanzionabile ai sensi dell\u2019art. 49 dell\u2019allora vigente Codice Zanardelli, che disciplinava la scriminante per pericolo imminente. Il tribunale riconobbe il motivo politico e il 28 maggio 1927 condann\u00f2 De Gasperi a quattro anni di reclusione, poi ridotti alla met\u00e0 con ricorso in Cassazione, e Lire 20.000 di multa. De Gasperi venne graziato nel 1928 ma rimase un sorvegliato speciale da quel momento in avanti.\nGli anni difficili.\nDopo la scarcerazione, alla fine del luglio 1928, venne continuamente sorvegliato dalla polizia e dovette trascorrere un periodo di grandi difficolt\u00e0 economiche e isolamento sia morale, sia politico.\nSenza un impiego stabile, prov\u00f2 a presentare domanda presso la Biblioteca Apostolica Vaticana nell'autunno 1928, contando sull'interessamento del vescovo di Trento, mons. Celestino Endrici, e di alcuni amici ex popolari. Lo stesso capo bibliotecario Igino Giordani si adoper\u00f2 presso padre Tacchi Venturi, affinch\u00e9 i pedinamenti della polizia terminassero. L'assunzione - come collaboratore soprannumerario - venne il 3 aprile 1929, quindi dopo la firma dei Patti Lateranensi (11 febbraio 1929). De Gasperi fu impiegato al catalogo degli stampati.\nIn quella sede pass\u00f2 lunghi anni di studio e di osservazione degli avvenimenti politici italiani e internazionali, nonch\u00e9 di approfondimento della storia del partito cristiano del Centro in Germania e delle teorie economiche e sociali maturate in seno alle varie correnti della cultura cattolica europea.\nIn questo periodo De Gasperi scrisse articoli regolari, sotto lo pseudonimo di \"Spectator\", su una rivista vaticana chiamata \"L'Illustrazione Vaticana\" e mostr\u00f2 un evidente coinvolgimento nella lotta tra cattolicesimo e comunismo anche a scapito della perspicacia delle sue valutazioni sul nazismo tedesco. In particolare giustific\u00f2 l'annessione dell'Austria al Reich criticando il \"processo di scristianizzazione\" portato avanti a suo dire dal Partito Socialdemocratico austriaco e nel 1937 appoggi\u00f2 le posizioni della Chiesa favorevoli al nazismo in opposizione ai comunisti tedeschi. Tra queste, quella del Segretario di Stato Eugenio Pacelli, futuro Papa Pio XII che, a pochi mesi dall'ascesa di Adolf Hitler al potere (30 gennaio 1933), aveva firmato il \"Reichskonkordat\" con la Germania. Questo discusso concordato accordava il riconoscimento della Chiesa a un regime come quello nazista che segn\u00f2 la fine di ogni vita democratica in Germania e l'avvio delle persecuzioni razziali antisemite. In questo contesto vanno collocate le posizioni di De Gasperi che, all'indomani dell'Anschluss austriaco, scrisse: \u00abLa liquidazione delle fortune ebraiche allarga le prospettive degli affari per gli altri, e i posti di avvocati e di medici rimasti vacanti aprono uno sfogo alle carriere\u00bb.\nNel settembre del 1942, quando la sconfitta del regime era di l\u00e0 da venire, De Gasperi inizi\u00f2 ad incontrarsi clandestinamente con altri esponenti cattolici nell'abitazione di Giorgio Enrico Falck, noto imprenditore cattolico milanese. Parteciparono agli incontri anche Mario Scelba, Attilio Piccioni, Camillo Corsanego e Giovanni Gronchi provenienti dal disciolto Partito Popolare Italiano; Piero Malvestiti e il suo Movimento Guelfo d'Azione; Aldo Moro e Giulio Andreotti dell'Azione Cattolica; Amintore Fanfani, Giuseppe Dossetti e Paolo Emilio Taviani della FUCI e Giuseppe Alessi. Il 19 marzo 1943, il gruppo si riun\u00ec a Roma, in casa di Giuseppe Spataro, per discutere e approvare il documento, redatto da De Gasperi, \"Le idee ricostruttive della Democrazia Cristiana\", considerato l'atto di fondazione ufficiale del nuovo partito. Lo stemma del nuovo partito fu lo stesso \"scudo crociato\" che era stato adottato precedentemente dal PPI di Sturzo.\nIl partito cos\u00ec appena costituito visse una vita clandestina fino al 25 luglio 1943. Il governo Badoglio, pur ufficialmente vietando la ricostituzione dei partiti, di fatto ne consent\u00ec l'esistenza, incontrandone gli esponenti in due occasioni prima dell'armistizio dell'8 settembre 1943. Il 10 settembre anche la DC partecip\u00f2 alla costituzione del Comitato di Liberazione Nazionale, all'interno del quale il partito cerc\u00f2 di assumere la guida delle forze politiche pi\u00f9 moderate contrapponendosi ai partiti di sinistra PCI e PSIUP. L'atteggiamento della DC, in linea con quello della Chiesa, era di evitare prese di posizione troppo nette sul destino della monarchia nel dopoguerra e di ridurre la portata della lotta armata, ad esempio schierandosi a favore della dichiarazione di Roma \"citt\u00e0 aperta\".\nUna volta liberato il sud Italia a opera delle forze anglo-americane, De Gasperi entr\u00f2 a far parte in rappresentanza della Democrazia Cristiana (DC) nel Comitato di Liberazione Nazionale. Durante il governo guidato da Ivanoe Bonomi fu ministro senza portafoglio. Il I Congresso interregionale del partito lo nomin\u00f2 segretario (Napoli, 29-31 luglio 1944).\nNel dicembre 1944 il PSIUP e gli azionisti uscirono dal governo, all'interno del quale si rafforz\u00f2 il ruolo di De Gasperi, che successivamente divenne ministro degli affari esteri nel terzo Governo Bonomi. Dopo il 25 aprile si form\u00f2 il Governo Parri, nuovamente con De Gasperi al Ministero degli Esteri. Nel dicembre 1945 fu nominato presidente del Consiglio dei Ministri, l'ultimo del Regno d'Italia.\nNella Repubblica Italiana.\nLa fine della monarchia e le trattative per la pace.\nIl Governo De Gasperi I gest\u00ec il passaggio da monarchia a repubblica, mediante il \"referendum\" istituzionale. Tra il 24 e il 28 aprile 1946, nell'ambito dei lavori del suo I Congresso, la Democrazia Cristiana, a scrutinio segreto, si espresse a favore della Repubblica, con 730.500 voti favorevoli, 252.000 contrari, 75.000 astenuti e 4.000 schede bianche. Fu per\u00f2 lasciata libert\u00e0 di voto agli elettori democristiani. Nella giornata del 2 giugno e la mattina del 3 giugno 1946 ebbe dunque luogo il \"referendum\" per scegliere fra monarchia o repubblica. Il 10 giugno 1946 la Corte suprema di cassazione proclam\u00f2 i risultati: i voti validi in favore della soluzione repubblicana furono circa due milioni pi\u00f9 di quelli per la monarchia. Contestualmente, i risultati per l'elezione dell'Assemblea Costituente dettero la vittoria alla Democrazia Cristiana che risult\u00f2 il primo partito con oltre otto milioni di voti (35,2%) e un vantaggio di quasi 3,5 mln sul Partito Socialista.\nNella tarda mattinata del 12 giugno, per\u00f2, giunse al Presidente del Consiglio la risposta scritta del Quirinale nella quale il re dichiarava che avrebbe rispettato: \"\u00abil responso della maggioranza del popolo italiano espresso dagli elettori votanti, quale sarebbe risultato dal giudizio definitivo della Corte Suprema di Cassazione\u00bb\"; non avendo la corte indicato il numero complessivo degli elettori votanti e quello dei voti nulli, secondo il sovrano, non era ancora certo se la scelta repubblicana, pure in netto vantaggio, rappresentasse la maggioranza degli elettori votanti. In quelle ore si ebbe il drammatico scambio di battute con Falcone Lucifero, in cui De Gasperi afferm\u00f2: \u00abO lei verr\u00e0 a trovare me a Regina Coeli, o io verr\u00f2 a trovare lei\u00bb.\nDe Gasperi allora, durante la notte tra il 12 e il 13 giugno, riun\u00ec il Consiglio dei ministri il quale stabil\u00ec che, a seguito della proclamazione dei risultati data il 10 giugno, da parte della Corte di cassazione, le funzioni di Capo provvisorio dello Stato, in base all'art. 2 del decreto legislativo luogotenenziale n. 98 del 16 marzo 1946, dovevano essere gi\u00e0 assunte \"ope legis\" dal Presidente del Consiglio, nonostante il rinvio della comunicazione definitiva. Secondo il parere della maggioranza dei ministri, infatti, sarebbe stato assurdo non rivestire di alcuna rilevanza l'annuncio del 10 giugno 1946, che altrimenti la Cassazione avrebbe potuto non dare. Umberto II diram\u00f2 un proclama nel quale denunci\u00f2 la presunta illegalit\u00e0 commessa dal governo: \u00abQuesta notte, in spregio alle leggi ed al potere indipendente e sovrano della magistratura, il governo ha compiuto un gesto rivoluzionario assumendo, con atto unilaterale e arbitrario, poteri che non gli spettano e mi ha posto nell'alternativa di provocare spargimento di sangue o di subire la violenza\u00bb. Il 13 stesso, nel primo pomeriggio, part\u00ec polemicamente in aeroplano da Ciampino alla volta del Portogallo, con decisione non concordata.\nAl proclama dell'ex re, segu\u00ec la ferma risposta del Presidente del Consiglio, che lo defin\u00ec \u00ab [...] un documento penoso, impostato su basi false ed artificiose\u00bb. De Gasperi puntualizz\u00f2 che si tent\u00f2 espressamente di tener nascosta al Presidente del Consiglio la partenza del re. Ribad\u00ec che i dati diffusi dalla Corte di Cassazione il 10 giugno 1946 non fossero una semplice comunicazione ma una proclamazione a tutti gli effetti. Gi\u00e0 nella notte del 10-11 giugno il governo \u00abprese atto della proclamazione dei risultati del referendum che riconosceva la maggioranza alla repubblica, riservandosi di decidere sui provvedimenti concreti che ne derivavano\u00bb. Ricord\u00f2 che nei due giorni successivi erano incorse trattative tra governo e sovrano sulle modalit\u00e0 di delega dei poteri regi al Presidente del Consiglio, senza che il sovrano stesso avesse nulla da eccepire. Tali trattative sarebbero state bruscamente interrotte da una telefonata del ministro della Real Casa Lucifero nella serata del 12 giugno, costringendo il governo a ribadire il suo punto di vista circa gli effetti costituzionali della proclamazione. De Gasperi, quindi, respinse l'affermazione contenuta nel proclama emesso dall'ormai ex-re il 13 giugno alle ore 22:30, relativamente a un presunto \"gesto rivoluzionario\" e sull'arbitrariet\u00e0 dell'assunzione dei poteri da parte del governo. Respinse anche l'accusa di \"spregio alle leggi ed al potere indipendente e sovrano della Magistratura\" e di aver posto l'ex-re \"nell'alternativa di provocare spargimento di sangue o di subire la violenza\". Il Presidente del Consiglio termin\u00f2 il documento osservando che \u00abun periodo che non fu senza dignit\u00e0 si conclude con una pagina indegna. Il governo e il buon senso degli Italiani provvederanno a riparare questo gesto disgregatore, rinsaldando la loro concordia per l'avvenire democratico della Patria\u00bb.\nI poteri accessori della Presidenza del Consiglio ebbero termine contestualmente all'elezione di Enrico De Nicola come Capo provvisorio dello Stato il 28 giugno da parte dell'Assemblea Costituente. L'iniziale contrapposizione delle candidature di Vittorio Emanuele Orlando (proposta da DC e destre) e di Benedetto Croce (proposta dalle sinistre e dai laici) si protrasse sterilmente per lungo tempo e tard\u00f2 a essere composta, per evolvere infine nella comune indicazione di De Nicola, grazie principalmente all'incessante opera di convincimento condotta da De Gasperi.\nDopo la vittoria della Repubblica, De Gasperi lasci\u00f2 la segreteria del partito al suo vicesegretario Attilio Piccioni. Come primo capo di governo dell'Italia repubblicana guid\u00f2 un governo di unit\u00e0 nazionale che dur\u00f2 fino al 1947, quando croll\u00f2 a seguito della crisi di maggio. Finanzi\u00f2 una rivista, \"Terza generazione\", il cui scopo era di unire i giovani di l\u00e0 dai partiti e superare le divisioni.\nDe Gasperi affront\u00f2 con dignit\u00e0 politica le trattative di pace con le nazioni vincitrici, che porteranno alla firma del Trattato di Parigi fra l'Italia e le potenze alleate, riuscendo a confinare le inevitabili sanzioni principalmente all'ambito del disarmo militare (che con il tempo sarebbero state superate andando a decadere), ed evitando la perdita di territori di confine come l'Alto-Adige (riguardo al quale lo statista trentino aveva gi\u00e0 anche firmato il famoso Accordo De Gasperi-Gruber) e la Valle d'Aosta. Cerc\u00f2 inoltre di risolvere a vantaggio dell'Italia la questione della sovranit\u00e0 dell'Istria e di Trieste, ove per\u00f2 ebbe meno successo dovendo accettare la perdita della prima in favore della neonata Repubblica Socialista Federale di Jugoslavia guidata da Tito e l'istituzione del Territorio Libero di Trieste soggetto all'autorit\u00e0 anglo-americana nella seconda. Il 10 agosto 1946 intervenne a Parigi alla Conferenza di pace, dove ebbe modo di contestare, attraverso un elegante e impeccabile discorso, le dure condizioni inflitte all'Italia dalla Conferenza.\nLa visita negli Stati Uniti.\nLa situazione del paese dal punto di vista economico rimaneva critica. Il ministro del Tesoro, il liberale Epicarmo Corbino, tent\u00f2 di introdurre misure di rigore seguendo una politica fondata sulla parsimonia e sulla corretta amministrazione e per questo dovette dimettersi il 2 settembre 1946 a seguito degli attacchi della stampa comunista che non digerivano la sua opposizione in maniera intransigente al cambio della moneta proposto dal comunista Mauro Scoccimarro, Ministro delle Finanze. Corbino venne sostituito da Giovanni Battista Bertone che ide\u00f2 la formula del \"Prestito della Ricostruzione\" dando respiro, almeno temporaneamente, alle finanze statali.\nDe Gasperi, temendo molto lo spettro dell'Unione Sovietica, voleva limitare l'ingerenza dei comunisti ma, differentemente da altri, al tempo stesso auspicava che tutto ci\u00f2 fosse fatto con mezzi parlamentari e non con l'uso della forza come aveva fatto precedentemente il fascismo.\nNel gennaio 1947 ebbe luogo la celebre missione di De Gasperi negli Stati Uniti, nel corso della quale lo statista consegu\u00ec un importante successo politico con l'ottenere dalle autorit\u00e0 statunitensi un prestito Eximbank di 100 milioni di dollari. Nell'occasione fu il terzo italiano a essere onorato di una ticker-tape parade dalla citt\u00e0 di New York, e sar\u00e0 l'unico a ripeterne l'esperienza, nel 1951.\nL'apertura di un dialogo costruttivo tra i due paesi confer\u00ec a De Gasperi la motivazione e il sostegno necessari ad attuare l'ambizioso disegno di un nuovo governo monocolore senza le sinistre con il solo apporto, a titolo \"tecnico\", del Ministro degli Esteri Carlo Sforza e del Governatore della Banca d'Italia Luigi Einaudi, alle Finanze e al Tesoro. La formazione del quarto gabinetto De Gasperi contribuir\u00e0 a ripristinare la credibilit\u00e0 dell'azione di governo, consentendo l'adozione della strategia antinflazionistica nota come \"linea Einaudi\", attraverso una serie di interventi quali l'abolizione dei prezzi politici, la diminuzione dei dazi doganali, l'aumento delle imposte sui capitali, sui redditi e sui consumi, il contenimento del credito bancario e il controllo della circolazione monetaria, provoc\u00f2 una stretta creditizia che riusc\u00ec ad arrestare la spirale inflazionistica, migliorare la bilancia dei pagamenti e dare stabilit\u00e0 alla moneta.\nLe elezioni del 18 aprile 1948.\nLe elezioni del 18 aprile del 1948 furono tra le pi\u00f9 accese della storia repubblicana, visto lo scontro tra la DC e il Fronte popolare, composto da socialisti e comunisti. De Gasperi riusc\u00ec a guidare la DC a uno storico successo, ottenendo il 48% dei consensi (il risultato pi\u00f9 alto che qualsiasi partito abbia mai raggiunto in Italia). Gli italiani avevano dimostrato che era possibile tenere a bada il comunismo utilizzando mezzi non violenti come le elezioni.\nSul risultato elettorale del 1948 pes\u00f2 anche l'influenza delle vicende internazionali e in particolare il colpo di Stato in Cecoslovacchia, ad opera di un partito comunista minoritario, che spavent\u00f2 l'opinione pubblica italiana. Cos\u00ec come la pi\u00f9 o meno velata minaccia statunitense di escludere l'Italia dagli aiuti del piano Marshall qualora le urne avessero sancito la vittoria del fronte di sinistra. Gli Alleati, inoltre, offrirono a De Gasperi la promessa del ritorno di Trieste all'Italia, mentre contemporaneamente dagli USA arrivavano lettere di italo-americani che esortavano i propri connazionali a non votare per i comunisti, esaltando la ricchezza e il benessere che regnano negli Stati Uniti. A ci\u00f2 va aggiunto il diretto impegno in favore della DC da parte della Chiesa cattolica.\nDopo il voto si apr\u00ec la battaglia parlamentare per l'elezione del Presidente della Repubblica. La conferma del Capo provvisorio dello Stato Enrico De Nicola, che sulla carta sembrava scontata, non era particolarmente gradita al presidente del Consiglio. De Nicola, infatti non aveva mostrato un particolare entusiasmo al cambio di formula politica governativa dal tripartito DC-PSI-PCI al centrismo (DC-PSLI-PRI-PLI) ed aveva opposto resistenze formali alla ratifica del trattato di pace con le potenze alleate. Per tali motivi De Gasperi decise di candidare il ministro degli esteri Carlo Sforza, che avrebbe rappresentato maggiormente un'Italia inserita nello schieramento occidentale, anche nella prospettiva di una possibile Unione europea. Al primo turno, per\u00f2, quest'ultimo non ottenne i suffragi del PSLI e soprattutto, della sinistra democristiana, all'epoca, su posizioni \"neutraliste\". Al secondo turno, a Sforza mancarono ancora i voti di almeno 46 \"franchi tiratori\", per essere eletto al momento in cui sarebbe stato possibile con la maggioranza della met\u00e0 pi\u00f9 uno dei parlamentari (cio\u00e8 al quarto scrutinio). Prese atto delle difficolt\u00e0 incontrate da Sforza, il presidente del Consiglio decise di candidare Luigi Einaudi, anch'egli europeista \"ante litteram\", che ottenne la disponibilit\u00e0 dei liberali e dei socialdemocratici. Einaudi fu eletto presidente della Repubblica l'11 maggio 1948, al quarto scrutinio, con 518 voti.\nDe Gasperi fu confermato Presidente del Consiglio dei ministri. Con l'ampia maggioranza ottenuta alle elezioni, la DC era in grado di governare da sola, ma lo statista democristiano prefer\u00ec prosegure la collaborazione con i partiti laici liberali, socialdemocratici e repubblicani. Secondo Montanelli, \u00abDe Gasperi li aveva imbarcati nel suo ministero appunto per sottrarre il suo partito al pericolo di diventare vassallo della Chiesa e per sottrarre la Chiesa alla tentazione di servirsi del partito per governare l'Italia come una parrocchia\u00bb.\nLa tensione non si smorz\u00f2, ma anzi si arriv\u00f2 sull'orlo della guerra civile vera e propria quando, in luglio, il leader comunista Togliatti sub\u00ec un attentato. Venne proclamato lo sciopero generale e in tutte le piazze italiane i dimostranti si scontrano con le forze dell'ordine. Il buonsenso dei dirigenti comunisti e l'invito alla calma dello stesso Togliatti evitarono il peggio, ma da questo momento in poi il PCI accett\u00f2 in pieno la logica della guerra fredda, incentrando la propria politica sulla opposizione durissima su temi quali la partecipazione al Patto Atlantico (che nasce nel 1949) e il dislocamento in Italia delle basi NATO.\nL'inverno del 1948 vide De Gasperi impegnato nel dibattito sull'adesione dell'Italia al patto militare difensivo in funzione anticomunista, che poi si sarebbe concretizzato nell'Alleanza Atlantica. Le riserve circa il coinvolgimento dell'Italia - oltre che dai social-comunisti - sembravano provenire dalla Santa Sede, rappresentate quanto meno dalla figura del pro-segretario di Stato cardinale Domenico Tardini, che propendeva per il mantenimento della neutralit\u00e0 da parte dello Stato italiano. A tale esigenze era sensibile la componente di sinistra della DC, facente capo a Giuseppe Dossetti, con il risultato di una paradossale convergenza tra i \"dossettiani\" e il neutralismo filosovietico dei partiti social-comunisti. Ci\u00f2 indusse De Gasperi a intervenire, in proposito, sulla Santa Sede. Tale intervento fu effettuato dal ministro degli esteri Sforza, in un colloquio segreto con il pontefice tenutosi a Castelgandolfo nell'imminenza delle feste natalizie. Dopo tale incontro, Pio XII ritenne opportuno pronunciare, alla vigilia di Natale del 1948, un discorso decisamente favorevole alla linea atlantista, che indusse anche la sinistra democristiana ad adeguarsi. L'adesione della sinistra DC fu, per\u00f2, ugualmente sofferta. Il 22 febbraio 1949, a trattative in corso, infatti, Dossetti scrisse a De Gasperi sottolineando la necessit\u00e0 di un pubblico dibattito che il Presidente del Consiglio decise di svolgere in Parlamento, richiedendo l'autorizzazione preventiva alla sottoscrizione del trattato. L'11 marzo, prima del voto parlamentare, si tenne una seduta della direzione della DC, nella quale Dossetti fu il solo a votare contro l'adesione dell'Italia. Il giorno dopo, in una riunione del gruppo parlamentare democristiano, Dossetti, Dino Del Bo e Luigi Gui espressero ancora il proprio dissenso ma, al momento del voto alla Camera, Dossetti vot\u00f2 a favore del Patto atlantico. Tra i democristiani, vi furono solo cinque astensioni. Il 4 aprile 1949 il ministro Sforza pot\u00e9 sottoscrivere l'ingresso dell'Italia nell'alleanza atlantica. Fu poi necessaria un'ulteriore battaglia parlamentare per la ratifica del Trattato. Il relativo disegno di legge fu approvato dalla Camera dei deputati il 21 luglio 1949 e dal Senato il 29 luglio. Divenne legge il 1\u00ba agosto 1949.\nI primi governi della repubblica.\nCon l'entrata, tra il 1949 e il 1953, della sinistra di Unit\u00e0 Socialista nei governi De Gasperi V, De Gasperi VI e De Gasperi VII si apr\u00ec la lunga stagione riformista democristiana di cui il l'Italia, appena uscita dalla guerra, necessitava:\nTutto ci\u00f2 fu parte della base da cui in seguito, negli anni cinquanta e sessanta, nascer\u00e0 il boom economico del \"miracolo\" italiano postbellico.\nLa situazione precaria del paese migliorava per\u00f2 molto lentamente, provocando il malcontento del movimento operaio e sindacale; ad alimentare la protesta e i disagi fu anche una spaventosa alluvione del Po che fece molte vittime nella zona agricola delle province di Rovigo e Venezia (1951).\nIn politica estera si conclusero importanti accordi con le potenze occidentali per finanziare la ricostruzione e il riassetto dell'economia italiana. Rimase sempre un convinto fautore di una politica filo-americana pur rimanendo sempre molto critico verso la NATO a cui avrebbe preferito l'Italia non partecipasse in favore piuttosto di un patto di difesa comune europeo. Vanno quindi soprattutto ricordate le sue profonde convinzioni sulla necessit\u00e0 di un'integrazione europea e i suoi molti sforzi (affiancato e coadiuvato dal ministro Carlo Sforza) nella costruzione di quella che con il tempo diverr\u00e0 progressivamente l'Unione europea e che si concretizzarono a livello economico nella fondazione della CECA con il Trattato di Parigi.\nL'incidente diplomatico con il Vaticano.\nNel 1952, per il timore di un'affermazione in Italia delle posizioni marxiste, il Vaticano avall\u00f2 per le elezioni amministrative del comune di Roma l'iniziativa del partito romano di candidare don Luigi Sturzo a sindaco con un'ampia alleanza elettorale che coinvolgesse, oltre ai quattro partiti governativi, anche il Movimento Sociale Italiano e il Partito Nazionale Monarchico. La Santa Sede non avrebbe accettato che la \"Citt\u00e0 Eterna\", in quanto sede della Cristianit\u00e0 Cattolica, potesse essere amministrata da un sindaco comunista. De Gasperi si oppose nettamente a questa ipotesi per motivi morali e per il suo passato antifascista, e anche per sostenere la sua visione laica dello stato. Afferm\u00f2 con decisione:\nLa coalizione con le destre non venne accettata ed egli seppe resistere sulle sue posizioni sino a quando papa Pio XII \u2013 che aveva persino mandato da lui il famoso predicatore Riccardo Lombardi, nell'intento di persuaderlo \u2013 si arrese di fronte all'impraticabilit\u00e0 della proposta. Le elezioni dettero comunque ragione a De Gasperi e portarono alla formazione di una giunta centrista (DC-PLI-PRI-PSDI), guidata dal democristiano Salvatore Rebecchini, sconfiggendo i socialcomunisti senza ricorrere all'\"apparentamento\" con le destre.\nL'incidente diplomatico con il Vaticano, tuttavia, turb\u00f2 profondamente l'animo di De Gasperi; ai suoi collaboratori scrisse: \nDi l\u00ec a poco, nello stesso anno, Pio XII non ricevette in Vaticano De Gasperi in occasione del trentennale delle sue nozze con Francesca Romani. De Gasperi ne fu molto amareggiato e rispose ufficialmente all'ambasciatore Mameli che gli aveva comunicato il rifiuto:\nL'uscita di scena.\nAlle elezioni politiche del 1953, tenute con la nuova legge elettorale, denominata dai suoi avversari \"legge truffa\", i partiti centristi \"apparentati\" (DC-PLI-PSDI-PRI) non riuscirono a far scattare il premio di maggioranza. Ottennero comunque una risicata maggioranza in Parlamento sulla quale contava De Gasperi per la necessaria fiducia. Riusc\u00ec peraltro a formare soltanto un monocolore DC. Quando si present\u00f2 alla Camera dei deputati il Governo De Gasperi VIII fu battuto e, nell'agosto 1953, il Presidente del Consiglio fu costretto a rassegnare le dimissioni. Fu la prima volta che un governo repubblicano non ottenne la fiducia presentandosi alla Camere e fu anche l'ultimo guidato da De Gasperi.\nLa vicenda De Gasperi - Guareschi.\nNel gennaio 1954 Giovannino Guareschi, direttore del \"Candido\", fece pubblicare due lettere datate 1944: una dattiloscritta su carta intestata della Segreteria di Stato vaticana e una manoscritta, asserendo che riportassero in calce la firma di De Gasperi. Il testo riportava una presunta richiesta diretta al Comando alleato di Salerno di effettuare il bombardamento della periferia di Roma, per causare una reazione della popolazione e affrettare il ritiro dei tedeschi. Guareschi (che imputava a De Gasperi un atteggiamento troppo poco deciso verso il comunismo) vi aggiunse un proprio commento politico, in toni assai pesanti, che port\u00f2 De Gasperi a denunciarlo per diffamazione nel febbraio dello stesso anno.\nIl Tribunale di Milano dopo tre giorni di udienze non ritenne necessario acquisire la perizia di parte, richiesta dal Candido a un perito accreditato che aveva dichiarato autentiche le lettere e condann\u00f2 Guareschi a un anno di reclusione per diffamazione a mezzo stampa senza necessit\u00e0 di alcuna perizia calligrafica. Il giudice sentenzi\u00f2 che, tenuto anche conto che il presunto autore non aveva riconosciuto come proprie sia le lettere e sia la calligrafia, un'eventuale perizia di tono diverso \"non avrebbe potuto far diventare credibile e certo, ci\u00f2 che obiettivamente \u00e8 risultato impossibile ed inverosimile\".\nNel 1956 in un processo intentato in contumacia presso lo stesso Tribunale nei confronti del fornitore delle lettere, i periti della difesa sostennero di aver rilevato che le lettere pubblicate sul Candido, presentavano diversit\u00e0 palesi con quelle effettivamente scritte dallo statista. Anche in questo caso, tuttavia, i giudici decisero di non tener conto di alcuna perizia e, nel 1958, dichiararono estinto per amnistia il reato di falso e assolsero l'imputato dal reato di truffa.\nIl giornalista e scrittore, che aveva gi\u00e0 subito quattro anni prima una condanna a otto mesi con la condizionale per vilipendio a mezzo stampa del Presidente della Repubblica Einaudi, fu incarcerato. Si rifiut\u00f2 di chiedere l'appello e poi anche la grazia. A fine maggio 1954 si present\u00f2 volontariamente al carcere di Parma, dove scont\u00f2 410 giorni, uscendo in libert\u00e0 vigilata per buona condotta.\nLa vicenda ebbe una coda a cavallo tra luglio e agosto: usc\u00ec la notizia di una richiesta di grazia alla quale la Procura di Roma aveva dato seguito, effettuata - come inizialmente riportato - dalla moglie di Guareschi Ennia. De Gasperi, interpellato dalla Procura meno di un mese prima di morire, aveva concesso al condannato il necessario perdono, senza che ci\u00f2 infirmasse la verit\u00e0 dei fatti accertata nel processo. Il giornalista reag\u00ec violentemente. La grazia comunque non ebbe corso, essendo emerso che era stata presentata da un gruppo di grandi invalidi decorati di guerra che non ne avevano titolo. Alcuni anni dopo, nel maggio 1957 tuttavia, Guareschi ebbe a scrivere che a confronto dei politici dell'epoca De Gasperi era un gigante.\nNel 2014, studiando i documenti rimasti con l'esperta Nicole Ciacco, lo storico Mimmo Franzinelli ha concluso che le lettere erano sicuramente dei falsi (anche se probabilmente Guareschi ne fu ingannato, cos\u00ec come il fornitore). Lo confermano la presenza di errori grossolani: il protocollo indicato nella lettera del 12 gennaio 1944 (297/4/55) non corrispondeva ai criteri di protocollo della Segreteria di Stato Vaticana; il colonnello inglese Bonham Carter e il generale britannico Harold Alexander avevano escluso categoricamente che quelle presunte lettere fossero mai pervenute agli inglesi; infine, De Gasperi non lavorava pi\u00f9 alla Segreteria Vaticana dal luglio 1943 ed \u00e8 dunque impossibile che abbia protocollato lettere nel 1944.\nLa morte e il processo di beatificazione.\nIl 21 aprile 1954, alla Conferenza Parlamentare Europea di Parigi De Gasperi pronunci\u00f2 lo storico discorso \"La nostra patria Europa\". Mor\u00ec appena quattro mesi dopo.\nAlcide De Gasperi mor\u00ec il 19 agosto 1954, in seguito a un attacco cardiaco, nella sua casa in Val di Sella (situata nel territorio comunale di Borgo Valsugana), dove amava trascorrere lunghi periodi assieme alla famiglia. Le sue ultime parole furono: \"Ges\u00f9! Ges\u00f9!\". Cinque giorni prima della morte, disse alla figlia Maria Romana: \nLa scomparsa di Alcide De Gasperi suscit\u00f2 commozione in tutta Italia. Il percorso del treno con cui la salma fu trasportata a Roma per i funerali di Stato fu interrotto diverse volte da persone accorse per rendergli omaggio. In tutte le stazioni in cui il convoglio ferm\u00f2 o rallent\u00f2 erano presenti folte delegazioni, gruppi o privati cittadini che, con bandiere o striscioni a lutto, assistettero in religioso silenzio al passaggio. Al funerale poi furono presenti esponenti di tutti i partiti con l'esclusione del MSI, a causa del fermo antifascismo dello statista.\n\u00c8 sepolto a Roma, nel portico della Basilica di San Lorenzo fuori le mura. La tomba \u00e8 opera dello scultore Giacomo Manz\u00f9.\nPoco dopo la sua morte, iniziarono le richieste di avviare per lui il processo di beatificazione. \u00c8 in corso a Trento la fase diocesana del processo di beatificazione, che \u00e8 stata aperta nel 1993, per cui la Chiesa cattolica ha assegnato ad Alcide De Gasperi il titolo di Servo di Dio.\nScritti e discorsi politici di De Gasperi.\nEpistolari di De Gasperi.\nNel 2016 \u00e8 stata avviata l'Edizione Nazionale degli epistolari dello statista con corrispondenti italiani e stranieri secondo criteri cronologici, tematici e geografici. La corrispondenza, garantita da un comitato scientifico, sar\u00e0 digitalizzata e pubblicata online."}
{"id": "1343400", "revid": "91475", "url": "https://it.wikipedia.org/wiki?curid=1343400", "title": "Timor panico", "text": ""}
{"id": "1343402", "revid": "1086846", "url": "https://it.wikipedia.org/wiki?curid=1343402", "title": "Unione Sportiva Triestina 1949-1950", "text": "Questa voce raccoglie le informazioni riguardanti l'Unione Sportiva Triestina nelle competizioni ufficiali della stagione 1949-1950.\nStagione.\nSempre sotto la guida di Nereo Rocco, nella stagione 1949-1950 della Serie A la societ\u00e0 inaugura una fase di profondo rinnovamento per quanto riguarda il parco giocatori: se ne vanno giocatori un po' in la con gli anni, Tosolini, il portiere Striuli e Presca e giocatori che non hanno lasciato il segno la stagione precedente, Suozzi in primis. Per quanto riguarda gli arrivi, importanti sono gli innesti di Petagna dal Taranto e di Nuciari dalla SPAL, diverranno delle colonne della Triestina nel decennio successivo. altri arrivi di secondaria importanza sono l'inglese Adcock dal Padova, Petrozzi dal Tricesimo, Cantoni dall'Udinese e Vecchiet di ritorno dal prestito a Treviso.\n\u00c8 quasi una fotocopia della stagione precedente l'Unione 1949-50 ma parte bene, vincendo 2 a 1 in casa del Novara del vecchio bomber Piola, ma gi\u00e0 alla seconda, stecca clamorosamente a Lucca, perdendo per ben 7 a 2. Poi buon pareggio con la Fiorentina e bella vittoria in casa con la quotata Inter di Lorenzi, Wilkes e Nyers (4 - 2 il risultato finale). Poi la squadra pareggia per cinque volte consecutive e vince a tavolino a Palermo, dove il pubblico invade il campo sull'1 a 1. Contro la Roma (2 - 2), c'\u00e8 un quasi sciopero dei giocatori alabardati, in protesta con la societ\u00e0 a causa dei loro stipendi troppo bassi. Per il resto altri risultati altalenanti: belle vittorie ma anche sonore batoste (sconfitte rilevanti con le due milanesi). Comunque l'ottavo posto finale non \u00e8 da buttare via.\nLa squadra era passato dal mezzo sistema al sistema puro con Nuciari o Cantoni in porta, tipica difesa sistemista con Zorzin a destra, Grosso a sinistra e Blason al centro. A centrocampo quadrilatero composto da Giannini e Sessa arretrati, Trevisan e Peagna a fare da mezze ali. Tridente in attacco: ala destra Rossetti, ala sinistra Begni (o la sorpresa Boscolo) e centravanti Ispiro (con Adcock seconda scelta). Altri elementi della rosa utilizzati sono il terzo portiere Vitti, il vecchio capitano Radio (poche presenza per lui alla fine), Pison, Brandolisio, Petrozzi e Vecchiet. Mai scesi in campo Carraro e Claut. Venti giocatori utilizzati in totale, nessun sempre presente."}
{"id": "1343407", "revid": "767487", "url": "https://it.wikipedia.org/wiki?curid=1343407", "title": "Suberina", "text": "La suberina \u00e8 un costituente essenziale del sughero e contribuisce a determinarne le principali caratteristiche.\nAnatomia e fisiologia.\nSi tratta di una sostanza idrofoba depositata, sotto forma di lamelle, attorno alle cavit\u00e0 lasciate vuote dalle cellule morte del sughero ed \u00e8 inoltre presente in molte altre parti del corpo vegetale.\nAll'interno del tessuto radicale, essa risulta la principale componente della cosiddetta \"banda di Caspary\", una banda continua di materiale ceroso idrofobo ed isolante posta all'interno delle cellule dell'endoderma radicale (per l'esattezza, fra la membrana della cellula e la sua parete primaria) con il compito di impedire il passaggio di sostanze nel cilindro centrale di tessuto vascolare per microcapillarit\u00e0 attraverso lo spazio fra le pareti. In presenza di essa, tali fluidi sono invece costretti a passare attraverso le membrane selettivamente permeabili delle cellule endodermiche, venendone \"filtrati\" prima del trasporto all'interno dei sistemi vascolari nell'organismo vegetale.\nMeccanismi di questo tipo risultano particolarmente presenti ed efficienti nelle mangrovie che, vivendo in ambienti marini o paludosi, necessitano di continua protezione per evitare l'accumulo di sale ed altri soluti nei loro tessuti neutralizzandone al contempo la corrosivit\u00e0.\nAll'interno della corteccia, la disposizione lamellare e la natura chimica della suberina conferiscono al sughero l'impermeabilit\u00e0 ai gas e ai liquidi, la coibenza, l'elasticit\u00e0 e la resistenza all'azione degli enzimi secreti dai parassiti.\nBiosintesi e composizione.\nDal punto di vista chimico \u00e8 un poliestere di acidi organici, come l'acido fellonico e suberinico, uniti a composti aromatici. &lt;br&gt;\nQueste due classi di monomeri si distribuiscono a formare due differenti \"domini\" della macromolecola di suberina: la componente aromatica, contenente principalmente polimeri dell'acido cumarilico e derivati, si trova di preferenza nelle zone adiacenti o all'interno della parete cellulare; quella alifatica di acidi grassi si dispone invece pi\u00f9 internamente, nello spazio compreso fra la parete e la membrana della cellula.\nRisulta inoltre documentata la presenza di glicerolo, con il compito principale di aumentare i legami chimici sussistenti fra i monomeri che compongono la molecola e, forse, di interconnettere i due domini della stessa.&lt;br&gt;\nLa composizione della suberina pu\u00f2 comunque variare pesantemente in rapporto alle diverse specie vegetali che la producono."}
{"id": "1343408", "revid": "287204", "url": "https://it.wikipedia.org/wiki?curid=1343408", "title": "Kichisaburo Nomura", "text": ""}
{"id": "1343410", "revid": "35813", "url": "https://it.wikipedia.org/wiki?curid=1343410", "title": "Jean Auguste Dominique Ingres", "text": ""}
{"id": "1343418", "revid": "51032", "url": "https://it.wikipedia.org/wiki?curid=1343418", "title": "Balio", "text": ""}
{"id": "1343423", "revid": "767487", "url": "https://it.wikipedia.org/wiki?curid=1343423", "title": "Automedonte", "text": "Automedonte () \u00e8 un personaggio della mitologia greca. Fu l'auriga di Achille.\nGenealogia.\nFiglio di Diore.\nNon risulta essere stato sposo o padre.\nMitologia.\nSi occupava dei cavalli immortali Balio e Xanto e il suo nome \u00e8 diventato sinonimo di cocchiere o vetturino.\nSi trasfer\u00ec con dieci navi da Sciro per assistere Achille nella guerra di Troia. Era uno stretto confidente di Patroclo e viene spesso menzionato come un eroe coraggioso come ad esempio nella lotta con Aretos, il figlio di Priamo e nell'assalto alla fortezza di Troia.\nAutomedonte viene citato nel brano de \"I cavalli di Achille\" quando Zeus si rivolge ai cavalli che erano fermi come una stele funeraria."}
{"id": "1343432", "revid": "47767", "url": "https://it.wikipedia.org/wiki?curid=1343432", "title": "Xanto", "text": ""}
{"id": "1343433", "revid": "536103", "url": "https://it.wikipedia.org/wiki?curid=1343433", "title": "Guerra Bianca", "text": "L'espressione guerra Bianca (in tedesco \"Gebirgskrieg\", ovvero una \"guerra in montagna\") o fronte alpino individua il particolare contesto e l'insieme degli eventi militari avvenuti nei settori alpini del fronte italiano della prima guerra mondiale. Tra il 1915 e il 1918 sulle Alpi nei settori operativi delle Dolomiti, e dei gruppi dell'Ortles-Cevedale e dell'Adamello-Presanella, videro le truppe del Regno d'Italia contrapposte a quelle dell'Impero austro-ungarico. Questo fronte fu caratterizzato da combattimenti svolti in scenari di media ed alta quota, lungo il confine meridionale della regione storica del Tirolo (che coincide con l'attuale limite amministrativo della provincia autonoma di Trento), che per pi\u00f9 di due terzi correva su una linea al di sopra dei 2000 metri di quota, fino a toccare i 3905 metri dell'Ortles.\nQuesto confine formava un formidabile ostacolo naturale che venne sfruttato dagli austro-ungarici, i quali, essendo in netta inferiorit\u00e0 numerica rispetto all'esercito italiano, durante le primissime fasi del conflitto si ritirarono sulle cime che dominavano i punti strategici per poter usufruire dei vantaggi derivati dalle postazioni sopraelevate. Fin dai primi mesi anche il fronte alpino divenne via via meno elastico e pi\u00f9 statico, e furono costruite linee ben fortificate che colmavano ogni lacuna lungo il fronte, dove vennero occupate anche le vette pi\u00f9 alte per creare una linea di combattimento continua e inaccessibile.\nQuesto fronte fu caratterizzato soprattutto dalle difficolt\u00e0 legate al clima, alla neve e alle difficolt\u00e0 di approvvigionamento di entrambi gli eserciti; il trasporto delle artiglierie sulle vette di montagne, fu forse una delle imprese pi\u00f9 difficoltose di tutta la guerra Bianca, mentre le condizioni di vita dei soldati su questo fronte fu probabilmente tra le pi\u00f9 proibitive e difficili di tutta la guerra. La stessa natura dell'alta montagna, che da una parte offriva ripari naturali, dall'altra metteva quotidianamente a dura prova la resistenza dei soldati, i quali dovettero lottare contro il nemico ma soprattutto contro gli elementi; seracchi, tormente di neve, valanghe, inedia e assideramenti causati dalle temperature a volte di 40\u00b0 sotto lo zero, causavano pi\u00f9 vittime che non il nemico.\nTutti i moderni mezzi di lotta, come la preponderanza di truppe, fallirono contro le montagne che per loro natura erano baluardi inaccessibili per i quali era preclusa ogni manovra di aggiramento. I tentativi di assalto frontale vennero presto abbandonati per iniziare una guerra sotterranea, soprattutto nel fronte dolomitico, dove entrambi gli eserciti iniziarono a costruire gallerie per mine con lo scopo di far saltare le vette e le postazioni occupate dal nemico. Ma anche questa tattica dovette essere abbandonata quando, dopo lo sfondamento austro-ungarico di Caporetto, i fanti italiani lungo il fronte alpino furono richiamati in gran fretta per rinforzare le file all'esercito schierato sul Piave, concludendo di fatto ogni ulteriore azione sul fronte dolomitico, mentre sui fronti delle Alpi Retiche meridionali i due schieramenti continuarono a contrastarsi fino agli ultimi mesi di guerra, seppur con azioni di poco rilievo. L'ultima operazione di alta montagna port\u00f2, il 3 novembre 1918, all'ingresso delle truppe italiane a Trento.\nInquadramento geografico e ambientale.\nIl fronte di combattimento.\nAllo scoppio della prima guerra mondiale il territorio italiano confinava con quello austro-ungarico lungo un percorso tracciato nel 1866 dopo la conclusione della terza guerra d'indipendenza e la firma della pace di Vienna. Esso correva pressappoco osservando l'attuale limite amministrativo fra la regione Trentino-Alto Adige da una parte, e quelle di Lombardia e Veneto dall'altra, per poi proseguire lungo lo spartiacque delle Alpi Carniche a partire dai pressi di passo di Monte Croce di Comelico fino al passo Mel\u00e8dis, dove il confine scendeva lungo la val Pontebbana, tagliava l'abitato di Pontebba e si inerpicava nelle Alpi Giulie occidentali fino al J\u00f4f di Montasio. Di qui, salendo sul crinale del monte Canin in corrispondenza di monte Cergnala e poi seguendo l'attuale confine con la Slovenia attraverso la bassa val Uccea, la conca di Platischis, monte Mia, il medio solco del Natisone, monte Matajur, la dorsale del Kolovrat e la valle dello Judrio. Qui il confine seguiva il corso dello Judrio anche dopo lo sfocio nella pianura friulana, fino all'altezza di Chiopris, dove descriveva un saliente verso nord-ovest portandosi a ridosso di Palmanova dirigendosi poi verso il mare Adriatico attestandosi nella laguna di Marano all'altezza di Porto Buso.\nIl fronte che correva lungo il confine, era dunque di circa 600 chilometri, e manifestava la presenza di due accentuati salienti: il primo rappresentato dal vertice di quello trentino, proteso dalle Prealpi Venete occidentali verso la Pianura padana, ed estremamente pericoloso per l'Italia in conseguenza dell'ampia possibilit\u00e0 di manovra consentita da un'eventuale irruzione nel settore che avrebbe tagliato fuori il Friuli e il Veneto, portando la guerra all'Adige e al Mincio, e forse fino al Po. Il secondo saliente, che aveva come vertice il passo di Monte Croce di Comelico, e venendo cos\u00ec a trovarsi nei pressi delle alti valli della Rienza e della Drava, favoriva invece gli italiani. Tuttavia, in prospettiva, uno sforzo in quel settore era operativamente condizionato dalle difficolt\u00e0 morfologiche e dall'inadeguatezza del sistema ferroviario e stradale, cos\u00ec gli sforzi italiani vennero dirottati verso oriente, lungo l'Isonzo, dove Cadorna sperava di irrompere in territorio nemico.\nDa Plezzo, sull'alto Isonzo, fino al passo dello Stelvio sul confine svizzero ci sono oltre 400 chilometri, pi\u00f9 o meno tutti sopra i 2.000 metri di quota. Su questo terreno la guerra, come ogni attivit\u00e0 umana, era soggetta ai capricci del clima. A met\u00e0 strada lungo questo fronte si trovano le Dolomiti, che non erano una priorit\u00e0 n\u00e9 per l'uno n\u00e9 per l'altro schieramento, mentre nella parte sud-occidentale del fronte, quella compresa tra il confine svizzero e il lago di Garda si trovavano i gruppi dell'Ortles, della Presanella e dell'Adamello, che controllavano i passi dello Stelvio e del Tonale, anch'essi peraltro settori che non produssero particolari attenzioni nei piani dei due eserciti.\nLe due importanti direttrici stradali che in linea teorica avrebbero potuto consentire lo sfondamento italiano verso il Tirolo e, in direzione opposta, il movimento dell'esercito austro-ungarico verso i centri industriali della Lombardia, erano in realt\u00e0 efficacemente sbarrate e protette sia dagli austro-ungarici sia dagli italiani. In questa zona del fronte bastava essere in grado di chiudere i passi stradali, e ci\u00f2 bastava ad entrambi agli eserciti per mantenere sotto controllo la situazione sui fronti alpini.\nLe difficolt\u00e0 logistiche in alta montagna.\nI problemi pi\u00f9 gravi che dovettero affrontare gli eserciti impegnati sui fronti alpini furono quelli legati al carattere impervio del terreno ed alle condizioni climatiche estreme. Le montagne dei tre gruppi montuosi sono infatti assai elevate (con quote mediamente superiori ai 2.000 metri, fino ai 3.905 metri s.l.m. della vetta dell'Ortles) e difficili da percorrere: tanto pi\u00f9 ci si allontanava dai fondo valle tanto pi\u00f9 per i trasporti fu necessario ricorrere agli animali da soma ed alle spalle degli uomini, anche per i pesantissimi carichi dei materiali d'artiglieria. Solo col procedere del conflitto negli anni si realizz\u00f2 una fitta rete di strade, mulattiere e sentieri, tale da raggiungere gli avamposti nei luoghi pi\u00f9 impervi; negli ultimi due anni di guerra fu infine sistematizzato l'uso delle teleferiche, ma la stessa realizzazione di queste infrastrutture, strade e teleferiche, fu forse l'impresa che richiese pi\u00f9 energie e sacrifici in questo particolare fronte.\nIn alta montagna le escursioni termiche sono notevoli e, al di sopra dei 2.500 metri sono normali anche d'estate temperature al di sotto dello zero. D'inverno poi il termometro scende anche diverse decine di gradi, e, negli anni del conflitto si registrarono spesso temperature inferiori ai 35\u00a0\u00b0C sotto lo zero. Il clima muta in tempi rapidi e le tormente sono all'ordine del giorno, non solo nei mesi pi\u00f9 freddi. Infine gli inverni del 1916 e del 1917 furono fra i pi\u00f9 nevosi del secolo, con i versanti delle montagne ricoperti da strati di 8 metri di neve, tre volte la media annua. Questo rese oltremodo difficile la permanenza delle truppe in alta quota obbligando gli uomini a continui lavori di scavo e di sgombero della neve; ma soprattutto la grande quantit\u00e0 di neve caduta aument\u00f2 spaventosamente il rischio di valanghe, falcidiando pesantemente le corv\u00e9 di entrambi gli schieramenti. A tal proposito lo storico Heinz Lichem von L\u00f6wenbourg nel dopoguerra afferm\u00f2: \u00abIn base a concordi ragguagli di combattenti di tutte le nazioni, vale la regola approssimativa che nel 1915-1918, sul fronte di montagna, due terzi dei morti furono vittime degli elementi (lavine, assideramento, frane, malattie da raffreddamento, sfinimento) e solo un terzo vittime di azioni militari dirette\u00bb.\nLe forze in campo.\nDifferentemente dal fronte isontino, in cui si scontravano grandi masse di uomini, spesso male addestrati, la Guerra Bianca si caratterizza per il basso numero di uomini impiegati, per il loro eccellente addestramento e per il fatto che fossero equipaggiati con il meglio che la tecnologia dell'epoca potesse offrire al fine di permettergli di sopravvivere in un ambiente tanto ostile.\nRegno d'Italia.\nSul margine occidentale del fronte, schierata dal passo dello Stelvio al passo Cereda, sul margine meridionale delle Pale di San Martino, l'esercito italiano aveva posizionato la 1\u00aa Armata agli ordini del generale Roberto Brusati con sede a Verona, dislocata su un enorme arco valutabile in linea d'aria sui 200 chilometri e in circa 300 sul terreno. Alle dipendenze dell'armata vi erano il III e il V Corpo, rispettivamente al comando dei generali Camerana e Aliprindi, ed intervallati dalle truppe dipendenti della Fortezza Verona, al comando del generale Gobbo. Il III Corpo occupava l'intero lato occidentale del saliente trentino, dallo Stelvio al Garda, su un tratto di fronte che poteva contare su numerose opere permanenti, per\u00f2 prevalentemente antiquate, che formavano gli sbarramenti di Bormio e del monte Tonale-passo del Mortirolo; pi\u00f9 efficiente a livello numerico e qualitativo appariva lo sbarramento delle Giudicare, a protezione dell'alto Chiese. La 6\u00aa Divisione era schierata sul confine mentre la 5\u00aa costituiva la riserva del III Corpo. A sud, fra il Garda e l'altopiano Lessinico, si trovavano le truppe della Fortezza Verona, mentre dal passo delle Tre Croci e il passo Cereda era posizionato il V Corpo con le divisioni 9\u00aa, 34\u00aa e 15\u00aa, a difesa del vertice del saliente trentino, con la 35\u00aa Divisione di riserva nei pressi di Brescia. In questo settore il sistema di opere permanenti risultava assai pi\u00f9 consistente, in parte antiquate, in parte moderne o in corso di completamento come il forte Campomolon.\nSul settore dolomitico fu schierata la 4\u00aa Armata al comando del generale Luigi Nava, con sede a Vittorio Veneto, che dislocava le proprie forze da passo Cereda al monte Peralba, cio\u00e8 alle sorgenti del Piave, per uno sviluppo di circa 75 chilometri in linea d'aria, e di circa il doppio sul terreno. L'armata fu suddivisa in due settori: il settore Cordevole, compreso tra le Pale di San Martino e la rocchetta di Pelmo, era presidiato dal IX Corpo d'armata al comando del generale Marini e schierava in prima linea o in riserva la 18\u00aa e la 17\u00aa Divisione. Il settore Cadore, compreso tra la val Boite e le sorgenti del Piave spettava invece al I Corpo del generale Ottavio Ragni, con la 2\u00aa e la 10\u00aa Divisione schierate a ridosso del confine e la 1\u00aa Divisione di riserva. Al contrario del settore Cordevole per\u00f2, le truppe del settore Cadore potevano contare su le consistenti difese fisse della Fortezza Cadore-Ma\u00e8, che tuttavia essendo stata costruita in modo difensivo, si trovava troppo lontana dal fronte per assolvere a qualsiasi funzione offensiva.\nVari furono i reparti che si distinsero durante le ostilit\u00e0 come ad esempio il Battaglione di Alpini Sciatori guidato da Nino Calvi o la pattuglia delle Guide Ardite della Val Zebr\u00f9, un reparto speciale costituitosi verso la fine dell'ottobre 1916 operando per breve tempo al comando del tenente Locatelli, al quale segu\u00ec il sergente Giuseppe Tuana. La pattuglia era composta da valtellinesi, bresciani o bergamaschi e valdostani. Di solito al completo, talvolta solo con alcuni componenti, ebbe parte notevolissima in tutte le imprese pi\u00f9 rischiose. Gli uomini erano esperti alpinisti, cacciatori e quindi ottimi tiratori. Una volta stabilito lo scopo da raggiungere, godevano di completa libert\u00e0 d'azione.\nImpero austro-ungarico.\nDa parte austro-ungarica, il giorno dell'inizio delle ostilit\u00e0 il generale Viktor Dankl von Krasnik assunse il comando della difesa del Tirolo, con sede a Innsbruck, il cui limite territoriale andava dal passo dello Stelvio alla Croda Nera, situata sullo spartiacque carnico poco a est di Forcella Dignas: perci\u00f2 si contrapponeva all'incirca con gli schieramenti congiunti della 1\u00aa e della 4\u00aa Armata italiana. La regione venne ripartita in cinque settori, detti \"Rayon\"; parte della 90\u00aa Divisione del generale Scholz, composta da undici battaglioni, fu assegnata al presidio dei settori I e II, dallo Stelvio a cima Pres\u00e8na, e poteva contare sul sostegno del forte Gomagoi situato sulla direttrice dello Stelvio e del moderno sbarramento posto a difesa del passo del Tonale.\nIl III\u00b0 settore correva dall'Adamello alle Pale di San Martino, ed era di competenza alla 91\u00aa Divisione composta da una trentina di battaglioni, al comando del generale K\u00f6nnen von Horack, dove una brigata controllava il presidio delle piazzeforti di Riva del Garda e di Trento, dipendenti dal generale Guseck. Questo sistema difensivo attorno a Trento era di grande importanza strategica, e indusse i comandi austro-ungarici a ripartire il settore in quattro sotto-settori, Lodaro, Lavarone, Rovereto e Pergine, che si avvalevano di moderne fortificazioni e diverse opere difensive. \nIl IV settore, compreso dalle Pale di San Martino al monte Padon era alle dipendenze della 90\u00aa Divisione, ed era presidiato da una brigata da montagna su sette battaglioni, e poteva contare sullo sbarramento Cismon-Travignolo-Passo San Pellegrino. Ed infine il V settore, estendendosi da monte Padon alla Croda Nera, allineava una brigata da montagna su nove battaglioni, e poteva fruire su un articolato sistema di opere fisse difensive erette a guardia dei solchi vallivi pi\u00f9 insidiosi nella vicina val Pusteria. L'addensamento di forze della 4\u00aa Armata fece s\u00ec che il 27 maggio questo settore venisse sottratto alla 90\u00aa Divisione e reso parzialmente autonomo al comando del generale Ludwig Goiginger e con il rinforzo di tre battaglioni. Ci\u00f2 fino al sopraggiungere dell'Alpenkorps tedesco, il cui comandante Konrad Krafft von Dellmensingen assunse il comando del Tirolo e la responsabilit\u00e0 del IV e V settore, che mantenne fino al 14 ottobre, quando, partito l'Alpenkorps dall'Alto Adige, ne assunse il comando il generale Roth von Limanowa.\n\u00c8 dunque evidente in questa parte del fronte la superiorit\u00e0 delle forze italiane, ma la poca cognizione della situazione avversaria, il condizionamento politico, le incertezze, l'impreparazione specifica nella conoscenza e valutazione del terreno, la scarsa intraprendenza e l'eccessivo timore di accollarsi eventuali responsabilit\u00e0 soprattutto nelle sfere militari pi\u00f9 alte, fecero s\u00ec che questa superiorit\u00e0 non venne sfruttata, neppure laddove si presentarono le occasioni pi\u00f9 allettanti in chiave offensiva. Da parte asburgica peraltro, nei decenni precedenti lo scoppio del conflitto le risorse furono destinate al rafforzamento delle fortificazioni ad est in Galizia, e nella zona costiera. Per cui l'unico scopo nei settori alpini del fronte italiano fu quello di controbilanciare le spinte offensive italiane. Come capo di stato maggiore, Conrad aveva inoltre intenzionalmente trascurato le difese delle Dolomiti a favore di un rafforzamento del Gruppo degli Altipiani, come piattaforma da cui attaccare il Veneto. Di conseguenza le difese che si contrapponevano alla 4\u00aa Armata erano di secondo piano rispetto a quelle del Trentino, cos\u00ec nei primissimi giorni di guerra, anzich\u00e9 cercare di tenere le poche e vecchie fortezze esistenti, il comandante Goiginger fece ripiegare i suoi uomini e distribuire le artiglierie sulle montagne circostanti. Dividendo le loro batterie in posizioni pi\u00f9 o meno isolate sui versanti e sulle vette, gli austriaci sfruttarono in modo particolarmente efficace l'orografia del terreno dolomitico, assicurandosi tutto il vantaggio possibile nel tentativo di confinare il nemico nelle valli sottostanti e impedirgli l'accesso ai passi strategici.\nLe truppe da montagna austro-ungariche avevano il proprio nerbo nelle \"k.k. Gebirgstruppe\" (\"Truppe da Montagna\") costituite da:\nLe fortificazioni lungo il confine.\nIn tempo di pace i piani di mobilitazione del comando supremo austro-ungarico non prevedevano la perdita di un solo palmo di terreno, e la costruzione delle fortificazioni permanenti lungo il confine si era basata su tale presupposto. Ma all'inizio delle ostilit\u00e0 gli austriaci non disponevano di forze sufficienti per poter presidiare tutta la linea di confine, e decisero quindi di attestarsi su una linea di difesa che, se abbandonava agli italiani qualche tratto di terreno, offriva per\u00f2 il vantaggio di attestarsi su posizioni pi\u00f9 elevate e allo stesso tempo accorciando il fronte. La linea difensiva assunse cos\u00ec uno sviluppo complessivo di circa 400 chilometri, mentre la linea di confine ne avrebbe misurati almeno 500.\nSul fronte dolomitico gli austro-ungarici eressero tra il 1880 e il 1900 numerosi forti, mentre i corrispondenti allestimenti difensivi italiani si trovavano in posizioni troppo arretrate per interessare la linea del fronte; cos\u00ec un'eventuale avanzata austriaca nell'Agordino avrebbe incontrato il forte di Listolade, a nord di Agordo, mentre il Cadore era difeso dalla Chiusa di Ven\u00e0s e dal forte di monte Rite, oltre che da numerose postazioni nascoste d'artiglieria. Da parte austriaca le fortificazioni nella zona delle Dolomiti di Ampezzo e Cadore erano rappresentate dagli sbarramenti di Prato Piazza (Pl\u00e4tzwiese) e di Landro, che erano stati abilmente completati con opere moderne nella zona circostante (Col Rosson, Alpe di Specie, Col di Specie, Rautkofel), mentre non erano stati adattati alla guerra moderna i forti di Haideck e di Mitterberg (monte di Mezzo) in val di Sesto, che avrebbero dovuto impedire la discesa dal passo di Monte Croce di Comelico verso la val Pusteria. Per rimediare a questa deficienza il monte Dentro di Sesto fu adattato a postazione fissa di pezzi di grosso calibro.\nIl passo fra la conca d'Ampezzo e l'alta val Badia era precluso dalla presenza del forte Tre Sassi, nascosto tra le pietraie del passo di Valparola, mentre la sottostante valle del Livinallongo (Fodom) era invece bloccata a monte di Pieve dal forte Corte e dalla Tagliata di Ruaz, sulla sottostante Strada delle Dolomiti. Infine presso Moena si trovava il piccolo forte Someda, che doveva sorvegliare la val di Fassa e soprattutto lo sbocco della valle di San Pellegrino, dove il fronte si trovava a pochi chilometri di distanza. Tutti questi forti erano di dimensioni modeste, molto meno imponenti delle vaste fortezze allestite sugli altopiani trentini e nella valle dell'Adige, e inoltre all'inizio della guerra vennero in parte disarmati, perch\u00e9 ritenuti ormai superati e inadeguati a resistere al tiro dei grossi calibri moderni. Le artiglierie furono spostate in posizioni pi\u00f9 favorevoli e meno individuabili dal nemico; gli edifici erano troppo visibili e a volte si continu\u00f2 a fingere che fossero occupati proprio per dirottare il tiro nemico verso bersagli inutili. Nella nuova guerra di montagna i forti persero gran parte del loro scopo difensivo dato che furono le montagne stesse a diventare delle fortezze formidabili, molto pi\u00f9 facilmente difendibili di qualunque forte. Cos\u00ec entrambi gli eserciti, fin dall'inizio del conflitto, iniziarono una costante opera di scavo di caverne, gallerie, trincee, camminamenti, ricoveri e depositi sotterranei, che port\u00f2 alla creazione di vere e proprie cittadine sotterranee relativamente al sicuro dal fuoco nemico. Il monte Piana e il Col di Lana mostrano notevoli esempi in questo senso, con la presenza di imponenti apparati difensivi, mentre altri esempi si possono riscontrare attorno al passo Valparola, dove il Sass de Stria con le sue gallerie e trincee, si contrappone al Lagazuoi, che venne letteralmente bucherellato pi\u00f9 di ogni altra montagna delle Dolomiti perch\u00e9 nelle sue viscere si ingaggi\u00f2 una cruenta battaglia combattuta a colpi di mine.\nIl settore delle Dolomiti.\nLe operazioni nella Conca d'Ampezzo e Som Pouses.\nLa guerra raggiunse Cortina d'Ampezzo il 31 luglio 1914 col bando che precettava tutti gli uomini validi per combattere nell'Impero austro-ungarico fra i 21 e i 42 anni di et\u00e0; nel novembre dello stesso anno furono richiamati anche i ventenni, e nel maggio 1915, quando entr\u00f2 nel conflitto anche l'Italia, la leva fu estesa fino al 50\u00ba anno di et\u00e0. Ladini, trentini e tirolesi furono raggruppati in tre reggimenti di Landessch\u00fctzen e quattro di Kaiserj\u00e4ger, trasferiti in tutta fretta sul fronte orientale dove i combattimenti erano gi\u00e0 accaniti, e dove l'esercito austro-ungarico perse quasi la met\u00e0 dei suoi effettivi nel solo primo anno di guerra. Alla vigilia delle ostilit\u00e0 il generale Nava, comandante della 4\u00aa Armata, dispose che i primi obiettivi da raggiungere sul fronte del Cadore erano: la presa di possesso dell'intero massiccio di Monte Piana e della conca di Cortina d'Ampezzo, entrambi nella zona operativa del I Corpo d'armata del generale Ragni. Nel frattempo il 20 maggio gli uffici pubblici e gli archivi di Cortina vennero trasferiti a Brunico e i gendarmi, le guardie di finanza, i pochi Standsch\u00fctzen presenti e gli anziani o i reduci rimpatriati per malattia o ferite, si ritirarono dietro Som Pouses a rinforzare le scarne difese dello sbarramento che chiudeva a nord la Conca. La conquista della Conca d'Ampezzo era una delle priorit\u00e0 degli italiani, ma il generale Nava, preoccupato di una forte resistenza e di agguati dai boschi, indugi\u00f2 nel diramare gli ordini, consigliando ai comandanti di corpo d'armata di operare con molta cautela; cos\u00ec il 24 maggio trascorse tranquillo. L'inazione meravigli\u00f2 il generale Konrad Krafft von Dellmensingen comandante dell'Alpenkorps tedesco, che annot\u00f2 sul suo diario: \u00abApprendo che il nemico non ha intrapreso finora, in nessun punto, nulla di serio. Si vede che non sa cogliere il suo vantaggio\u00bb. Solo alcune pattuglie esplorative varcarono il confine in diversi punti, giungendo a passo Tre Croci e alle Cinque Torri senza incontrare il nemico, e solo il 27 maggio una pattuglia scese fino a Cortina, trovandola completamente sgombra di difensori. L'abitato venne infine occupato il 29 da due colonne italiane che risalivano la valle da San Vito e scesero da passo Tre Croci.\nDopo l'occupazione italiana Cortina divenne sede di comandi e di ospedali e luogo di riposo per le truppe che rientravano dai combattimenti nel settore; tutta la conca fu frequentemente sottoposta al tiro dell'artiglieria austriaca, ma i bombardamenti non assunsero mai carattere di particolare intensit\u00e0 e interessarono poco l'abitato di Cortina, nel quale presumibilmente abitavano numerosi ampezzani della guarnigione di Som Pouses, che si oppose quindi al bombardamento del paese. Per evitare lutti alla popolazione, comunque, nel 1916 i comandi italiani furono spostati lontano dall'abitato, e la vita a Cortina trascorse tranquilla fino al 5 novembre 1917, quando gli austriaci, in seguito della rotta di Caporetto, ne ripresero il possesso. L'ultimo inverno di guerra coincise anche con il periodo pi\u00f9 duro per le popolazioni civili, coinvolte nella tremenda penuria alimentare che colpiva l'impero asburgico, che costringeva le truppe austro-ungariche a sequestrare i pochi viveri degli abitanti dei luoghi occupati.\nConquistata Cortina, fin dai primi giorni apparve chiaro che l'occupazione non poteva essere mantenuta qualora non fosse stato assicurato il possesso dell'intera conca, e cio\u00e8 del bastione roccioso che si leva a nord-ovest (Tofane) e di quello che si leva a nord-est (Pomagagnon e monte Cristallo) con la testata settentrionale della conca stessa (sbocchi di val Travenanzes, val Fanes e Val Acqua di Campocroce in val Boite). Altro obiettivo da raggiungere, importante sia strategicamente che a livello logistico, era l'occupazione della strada d'Alemagna tra Cortina e Carbonin. Cos\u00ec a fine maggio 1915 le truppe italiane avanzarono la \"linea di investimento\": Col Drusci\u00e8-Cadin-Staolin, linea dalla quale si sarebbe tentato l'attacco alla linea di difesa di Som Pouses.\nL'azione progettata dal comando italiano prevedeva di attaccare lo sbarramento con tre colonne d'assalto, sostenute da un notevole schieramento di artiglieria campale e da batterie di obici e di cannoni da 149\u00a0mm e di mortai da 210\u00a0mm piazzati sulle alture circostanti Cortina. La prima colonna di sinistra, che ebbe come punta avanzata le compagnie di alpini, sostenne nella notte tra l'8 e il 9 giugno aspri combattimenti a Ponte Alto, che occup\u00f2, e da dove effettu\u00f2 diversi attacchi contro lo sbarramento di Fanes e verso la val Travenanzes nel tentativo di compiere una manovra avvolgente attorno al gruppo delle Tofane, in concomitanza con altri attacchi sul Lagazuoi e contro il Castelletto delle Tofane. Le puntate offensive italiane proseguirono fino al 16 giugno con scarsi risultati; gli austro-ungarici erano ottimamente trincerati in val Travenanzes e avvantaggiati dalla conformazione del terreno, cos\u00ec i comandi italiani sospesero gli attacchi.\nLa colonna di centro, forte di due battaglioni di fanteria, punt\u00f2 direttamente contro lo sbarramento di Som Pouses, potentemente fortificato e munito di ottime postazioni difensive a partire dalla trincea nella valle dell'Acqua di Campo Croce fino alla cresta dei Ciadenes-I Zuoghi che racchiude la val Gotres. Una rapida azione avvolgente consent\u00ec il 9 giugno agli italiani di occupare Podestagno, una rupe boscosa che dominava la strada d'Alemagna, ma anche in questo settore i continui attacchi italiani cozzarono inesorabilmente contro le difese austriache, e la sera del 14 giugno il comando italiano sospese ogni ulteriore tentativo d'avanzata. Non meno sfortunata fu la colonna orientale, che il 7 giugno, aggirando il Pamagognon scese lungo la val Grande e raggiunse la strada d'Alemagna nei pressi della localit\u00e0 di Ospitale. Da qui, risalendo la val Gotres, fortificata su tutto il lato destro idrografico nella lunga cresta dei Ciadenes e dei Zuoghe, l'attacco si sarebbe spinto fino al termine della valle, a forcella Lerosa, lungo ampie praterie dove gli austriaci erano ben trincerati. Divisi in tre gruppi d'assalto, gli italiani attaccarono il 9 giugno, ma una volta arrivati nell'ampio pianoro furono accolti da un violento fuoco di armi automatiche che costarono grosse perdite, oltre cinquanta prigionieri, e la sospensione immediata degli attacchi.\nQuesta serie di attacchi non ottenne i risultati sperati, ma solo un'avanzata limitata che consent\u00ec agli italiani di attestarsi su una linea pi\u00f9 avanzata e pi\u00f9 vantaggiosa che andava da Ponte Alto al rio Felizon, in localit\u00e0 Rufiedo. Stranamente i comandi italiani non vollero, o non seppero, sfruttare il vantaggio politico conseguente alla cattura di alcuni J\u00e4ger bavaresi a Ponte Alto, che dimostrava inequivocabilmente la presenza di truppe tedesche impiegate in modo offensivo oltre le linee difensive austriache, nonostante l'Italia non fosse ancora in guerra con la Germania. Questo episodio non ebbe alcun seguito, e gli italiani non denunciarono il fatto. A questi attacchi segu\u00ec esattamente un anno di tregua, e nel giugno 1916 gli italiani tentarono un nuovo assalto, stavolta concentrato contro la Croda dell'Ancona e contro il coston del Forame, la cui conquista avrebbe consentito una rapida discesa in val Felizon verso Carbonin e in val Acqua di Campo Croce, da dove avrebbero minacciato seriamente la permanenza nemica nella Conca d'Ampezzo. Consapevoli di ci\u00f2 gli austriaci fortificarono ulteriormente le loro posizioni in quel settore, e il 7 giugno furono pronti ad affrontare le truppe italiane che risalendo la strada d'Alemagna iniziarono l'attacco. Gli attaccanti vennero efficacemente contrastati fin dai primi momenti e per i giorni successivi, dove alpini e fanti si alternarono in una serie di sanguinosi attacchi contro le postazioni nemiche di croda dell'Ancona, di selletta Som Pouses e di Ciadis. Nonostante l'impegno dei soldati italiani, alla sera del 22 giugno, dopo un ultimo vano e sanguinoso tentativo alla selletta di Som Pouses, venne dato l'ordine di sospendere gli attacchi, che costarono agli attaccanti 324 morti, 2826 feriti e 85 dispersi. Dopo questo attacco le posizioni rimasero invariate fino alla ritirata italiana nell'autunno del 1917.\nMonte Piana.\nI confini del 1866 su quasi tutta la frontiera avevano lasciato in condizioni favorevoli gli austro-ungarici, ma sul monte Piana il confine favoriva l'Italia, dove il tavolato che formava la parte superiore del monte, era quasi in totalit\u00e0 italiana (a parte l'estremit\u00e0 settentrionale in mano austriaca, denominata ai tempi, monte Piano) e veniva a costituire un cuneo tra la val Rienza e la val di Landro, puntato verso Dobbiaco. Gi\u00e0 prima della guerra gli austriaci avevano rimediato alla minaccia con i lavori effettuati sul monte Rudo (Rautkofel), che venne trasformata in una fortezza naturale armata con diverse batterie che dominava l'intera sommit\u00e0 del monte Piana. \nDurante i primi giorni di guerra si assistette all'azione di piccole pattuglie italiane, le quali si spinsero quotidianamente in esplorazione verso le trincee nemiche, spingendosi via via fino sotto ai reticolati nemici, dai dove per\u00f2 furono perentoriamente scacciate indietro il 7 giugno 1915, giorno in cui gli austro-ungarici compirono la loro prima azione di rilievo sul pianoro di monte Piana. Goiginger diede disposizioni per un attacco condotto da due compagnie di Landessch\u00fctzen e alcuni reparti di Standsch\u00fctzen, che quali salendo di notte da Carbonin, attaccarono e annientarono il presidio italiano a Piramide Carducci (dove inizialmente erano stanziati gli austriaci, e che si trovava pressappoco a met\u00e0 del pianoro), riconquistando la posizione e spingendosi fino alle linee italiane. La reazione italiana fu molto decisa, e grazie ad un nutrito tiro di fucileria e al supporto dell'artiglieria, intorno alle 08:00 del mattino le truppe austro-ungariche iniziarono una lenta ritirata combattuta dal pianoro, ritornando verso sera alle posizioni di Piramide Carducci e Forcella dei Castrati. Sporadici combattimenti, perlopi\u00f9 riconducibili al tiro delle artiglierie, continuarono fino all'11 giugno, quando da entrambe le parti si assistette ad una pausa nei combattimenti di oltre un mese, in cui le posizioni si stabilizzarono.\nIl comando italiano fu eccessivamente prudente nelle prime settimane di guerra, e non colse l'occasione di sfruttare la sorpresa e la relativa superiorit\u00e0 numerica. Gli italiani decisero di attaccare solo dopo l'arrivo di un numero sufficiente di pezzi d'artiglieria, e solo potendo contare su una netta superiorit\u00e0 numerica, cos\u00ec il 15 luglio il generale Ottavio Ragni pot\u00e9 dare il via all'attacco verso le postazioni nemiche. Per cinque giorni si susseguirono attacchi su tre direttrici, con i quali si riusc\u00ec a scacciare gli austriaci dal pianoro meridionale e a conquistare Forcella dei Castrati, ma non l'importante e strategico margine nord del monte, che rimase inespugnato nonostante ripetuti attacchi. Solamente l'ultimo giorno di attacco, il 20 luglio, le cifre italiane riportarono 104 morti, 578 feriti e 151 dispersi, nella maggior parte disintegrati dall'artiglieria nemica.\nAssalti e contrattacchi si susseguirono fino a settembre, quando entrambi gli schieramenti furono costretti a fermare ogni operazione bellica per prepararsi al primo inverno di guerra, durante il quale soprattutto gli austriaci soffrirono la precariet\u00e0 della loro posizione, del tutto priva d'acqua e di combustibile, riforniti unicamente dalle lente colonne di portatori che salivano da Landro lungo un ripido sentiero bersagliato dall'artiglieria italiana. I mesi autunnali e invernali furono quindi soprattutto utilizzati per migliorare la situazione logistica con lo scavo di trincee coperte, gallerie e caverne al riparo del ciglione settentrionale; i sentieri del versante occidentale furono allargati, e in parte ritracciati in posizioni pi\u00f9 defilate, mentre a fine novembre fu posizionata la teleferica che per i successivi due anni garant\u00ec l'approvvigionamento dello schieramento austro-ungarico.\nIl 1916 vide un progressivo rafforzamento delle posizioni, soprattutto da parte austriaca, dove l'intera sommit\u00e0 in loro possesso divenne una rete di opere difensive fortificate, in cui i soldati conducevano una vita soprattutto sotterranea fra trincee coperte, cunicoli di collegamento, gallerie e caverne attrezzate per le diverse funzioni. Gli italiani, con forze maggiori ma in posizioni svantaggiate, nel contempo proseguirono la lentissima avanzata sul pianoro settentrionale riuscendo in agosto a conquistare il cosiddetto \"Fosso degli Alpini\", un lungo avvallamento sul margine orientale del tavolato, delimitato da un dosso erboso a strapiombo sulla val Rimbianco, denominato dagli austriaci \"Kuppe K\". Questa posizione era peraltro molto importante perch\u00e9 teneva gli austriaci impegnati su un altro lato del monte, e soprattutto perch\u00e9 consentiva agli italiani di proteggere la via di salita lungo il vallone dei Castrati, da cui avrebbero potuto attaccare direttamente le linee nemiche. Cos\u00ec a fine agosto inizi\u00f2 una breve ma accanita battaglia per la conquista del dosso \"K\", che fu conquistato e perso almeno un paio di volte da entrambi i contendenti, fino a quando gli italiani non ci si posizionarono definitivamente. Per tutto l'inverno e la primavera del 1917 non ci furono avvenimenti sostanziali, ma la guerra di logoramento prosegu\u00ec senza sosta, con bombardamenti, scontri fra pattuglie, tentativi di infiltrazioni nemiche e lo scavo di gallerie di mina, sia da parte austriaca che italiana. L'ultimo attacco di vasta portata fu compiuto dagli austro-ungarici il 22 ottobre - appena due giorni prima dello sfondamento di Caporetto - per dirottare l'attenzione italiana dagli spostamenti di truppe lungo la val Pusteria e dalle reali intenzioni strategiche. Le modeste conquiste iniziali furono rapidamente vanificate dalla reazione dell'artiglieria italiana, che riport\u00f2 gli attaccanti alle posizioni di partenza. Questo fu l'ultimo episodio di rilievo su monte Piana, pochi giorni dopo sgombrato dagli italiani.\nIl fronte della Croda Rossa di Sesto.\nSituata al margine orientale del settore della 4\u00aa Armata italiana, la Croda Rossa di Sesto divenne fin da subito un bastione pieno di contrafforti, che venne occupato dalle truppe austro-ungariche nel versante di Sesto, e dal quale potevano controllare i prati e i boschi di passo di Monte Croce di Comelico e verso sud controllare Cima Undici, cresta Zsigmondy e monte Popera. Dal canto loro gli italiani provenienti da sud e da est, cio\u00e8 da Comelico, dal passo Fiscalino e dalla forcella Giralba, accessibile dal fondo valle dell'Ansiei. In questo settore i primi mesi di guerra furono calmi, soprattutto a causa della neve che rendeva inagibili le vette che superavano i 3.000 metri, vi fu per\u00f2 un instancabile movimento di pattuglie in perlustrazione nel tentativo di individuare le posizioni occupate dal nemico, soprattutto da parte italiana, per i quali le forze dei difensori austriaci erano del tutto ignote. Gli austriaci erano invece avvantaggiati perch\u00e9 conoscevano ottimamente il settore e potevano avvalersi di una delle migliori guide della zona, Sepp Innerkofler, e del contributo dell'Alpenkorps tedesco, che in luglio arriv\u00f2 a dar manforte alle poche truppe austriache del settore. L'Alpenkorps provvide ad issare due cannoni da montagna sul versante settentrionale della vetta, in modo da colpire un'eventuale avanzata italiana dal passo di Monte Croce, mentre gli Alpini, duramente impegnati al fronte di Lavaredo, temporeggiarono. Il 7 luglio venne distrutto il rifugio Zsigmondy, ad agosto venne occupata l'alta val Fiscalina e gli alpini si spinsero fino alla cresta Zsigmondy, portando con enormi difficolt\u00e0 due pezzi da montagna ai 3.042 metri di monte Popera. L'attenzione degli italiani si spost\u00f2 quindi verso il passo della Sentinella, di grande valore strategico perch\u00e9 da l\u00ec si dominava del Comelico - con il vallon Popera in mano italiana - e della valle di Sesto; inoltre era l'unico passaggio da dove si poteva sperare le difese austriache del passo di Monte Croce.\nDopo alcuni limitati attacchi italiani al passo della Sentinella tra agosto e settembre, che servirono pi\u00f9 che altro a valutare le reali potenzialit\u00e0 difensive nemiche, l'arrivo dell'autunno port\u00f2 ad una stasi completa del settore, in cui entrambi gli schieramenti lasciarono solo piccole guarnigioni strettamente necessarie. Furono gli italiani a prendere in mano la situazione studiando un nuovo attacco al passo della Sentinella per febbraio 1916, che prevedeva l'occupazione preliminare di Cima Undici. La scelta degli uomini ricadde sulle esperte truppe alpine dei battaglioni \"Cadore\" e \"Fenestrelle\", particolarmente adatte alla guerra in alta montagna, che il 30 gennaio partirono dai baraccamenti della cresta Zsigmondy guidate dal capitano Giuseppe Sala verso Cima Undici da dove avrebbero attaccato il passo. Proseguendo solo di notte o col maltempo, attraverso forcelle, pareti e cenge esposte, e attrezzando le pareti con corde fisse, tende e piccoli baraccamenti ben nascosti e defilati, gli alpini riescono a superare le tremende settimane di febbraio e marzo, quando tutta la montagna \u00e8 paralizzata dalle nevicate molto abbondanti che si scaricavano nei canali con continue valanghe. A fine marzo, con l'arrivo del bel tempo, gli alpini hanno ormai raggiunto due stretti intagli soprannominato forcella \"Da Col\" e \"Dal Canton\", da dove potranno attaccare il passo della Sentinella. Gli austriaci dal canto loro erano completamente ignari di questa azione, e nella notte tra il 15 e il 16 marzo trentasei uomini guidati da Sala e da altri due ufficiali piombano sul passo senza incontrare resistenza, protetti dall'artiglieria italiana che nel frattempo si era portata a tiro del vallone della Sentinella da dove sarebbero arrivati i rinforzi austriaci.\nLa conquista di passo della Sentinella non dava per\u00f2 nessun vantaggio significativo finch\u00e9 gli austriaci avessero tenuto il controllo della Croda Rossa. La posizione era molto difficile per entrambi gli schieramenti, e dopo qualche assalto italiano facilmente neutralizzato dal fuoco dei difensori, proveniente anche dalla temibile posizione di forcella Undici (munita di tre mitragliatrici e un cannone da montagna), gli austriaci iniziarono un'opera di rafforzamento delle posizioni e di protezione delle vie di rifornimento, continuamente sotto tiro dell'artiglieria alpina posizionata nel vallone della Sentinella e nel pianoro del Dito. Gli uomini del presidio austro-ungarico passarono da 20 a 150, tutta la sommit\u00e0 venne fortificata e costellata di ricoveri, rendendo di fatto la Croda imprendibile. Dal 16 giugno, giorno dell'ultimo e inutile tentativo italiano contro la Croda, le posizioni rimasero invariate fino al novembre 1917, e la battaglia per la Croda Rossa si trasform\u00f2 in una quotidiana attivit\u00e0 di osservazione e ricognizione, con occasionali piccoli scontri tra sentinelle e pattuglie. Ma con la preoccupazione principale per entrambi gli schieramenti fu quella di sopravvivere al tremendo inverno che colp\u00ec il fronte dolomitico, infatti soltanto le valanghe provocarono un numero di vittime molto maggiore di quelle avute in combattimento, e la solitudine, la fame, il freddo e le enormi difficolt\u00e0 del terreno provocarono non pochi casi di inedia, congelamento e malattia.\nLe uniche azioni di un certo rilievo che crearono danni allo schieramento austriaco non avvennero grazie agli scontri in alta montagna, bens\u00ec furono il risultato dell'opera dei giganteschi obici da 280 e 305 mm posizionati dagli italiani attorno alla conca di Misurina e sul versante comelico del passo di Monte Croce. I loro tiri, guidati dal lungo occhio degli osservatori annidati in cima al Cristallino di Misurina, sul Popera e sulle alte forcelle di Cima Undici (su cui era posizionato un pesante riflettore portato in vetta dagli alpini durante il secondo inverno di guerra, che poteva indicare gli obiettivi alle artiglierie italiane), da dove la vista si spingeva fino ai nodi ferroviari di Dobbiaco e San Candido. Ma furono i paesi di Moso e Sesto a subire pi\u00f9 di tutti la violenta azione degli enormi obici italiani. Il primo fu evacuato dagli austriaci e quasi completamente distrutto dagli italiani per impedire al nemico di utilizzarlo per stipare i rifornimenti, mentre Sesto non venne inizialmente evacuata, e questo caus\u00f2 moltissime vittime civili dato che il paesino era considerato dagli italiani come un importante obiettivo militare, dove erano presenti alloggiamenti, magazzini, servizi logistici e telefonici. I bombardamenti ai centri abitati nelle retrovie dello schieramento austriaco continuarono fino al 1917, quando le artiglierie vennero ritirate in seguito allo sfondamento di Caporetto.\nLe Tre cime di Lavaredo e il Sasso di Sesto.\nIl settore bellico di Lavaredo fu sicuramente secondario rispetto ad altri, per esempio al vicino settore di monte Piana, ma la sua notoriet\u00e0 fu ed \u00e8 enorme. A ci\u00f2 contribu\u00ec certamente la fama dei luoghi gi\u00e0 da tempo celebri agli appassionati di montagna; le Tre Cime di Lavaredo che sovrastano l'omonimo altopiano da cui scende la val Rimbon e quindi la val Rienza, la cresta seghettata della Croda del Passaporto e del monte Paterno, oppure la Torre di Toblin e la Torre degli Scarpieri. E grande scalpore suscit\u00f2 la morte, proprio in questo settore, della gi\u00e0 citata guida Sepp Innerkofler, che aveva accompagnato sulle montagne clienti da tutta Europa.\nLa guerra in questi luoghi arriv\u00f2 la mattina del 24 maggio 1915, con i colpi dei cannoni posizionati a Torre degli Scarpieri e monte Rudo che sparavano verso monte Piana, ai quali gli austriaci risposero colpendo le postazioni italiani di forcella Lavaredo e forcella Col di Mezzo dove uno shrapnel colp\u00ec due alpini della 67\u00aa Compagnia: i primi morti del fronte dolomitico. Nei giorni successivi seguirono diversi scontri tra pattuglie e piccoli gruppi di soldati-scalatori in azioni di perlustrazione o nel tentativo di occupare piccole porzioni di territorio roccioso, ma l'azione forse pi\u00f9 famosa rimane quella austriaca del 4 luglio 1915 dove perse la vita Innerkofler, che assieme ad alcuni Standsch\u00fctzen tent\u00f2 di occupare forcella Passaporto in modo tale da tagliare i rifornimenti italiani che passavano da l\u00ec verso il Paterno. L'azione fall\u00ec e la permanenza degli italiani sul Paterno continu\u00f2, ma il comandante austriaco Goiginger decise di tentare altri assalti verso croda di Mezzo e croda dell'Arghena nella zona delle Tre Cime la sera dello stesso giorno. La notte del 5 luglio un forte gruppo di Standsch\u00fctzen attacc\u00f2 forcella di Mezzo, ma venne respinto da due gruppi di alpini, mentre forcella Arghena venne attaccata all'alba e respinta da un reparto di fanteria, mettendo temporaneamente la parola fine agli attacchi austro-ungarici nel settore di Lavaredo.\nL'evento saliente, anche se no decisivo, della guerra a Lavaredo fu l'attacco sferrato dagli italiani verso la met\u00e0 di agosto, quando il comando del I Corpo d'armata viste le vane azioni contro gli sbarramenti di Landro e Monte Croce di Comelico, decise di tentare un aggiramento lungo la val Fiscalina e la val Campo di Dentro. Dietro alle Tre Cime vennero ammassati sei battaglioni col supporto di due battaglioni di cannoni da montagna in aggiunta a quelli gi\u00e0 presenti. L'attacco inizi\u00f2 il 14 agosto con un'avanzata verso forcella Toblin su tre direttrici diverse: da forcella Col di Mezzo, dalla forcella Lavaredo e dalla forcella Pian di Cengia. Quest'ultima colonna fu la prima a conseguire il successo con la conquista della conca dell'Alpe dei Piani, mentre le altre due colonne faticarono ad avanzare ostacolate dall'artiglieria, fino ad inchiodarsi sotto forcella Toblin. Dopo tre giorni di aspri combattimenti la fanteria italiana riusc\u00ec a conquistare forcella Toblin e il Sasso di Sesto, ma non ad occupare Torre Toblin, che rimanendo in mano nemica consentiva ai difensori di sbarrare la strada verso forcella di San Candido e quindi verso la val Pusteria. Altri tentativi italiani fallirono e il sogno di avanzare in val Pusteria svanisce, ma gli italiani riuscirono a spostare il fronte di circa 12 chilometri migliorando sensibilmente la loro linea difensiva. Le postazioni dei due schieramenti si trovarono cos\u00ec vicinissime: fra il Sasso di Sesto e Torre di Toblin correvano appena poche centinaia di metri e ci\u00f2 contribu\u00ec a rendere quel piccolo settore molto conteso, ma non al riparo dall'inverno, infatti dopo l'ultimo tentativo austriaco del 30 ottobre, nel settore di Lavaredo non vi pi\u00f9 nessuna azione di rilievo per tutto il 1916.\nNell'estate 1916 ci furono comunque piccoli scontri e un'azione continua di tiratori scelti da entrambe le parti, ma dopo i rigori dell'inverno, la preoccupazione maggiore per i due eserciti fu quella di fortificare le posizioni e prepararsi all'inverno. La stagione invernale 1916-1917 fu di un rigore senza precedenti, gi\u00e0 da fine agosto la neve cadde nel settore e, contrariamente al solito, non si sciolse. Gi\u00e0 a novembre alcune postazioni rimasero isolate, le teleferiche e gli uomini vennero spesso colpiti dalle valanghe, ed entrambi gli eserciti si specializzarono nello scavo nella roccia e nel ghiaccio di un infinito dedalo di tunnel e ricoveri per migliorare la sicurezza dei soldati. Dallo scavo quotidiano di tunnel nacque l'idea perci\u00f2 dell'ultimo assalto al Sasso di Sesto. Gli austriaci iniziarono cos\u00ec lo scavo di un tunnel nella neve che dur\u00f2 due mesi, e il 21 aprile sessanta soldati scelti, conoscitori della disposizione difensiva italiana, sbucarono a poco pi\u00f9 di due metri dalle linee nemiche, attaccando con bombe a mano le trincee. I difensori furono presi completamente di sorpresa e molti prigionieri vennero catturati mentre dormivano, le trincee vennero completamente conquistate, ma dall'interno delle caverne scavate nella roccia gli italiani si riorganizzarono in fretta. Le artiglierie italiane all'alba iniziarono a colpire gli attaccanti, mentre due plotoni di rinforzo vennero mandati a rinforzare gli uomini nascosti nelle gallerie del Sasso di Sesto, al mattino del 22 aprile inizi\u00f2 il contrattacco che travolse gli austriaci; \u00ab [...] di colpo, senza che noi capissimo come, le trincee inferiori dello stesso Sasso di Sesto apparvero piene di italiani\u00bb raccont\u00f2 nel dopoguerra l'austriaco Lachm\u00fcller. Alle 14:00 del 22 aprile la posizione era nuovamente in mano italiana, e con questo episodio, che lo scrittore Antonio Berti soprannominer\u00e0 \u00abil combattimento dei trogloditi\u00bb, terminarono anche le azioni offensive all'ombra delle Tre Cime.\nIl Col di Lana.\nIl Col di Lana \u00e8 forse la montagna meno appariscente e con meno caratteristiche dolomitiche di tutto il fronte, ma la sua collocazione la rese fin da subito un importante nodo conteso dai due eserciti. Questo monte si ergeva come un bastione rivolto verso sud che dominava tutto il traffico stradale tra la cima Pordoi e il passo di Falzarego, chiude il passaggio nelle valli Badia e Gardena (Gr\u00f6dner) e, oltre, verso Brunico, Bressanone e Bolzano, pertanto verso il cuore di tutta la difesa del Tirolo. Insieme col monte Sief forma un massiccio montuoso che spinge verso sud con tre dossi a dolce declivio, protetto sul fianco occidentale nella val Contrin dal forte La Corte e quello orientale dalla cima rocciosa del Sass de Stria, difficilmente praticabile. A nord infine, ai piedi del Lagazuoi, era presente un altro forte, antiquato e inefficiente come La Corte; forte Tre Sassi, che assieme agli sbarramenti stradali di Cherz e Ruaz formavano la linea difensiva di questo settore.\nLa prima azione a Col di Lana si ebbe l'8 giugno 1915 quando le batterie italiane aprirono il fuoco da monte Padon e Col Toront per bombardare il forti La Corte e Tre Sassi e le posizioni della fanteria. L'attacco venne ripetuto una settimana dopo, includendo anche lo sbarramento di Livinallongo del Col di Lana, con risultati praticamente nulli, dato che l'azione fu svolta senza un chiaro intento strategico. L'attacco italiano, che secondo Fritz Weber, appena tre settimane prima avrebbe potuto facilmente travolgere le esigue difese austriache del settore, era ora possibile solo con un attento studio e con la costruzione di strade, il posizionamento di nuove batterie e di ingenti masse di fanteria. Questi giorni di inoperosit\u00e0 consentirono agli austro-ungarici di fortificare due punti vitali per la loro difesa, il Costone di Salesei e il Costone di Agai, situati nel versante sud del loro schieramento, e dato che Sass de Stria proteggeva la parte orientale, per gli italiani l'unica soluzione era quella di un attacco frontale verso Col di Lana.\nIl 15 giugno, alcune pattuglie italiane dirette verso le posizioni nemiche, vengono facilmente individuate e neutralizzate, dando per\u00f2 simbolicamente il via ad una lunga serie di sanguinosi e inutili attacchi frontali verso le posizioni austro-ungariche. In luglio gli italiani sferrarono ben dieci attacchi contro le pendici del Col di Lana e cinque contro la cresta del Sief, ma ora le posizioni nemiche erano state opportunamente rinforzate con gli esperti J\u00e4ger bavaresi e prussiani, moderne batterie tedesche e ampie scorte di munizioni, cos\u00ec ogni attacco veniva sistematicamente respinto. Situati in posizione sopraelevata e molto favorevole, protetti da un grave declivio, da reticolati e mitragliatrici, gli austro-ungarici falcidiarono sistematicamente gli assalitori fino al 20 luglio, quando il generale Rossi interruppe i tentativi contro il Col di Lana, giudicandoli temporaneamente senza possibilit\u00e0 di successo, almeno fino all'arrivo di cospicui rinforzi.\nLe artiglierie italiane per\u00f2 non cessarono la loro opera di distruzione dei forti La Corte e Tre Sassi che, seppur praticamente sguarniti, attirarono su di loro per molto tempo l'accanimento degli artiglieri italiani. Ad inizio agosto forte Tre Sassi era praticamente un cumulo di macerie, e ci\u00f2 spinse gli italiani ad accelerare i preparativi per un attacco verso il costone dei Salisei, la posizione pi\u00f9 a ovest del sistema difensivo austriaco, tecnicamente protetta dal forte appena distrutto. Il 2 agosto part\u00ec quindi un violento attacco contro il costone respinto dagli J\u00e4ger, e ci\u00f2, unitamente alle sconfitte che gli italiani continuavano a subire nei loro attacchi verso la val Pusteria, sembr\u00f2 fa desistere definitivamente gli attaccanti, che con l'avvicinarsi dell'inverno preferirono rinforzarsi e concentrarsi sul fronte dell'Isonzo, dove le \"spallate\" di Cadorna assorbivano enormi risorse. Non si fermarono per\u00f2 piccoli attacchi al Costone di Salesei e al Costone di Agai, perch\u00e9 gli italiani speravano di conquistare in vista di un attacco definitivo, i due punti d'appoggio e posizionarsi sotto la vetta, ma l'artiglieria nemica faceva sistematicamente strage degli attaccanti, per cui si prefer\u00ec ritentare con un attacco frontale previsto per met\u00e0 ottobre.\nL'attacco venne quindi sferrato il 21 ottobre, con gli italiani che poterono contare su forze dieci volte superiori e un enorme cannoneggiamento preparatorio. Trincea dopo trincea, al costo di grosse perdite, gli austriaci vennero sloggiati dalle loro posizioni e il 7 novembre i fanti della Brigata Calabria conquistarono la finalmente la cima, che per\u00f2 ricadde in mano nemica lo stesso giorno grazie ai Landessch\u00fctzen del capitano Kostantin Valentini, e gli italiani si attestarono appena sotto il cocuzzolo, ad appena 80 metri dalle trincee austriache. Questi ultimi avevano nel frattempo sostituito i tedeschi sui costoni con i temibili Kaiserj\u00e4ger e per tutto l'inverno scavarono un intricato sistema di gallerie e camminamenti coperti che proteggeva i soldati dall'artiglieria italiana. Il 1\u00ba gennaio gli austriaci diedero il via alla guerra di mine con un'esplosione sul Lagazuoi, e raccogliendo l'idea gli italiani a met\u00e0 gennaio iniziarono i lavori per una galleria di mina da far brillare proprio sotto la cima. Il 17 aprile 5020 chilogrammi di esplosivo devastarono la cima del Col di Lana uccidendo all'istante 110 austriaci, mentre il resto della guarnigione, enormemente scosso, fu fatto prigioniero dai fanti della Calabria che partirono all'attacco immediatamente dopo lo scoppio. L'ulteriore avanzata verso il Sief fu bloccata dalle riserve austriache, e dopo enormi sacrifici la cima del Col di Lana fu finalmente conquistata dagli italiani, che ora iniziarono a concentrarsi verso la conquista di monte Sief.\nLa lotta era quindi tutt'altro che finita, e monte Sief continuava a svolgere la sua funzione di sbarramento verso l'Alta Badia. Inizi\u00f2 quindi una strenua lotta su una cresta affilata e cruda, battuta dall'artiglieria e dalle mitragliatrici, spazzata di notte dai coni luminosi dei riflettori. Entrambi i contendenti si cimentarono nuovamente nello scavo di gallerie e caverne, fino ad avere due vere e proprie fortezze contrapposte; quella italiana sul Col di Lana a 2.462 metri e quella austriaca sulla stretta cima del Sief, circa 40 metri pi\u00f9 in basso. Ci\u00f2 contribu\u00ec a rendere inutili gli assalti della fanteria, e anche qui si procedette con lo scavo di gallerie di mina. L'iniziativa fu presa dagli austriaci, che a fine giugno 1916 iniziarono i lavori per una mina che avrebbe distrutto la guarnigione italiana sul Dente del Sief, da loro appena conquistato. Gli italiani si resero conto tardi di questa manovra e solo nel marzo 1917 iniziarono sommari lavori per una galleria di contromina, che per\u00f2 risult\u00f2 troppo corta, e distrusse parte delle loro stesse linee. Si form\u00f2 quindi un cratere che divideva i due schieramenti ma che non imped\u00ec agli austriaci di continuare i lavori, che terminarono il 27 ottobre, quando 45.000 chilogrammi di esplosivo dilaniarono la montagna creando un cratere di 80 metri e uccidendo 64 italiani. Quel giorno erano in fase avanzata anche i preparativi per una seconda mina ancora pi\u00f9 grande, che avrebbe dovuto polverizzare l'intero Dente del Sief, ma di l\u00ec a poco gli italiani ripiegarono in massa sulla linea del Piave e del monte Grappa, lasciando in mano austriaca il monte dove avevano combattuto con pi\u00f9 accanimento che in ogni altra parte del fronte dolomitico, insieme ai corpi di migliaia di caduti.\nIl ghiacciaio della Marmolada.\nDurante tutto il 1915 nessuno dei due eserciti tent\u00f2 di occupare il massiccio della Marmolada che divideva i combattenti, a parte qualche scaramuccia tra pattuglie nemiche pratiche del luogo, che si erano spinte sulla Marmolada di Punta Penia a 3344 metri di quota, il settore rimase calmo fino alla primavera del 1916, quando alcune formazioni austro-ungariche si spinsero di sorpresa sui punti pi\u00f9 importanti del margine opposto del ghiacciaio, occupandoli. Di conseguenza gli italiani, sentendosi minacciati alle spalle, sul Col di Lana, con una contro azione condotta con forze superiori, occup\u00f2 la parte orientale della posizione di Piz Serauta, fortificandosi e impiantandovi una teleferica.\nDa quel momento entrambi gli schieramenti iniziarono un'intensa attivit\u00e0 per rinforzare le posizioni e creare uno schieramento stabile e protetto dalle intemperie e dall'artiglieria nemica. Gli austriaci installarono il loro punto centrale dei rifornimenti sotto la lingua del ghiacciaio sul Gran Poz a 2300 metri, dove vi era anche la stazione principale della teleferica, e da dove i portatori partivano per portare i rifornimenti verso le postazioni di \u00abForcella della Marmolada\u00bb, \u00ab3259\u00bb, \u00abDodici\u00bb, \u00abUndici\u00bb, \u00ab2800\u00bb e \u00abfessura S\u00bb. Avvalendosi dell'ecrasite prima, e della forza muscolare poi, gli austriaci scavarono numerose gallerie all'interno del ghiacciaio al riparo dalle artiglierie italiane, le quali, ben posizionate in posizioni sopraelevate, colpivano insistentemente le posizioni nemiche. I lavori proseguirono per tutto l'inverno 1916 fino alla realizzazione di quella che, con un'espressione suggestiva, fu chiamata \"la citt\u00e0 fra i ghiacci\" della Marmolada.\nGli scontri non furono particolarmente numerosi, e si concentrarono soprattutto verso la parete che sovrastava la postazione della \u00abfessura S\u00bb da dove gli austriaci iniziarono lo scavo di una caverna nella roccia, che indusse gli italiani a procedere, scavando a loro volta una galleria di contromina. Nonostante questo, gli austriaci riuscirono ad aprire un grosso foro nella parete rivolta verso gli italiani, nel quale issarono un pezzo d'artiglieria con il quale poterono sparare contro numerosi bersagli nemici e controllare i loro movimenti. Ma gli italiani, dopo aver appreso di essere sotto tiro, accelerarono i lavori di contromina, e grazie all'ausilio di perforatrici in poco tempo riuscirono raggiungere sotto le postazioni nemiche, che furono fatte saltare in diversi punti, eliminando in questo modo il pericolo creato dall'artiglieria nemica.\nI mezzi e le disponibilit\u00e0 degli italiani erano per\u00f2 soverchianti rispetto alle disponibilit\u00e0 degli austro-ungarici, e ci\u00f2 fece s\u00ec che questi ultimi pensarono soprattutto a costruire sempre pi\u00f9 ripari e postazioni in roccia e ghiaccio, sia per difendersi dalle granate che dalle valanghe. Le operazioni quindi subirono una quasi totale stasi fino all'abbandono delle posizioni da parte italiana, dopo che gli uomini furono richiamati sul Piave a seguito dello sfondamento di Caporetto, e sul ghiacciaio della Marmolada le operazioni militari finirono del tutto.\nIl settore Ortles-Cevedale.\nTra i settori operativi della Guerra Bianca, quello dell'Ortles-Cevedale present\u00f2 in assoluto le condizioni pi\u00f9 estreme. Le quote decisamente pi\u00f9 elevate (mediamente 500metri al di sopra di quelle degli altri due settori) e l'eccezionale imperviet\u00e0 del terreno, se da un lato impedirono azioni belliche di un certo respiro, dall'altro esasperarono al limite le condizioni di vita e di combattimento degli uomini coinvolti nel conflitto in questi luoghi.\nDegna di nota la Battaglia del San Matteo, la quale ebbe luogo nella tarda estate del 1918 su punta San Matteo (3.678 metri). Fu la pi\u00f9 alta guerra in montagna del primo conflitto mondiale.\nEntrata a Trento.\nCon la vittoria italiana alla battaglia di Vittorio Veneto, la 7\u00aa Armata del generale Tassoni diede inizio alla sua campagna di alta montagna: il III gruppo alpini super\u00f2 il Passo dello Stelvio e discese su Trafoi, mentre altri reparti alpini valicavano il Passo di Gavia e il Passo del Tonale e raggiungevano Peio e Fucine; dall'Adamello le truppe italiane marciarono su Pinzolo, con obiettivo finale Merano e Bolzano. Lungo la valle del Sarca, la 4\u00aa Divisione raggiunse Tione e prosegu\u00ec verso Trento; senza incontrare molta resistenza, la brigata Pavia spinse le sue avanguardie fino ad Arco, a monte di Riva del Garda. Nel pomeriggio del 3 novembre le truppe della 1\u00aa Armata raggiunsero Trento: i primi reparti a entrare nella citt\u00e0 furono alle 15:15 i cavalleggeri del reggimento cavalleria \"Alessandria\", gli arditi del XXIV reparto d'assalto, gli alpini del IV gruppo; pi\u00f9 tardi arrivarono anche le truppe della brigata Pistoia. L'avanzata finale non aveva incontrato opposizione: la 10\u00aa Armata austro-ungarica era in rotta, mentre il generale Martini von Malast\u00f2w, comandante di un corpo d'armata dell'11\u00aa Armata, cerc\u00f2 inutilmente di intavolare trattative; i soldati italiani ricevettero un'accoglienza entusiasta da parte della popolazione.\nPrigionieri di guerra.\nPer mantenere una linea del fronte solida ed efficiente sulle vette pi\u00f9 alte lo sforzo fu enorme e necessit\u00f2 di un vasto impiego di mezzi, animali ma soprattutto uomini.\nPer questo motivo il comando austriaco decise di \"militarizzare\", cio\u00e8 sfruttare a scopi bellici la manodopera della popolazione che rimase nelle valli adiacenti al fronte (anche donne e bambini), ma nella maggior parte dei casi si dovette ricorrere allo sfruttamento dei prigionieri catturati sul fronte orientale. Questi uomini erano impiegati nei lavori pi\u00f9 duri e rischiosi, come la costruzione di teleferiche e sentieri (come quello \"dei Serbi\") che servivano a far giungere in prima linea truppe e armamenti (non rispettando la Convenzione dell'Aia del 1907, che vietava l'impiego dei prigionieri a scopi bellici), ma in realt\u00e0 si trovavano anche nelle retrovie e addirittura nelle valli a svolgere lavori agricoli e di manovalanza, prendendo il posto di coloro che dovettero partire per il fronte. Nel 1915 in tutto il Tirolo si trovavano circa 27.000 prigionieri, dopodich\u00e9 si perse presto il conto sia dei vivi che dei morti.\nQuesti uomini presero parte in gran numero a importanti opere in fondovalle, ma anche sul fronte di montagna, come la realizzazione del sistema di teleferiche lungo il Sella, il fronte dell'Adamello e pi\u00f9 in generale lungo tutta la linea del fronte. Russi e serbi erano impiegati tutto l'anno anche in prima linea, tuttavia non senza critiche; infatti il giovane sottotenente austriaco Felix Hecht, che mor\u00ec nel 1917 sul Corno di Cavento (nei pressi di cima Car\u00e8 Alto), sottoline\u00f2 l'assurdit\u00e0 dell'utilizzo dei prigionieri in posizioni cos\u00ec impervie e strategiche, infatti, colpiti dalla fame e dal freddo cercavano quotidianamente di scappare, arrivando talvolta a fornire indicazioni agli alpini italiani che si trovavano a poche centinaia di metri in linea d'aria. Proprio nella zona dove combatt\u00e9 Felix Hecht, presso l'attuale rifugio Car\u00e8 Alto, i prigionieri russi costruirono una chiesetta presente tuttora."}
{"id": "1343434", "revid": "834", "url": "https://it.wikipedia.org/wiki?curid=1343434", "title": "University of Manchester", "text": ""}
{"id": "1343441", "revid": "1305772", "url": "https://it.wikipedia.org/wiki?curid=1343441", "title": "\u010ceremchovo", "text": "\u010ceremchovo (anche traslitterata come \"Cheremkhovo\", \"\u010ceremhovo\", \"\u010ceremkhovo\") \u00e8 una citt\u00e0 della Russia siberiana centro-orientale, situata nell'Oblast' di Irkutsk 130 km a nordovest del capoluogo Irkutsk; \u00e8 il capoluogo amministrativo del distretto omonimo.\nFondata nel 1772, divenne citt\u00e0 nel 1917; si svilupp\u00f2 come centro minerario (carbone) e industriale (comparto chimico e meccanico).\n\u010ceremchovo \u00e8 un'importante fermata sulla ferrovia Transiberiana.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1343442", "revid": "287204", "url": "https://it.wikipedia.org/wiki?curid=1343442", "title": "Ceremchovo", "text": ""}
{"id": "1343443", "revid": "144796", "url": "https://it.wikipedia.org/wiki?curid=1343443", "title": "Cristiano Ernesto II di Sassonia-Coburgo-Saalfeld", "text": ""}
{"id": "1343444", "revid": "80339", "url": "https://it.wikipedia.org/wiki?curid=1343444", "title": "Ceremhovo", "text": ""}
{"id": "1343445", "revid": "80339", "url": "https://it.wikipedia.org/wiki?curid=1343445", "title": "Ceremkhovo", "text": ""}
{"id": "1343446", "revid": "80339", "url": "https://it.wikipedia.org/wiki?curid=1343446", "title": "Cheremkhovo", "text": ""}
{"id": "1343447", "revid": "80339", "url": "https://it.wikipedia.org/wiki?curid=1343447", "title": "\u010ceremhovo", "text": ""}
{"id": "1343448", "revid": "80339", "url": "https://it.wikipedia.org/wiki?curid=1343448", "title": "\u010ceremkhovo", "text": ""}
{"id": "1343457", "revid": "33689", "url": "https://it.wikipedia.org/wiki?curid=1343457", "title": "Piloti", "text": ""}
{"id": "1343461", "revid": "767487", "url": "https://it.wikipedia.org/wiki?curid=1343461", "title": "Vendetta (gruppo musicale)", "text": "I Vendetta sono una band thrash metal nata a Schweinfurt, Germania, nel 1985.\nStoria.\nQuesta band tedesca dal curioso nome italiano d\u00e0 alla luce i primi demo a met\u00e0 anni ottanta influenzata dalle seminali thrash metal band statunitensi.\nNel 1987 esordiscono con il loro primo album \"Go and Live... Stay and Die\" con l'etichetta tedesca Noise Records che gi\u00e0 ospita nella propria scuderia diverse band teutoniche ad inizio carriera come Helloween, Running Wild, Sinner, Rage, Kreator, Tankard nonch\u00e9 gli elvetici Coroner e Celtic Frost.\nI chitarristi/cantanti Achim \"Daxx\" H\u00f6merlein e Michael \"Micky\" Wehner assieme al bassista Klaus \"Heiner\" Ullrich e al batterista Andreas \"Samson\" Samonil vanno cos\u00ec ad ingrossare le file del sempre pi\u00f9 importante movimento thrash metal tedesco.\n\"Go and Live... Stay and Die\", letteralmente \"vattene e vivi...resta e muori\", \u00e8 un disco caratterizzato musicalmente dall'ottima preparazione tecnica dei componenti della band proponendo quindi un esempio di thrash molto complesso e tecnico detto anche technical thrash metal.\nRicco di cambi di tempo, l'album si ispira molto a band come Metallica, Death Angel e Exodus. Questo modo di armonizzare thrash metal con numerosi tecnicismi, oltre che dai Vendetta stessi sar\u00e0 adottato da altre band europee come Deathrow e soprattutto Coroner.\nAltra caratteristica peculiare della band \u00e8 l'alternarsi al canto, a seconda del brano, dei due chitarristi.\nL'anno successivo, dopo aver dato alle stampe uno split album con i Sabbat, intitolato \"A Cautionary Tale / And the Brave Man Fails\", la band pubblica l'acclamato \"Brain Damage\", secondo album in studio per la band.\nDal punto di vista stilistico non \u00e8 molto dissimile dal predecessore, con un thrash metal estremamente tecnico ispirato soprattutto dai Metallica.\nL'album trova un buon riscontro da parte dei fan ma dopo poco la band si scioglie.\nDopo anni di inattivit\u00e0 la band torna a riunirsi nel 2002.\nL'anno successivo la band pubblica un demo che poi gli permetter\u00e0 di firmare un contratto con l'etichetta ZYX Records.\nNel 2007 la band pubblica \"Hate\", terzo album in studio, che per\u00f2 non trov\u00f2 successo ricevendo molte critiche. Quattro anni dopo esce \"Feed the Extermination\" e nel 2017 esce \"The 5th\", entrambi pubblicati dalla Massacre Records.\nTesti.\nPer comprendere a fondo questa band \u00e8 necessario analizzare l'aspetto concettuale della loro proposta: la band si \u00e8 sempre dichiarata politicamente di estrema sinistra e questo si pu\u00f2 facilmente comprendere leggendone i testi. \nLa copertina del loro primo album \"Go and Live... Stay and Die\" \u00e8 allegorica e mostra due giovani d'altri tempi in fuga da un bosco in fiamme.\nL'immagine cita il titolo del disco (\"vattene e vivi...resta e muori\") ma il testo della canzone omonima \u00e8 un manifesto di denuncia contro l'intolleranza verso gli immigrati: \nLa posizione militante della band \u00e8 evidente anche in brani come \"Revolution Command\" dove si leggono passi del tipo: \"i conservatori impoveriscono il mondo, facciamoli sanguinare\" oppure \"combattiamo per il diritto basilare di ogni uomo, l'uguaglianza\"."}
{"id": "1343462", "revid": "834", "url": "https://it.wikipedia.org/wiki?curid=1343462", "title": "Revpar", "text": ""}
{"id": "1343476", "revid": "7969", "url": "https://it.wikipedia.org/wiki?curid=1343476", "title": "E-bomb", "text": ""}
{"id": "1343480", "revid": "486946", "url": "https://it.wikipedia.org/wiki?curid=1343480", "title": "Foppa Pedretti S.p.a", "text": ""}
{"id": "1343485", "revid": "15756", "url": "https://it.wikipedia.org/wiki?curid=1343485", "title": "Campionato costaricano di calcio", "text": " \nIl campionato costaricano di calcio \u00e8 un insieme di tornei nazionali istituiti dalla Federaci\u00f3n Costarricense de F\u00fatbol (FEDEFUTBOL). Il campionato \u00e8 costituito da una massima divisione (o prima divisione) detta Primera Divisi\u00f3n, da una serie cadetta chiamata Segunda Divisi\u00f3n o Liga de Ascenso e da una serie minore (F\u00fatbol Aficionado) a carattere dilettantistico.\nStoria.\nIl campionato costaricano di calcio fu fondato il 13 giugno 1921 dalla Federaci\u00f3n Costarricense de F\u00fatbol. La prima stagione del torneo prese il via nello stesso anno, con la partecipazione di sette squadre: , , , , Sociedad Gimn\u00e1stica Espa\u00f1ola, Sociedad Gimn\u00e1stica Limonense e La Uni\u00f3n de Tres R\u00edos. La Libertad e la Gimn\u00e1stica Limonense furono protagoniste della prima partita del campionato costaricano, che si chiuse con la vittoria della Libertad per 1-0 (gol di Rafael Madrigal). Il campionato fu vinto quell'anno dall'Herediano.\nNel 1999 la federcalcio costaricana cre\u00f2 la UNAFUT (acronimo di Uni\u00f3n de Clubes de F\u00fatbol de la Primera Divisi\u00f3n), entit\u00e0 nata allo scopo di organizzare e amministrare il torneo di Primera Divisi\u00f3n e le sue divisioni giovanili, note come Alto Rendimiento. \nIl 9 gennaio 2014 la massima divisione fu ridenominata \"Liga FPD\"."}
{"id": "1343487", "revid": "729019", "url": "https://it.wikipedia.org/wiki?curid=1343487", "title": "Chorley (borough)", "text": "Chorley \u00e8 un distretto con status di borough del Lancashire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Chorley con i distretti urbani di Adlington e Withnell e col distretto rurale di Chorley.\nParrocchie civili.\nLe parrocchie, che non coprono l'area del capoluogo, sono:"}
{"id": "1343489", "revid": "131358", "url": "https://it.wikipedia.org/wiki?curid=1343489", "title": "FEDEFUTBOL", "text": ""}
{"id": "1343490", "revid": "729019", "url": "https://it.wikipedia.org/wiki?curid=1343490", "title": "Fylde (borough)", "text": "Fylde \u00e8 un distretto con status di borough del Lancashire, Inghilterra, Regno Unito, con sede a Lytham St Annes.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Lytham con il distretto urbano di Kirkham e col distretto rurale di Fylde.\nParrocchie civili.\nLe parrocchie, che non coprono l'area del capoluogo, sono:"}
{"id": "1343494", "revid": "838137", "url": "https://it.wikipedia.org/wiki?curid=1343494", "title": "Giulio Oggioni", "text": "Biografia.\nNasce a Villasanta, in provincia di Monza e della Brianza ed arcidiocesi di Milano, il 15 giugno 1916.\nFormazione e ministero sacerdotale.\nFrequenta il seminario di Milano dalla quarta ginnasio fino al quarto anno di teologia.\nIl 3 giugno 1939 \u00e8 ordinato presbitero, nella cattedrale di Milano, dal cardinale Alfredo Ildefonso Schuster.\nDopo l'ordinazione presta servizio nel seminario minore di San Pietro martire a Seveso, dal 1939 al 1940; nel Collegio \"Ballerini\" di Seregno, dal 1940 al 1942; nel Collegio \"San Giuseppe\" a Monza, dal 1942 al 1947.\nIl 17 maggio 1946 ottiene il dottorato in teologia presso la Facolt\u00e0 teologica dell'Italia settentrionale di Venegono Inferiore, con una tesi su \"La dottrina della Fede in S. Agostino\".\nDall'ottobre 1947 \u00e8 insegnante di filosofia al seminario arcivescovile di Venegono Inferiore. Dal 1950 \u00e8 docente di teologia sistematica e patrologia presso la Facolt\u00e0 teologica. Dal 1960 alla nomina episcopale \u00e8 rettore dell'Istituto Sacerdotale Maria Immacolata (ISMI), che si occupa dei presbiteri del primo quinquennio di ordinazione. \u00c8 direttore della rivista \"La Scuola Cattolica\", dal 1966 al 1972. Dal 1970 \u00e8 delegato, poi vicario episcopale, per la formazione permanente del clero.\nMinistero episcopale.\nIl 28 settembre 1972 papa Paolo VI lo nomina vescovo di Lodi; succede a Tarcisio Vincenzo Benedetti, deceduto il 24 maggio precedente. Il 4 novembre riceve l'ordinazione episcopale, nella chiesa di Sant'Anastasia a Villasanta, dal cardinale Giovanni Colombo, coconsacranti l'arcivescovo Giuseppe Amici ed il vescovo Ferdinando Maggioni. Il 17 dicembre successivo prende possesso della diocesi.\nIl 20 maggio 1977 lo stesso papa lo nomina vescovo di Bergamo; succede all'arcivescovo Clemente Gaddi, dimessosi per raggiunti limiti di et\u00e0. Il 28 agosto seguente prende possesso della diocesi.\nNel 1979 promuove la realizzazione, sotto il presbiterio della cattedrale, di una cappella sotterranea, completata nel 1980 e comunemente chiamata \"cripta dei vescovi\", poich\u00e9 vi riposano le salme dei vescovi bergamaschi in sarcofagi disposti in forma corale, seguendo l'andamento del sovrastante presbiterio; l\u00ec vi viene celebrata una messa ogni primo gioved\u00ec del mese in suffragio dei vescovi defunti e per invocare nuove vocazioni.\nIl suo episcopato bergamasco \u00e8 segnato dalla grande attenzione per i temi della famiglia: nel 1980 viene istituito un centro di aiuto alla vita e l'ufficio pastorale per la famiglia. Il piano pastorale di quell'anno \u00e8 intitolato \"Evangelizzazione per una famiglia cristiana\". L'anno successivo il piano pastorale sar\u00e0 dedicato a \"Comunione e comunit\u00e0 nella famiglia chiesa domestica\".\nIl 26 aprile 1981 accoglie papa Giovanni Paolo II in visita pastorale a Bergamo e Sotto il Monte, paese natale di papa Giovanni XXIII.\nIl 21 novembre 1991 Giovanni Paolo II accoglie la sua rinuncia alla guida pastorale della diocesi, presentata per raggiunti limiti di et\u00e0; gli succede Roberto Amadei, fino ad allora vescovo di Savona-Noli. Muore a Bergamo il 26 febbraio 1993 e viene sepolto nella cripta della cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1343496", "revid": "729019", "url": "https://it.wikipedia.org/wiki?curid=1343496", "title": "Hyndburn", "text": "Hyndburn \u00e8 un distretto con status di borough del Lancashire, Inghilterra, Regno Unito, con sede a Accrington.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Accrington con i distretti urbani di Church, Clayton-le-Moors, Great Harwood, Oswaldtwistle e Rishton e con parte del distretto rurale di Burnley.\nParrocchie civili.\nL'unica parrocchia del distretto viene dal precedente distretto rurale ed \u00e8 Altham."}
{"id": "1343498", "revid": "287204", "url": "https://it.wikipedia.org/wiki?curid=1343498", "title": "Coturno", "text": "Il coturno era un'antica calzatura, simile ad uno stivaletto formato da strisce di cuoio o altro intrecciate, utilizzata nel periodo dell'antica Roma; in realt\u00e0 fu il tragediografo greco Eschilo ad utilizzare il coturno all'interno di una tragedia.\nFu usato nella tragedia, infatti veniva indossato dagli attori durante le rappresentazioni tragiche, in netta opposizione al soccus, riservato alla commedia.\nIl modo di dire \"il tale ha calzato il coturno\" significa ancora oggi che \"il tale si \u00e8 messo a scrivere tragedie\"."}
{"id": "1343501", "revid": "729019", "url": "https://it.wikipedia.org/wiki?curid=1343501", "title": "Citt\u00e0 di Lancaster", "text": "La City of Lancaster \u00e8 una citt\u00e0 e un distretto con status di city del Lancashire, Inghilterra, Regno Unito, con sede nella citt\u00e0 omonima.\nStoria.\nIl distretto fu creato con il Local Government Act 1972, il 1\u00ba aprile 1974 dalla fusione dei borough di Lancaster e Morecambe and Heysham con il distretto urbano di Carnforth, il distretto rurale di Lancaster e il distretto rurale di Lunesdale.\nParrocchie civili.\nLe parrocchie, che non coprono l'area del capoluogo e Morecambe and Heysham, sono:"}
{"id": "1343502", "revid": "228587", "url": "https://it.wikipedia.org/wiki?curid=1343502", "title": "Filemone", "text": ""}
{"id": "1343504", "revid": "287204", "url": "https://it.wikipedia.org/wiki?curid=1343504", "title": "Pendle", "text": "Pendle \u00e8 un distretto con status di borough del Lancashire, Inghilterra, Regno Unito, con sede a Nelson.\nIl distretto fu creato con il Local Government Act 1972, il 1\u00ba aprile 1974 dalla fusione dei municipal borough di Nelson e Colne con i distretti urbani di Barnoldswick, Barrowford, Brierfield, Earby e Trawden e con parte del distretto rurale di Burnley e del distretto rurale di Skipton.\nParrocchie civili.\nLe parrocchie, che non coprono l'area del capoluogo e Colne, sono:"}
{"id": "1343506", "revid": "34971", "url": "https://it.wikipedia.org/wiki?curid=1343506", "title": "Berkeley DB", "text": "Berkeley DB (BDB) \u00e8 un database management system per sviluppatori che tramite licenza open source pu\u00f2 essere utilizzato sulla maggior parte dei sistemi operativi, inclusi sistemi embedded Linux, Linux, macOS, QNX, UNIX, VxWorks e Windows.\nBerkeley DB fu sviluppato all'Universit\u00e0 di Berkeley, una parte relativa alle transazioni dalla BSD 4.3 sino alla release 4.4, nello sforzo di rimuovere l'ostacolo costituito dalla parte di codice AT&amp;T.\nAgli autori di Berkeley DB fu chiesto da Netscape di implementare ed estendere le librerie per nuovi dispositivi hardware. La versione 1.85 fu allora dotata di quanto richiesto da un LDAP server e per sfruttare il browser web Netscape.\nQueste funzionalit\u00e0 condussero alla costituzione della Sleepycat Software, azienda successivamente acquisita da Oracle Corporation nel febbraio 2006. Il software Berkeley DB \u00e8 pubblicato attraverso le licenze Sleepycat Public License e OSI ed approvato dalla FSF.\nIl pacchetto software viene distribuito completo di codice sorgente, tools di configurazione, suite di test e di documentazione. La qualit\u00e0 del codice, la generale utilit\u00e0 in molti campi abbinata alla licenza open source ha fatto s\u00ec che esso sia usato in un gran numero di programmi di tipo open source. Coloro che non desiderano rimanere nei termini d'uso della Sleepycat Public License hanno la scelta di acquistare una licenza proprietaria da Oracle Corporation. Questa soluzione commerciale \u00e8 chiamata dual licensing doppia licenza.\nBerkeley DB include un'interfaccia compatibile per alcune storiche librerie di database UNIX: dbm, ndbm e hsearch."}
{"id": "1343509", "revid": "729019", "url": "https://it.wikipedia.org/wiki?curid=1343509", "title": "Ribble Valley", "text": "Ribble Valley \u00e8 un distretto con status di borough del Lancashire, Inghilterra, Regno Unito, con sede a Clitheroe.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Clitheroe con il distretto urbano di Longridge, con il distretto rurale di Clitheroe, parte del distretto rurale di Blackburn, parte del distretto rurale di Burnley, parte del distretto rurale di Preston e col distretto rurale di Bowland dal West Riding of Yorkshire. Prende il nome dal fiume Ribble."}
{"id": "1343510", "revid": "827882", "url": "https://it.wikipedia.org/wiki?curid=1343510", "title": "Live at the Bottom Line (Meat Loaf)", "text": "Live at the Bottom Line \u00e8 un album di Meat Loaf del 1977, appena dopo il lancio di \"Bat Out of Hell\". Include segmenti parlati e cantati, e una cover. Venne registrato al club Bottom Line di New York, e venne pubblicato in poche copie. Attualmente \u00e8 fuori dal commercio."}
{"id": "1343513", "revid": "1437331", "url": "https://it.wikipedia.org/wiki?curid=1343513", "title": "Tela di Penelope", "text": "La tela di Penelope fu un celebre stratagemma, narrato nell'Odissea, ideato da Penelope, la moglie di Ulisse che, per non addivenire a nuove nozze, stante la prolungata assenza da Itaca del marito Ulisse, aveva subordinato la scelta del pretendente all'ultimazione di quello che avrebbe dovuto essere il lenzuolo funebre del suocero Laerte. Per impedire che ci\u00f2 accadesse, la notte disfaceva la tela che aveva tessuto durante il giorno.\nOggigiorno si cita la tela di Penelope per riferirsi a un lavoro intrapreso e adottato a mo' di alibi o che non avr\u00e0 mai termine."}
{"id": "1343516", "revid": "767487", "url": "https://it.wikipedia.org/wiki?curid=1343516", "title": "Rossendale", "text": "Rossendale \u00e8 un distretto con status di borough del Lancashire, Inghilterra, Regno Unito, con sede a Rawtenstall.\nIl distretto fu creato con il Local Government Act 1972, il 1\u00ba aprile 1974 dalla fusione dei municipal borough di Bacup, Haslingden e Rawtenstall con i distretti urbani di Ramsbottom e Whitworth.\nParrocchie civili.\nL'unica parrocchia del distretto \u00e8 Whitworth."}
{"id": "1343517", "revid": "14691", "url": "https://it.wikipedia.org/wiki?curid=1343517", "title": "Namib", "text": ""}
{"id": "1343524", "revid": "729019", "url": "https://it.wikipedia.org/wiki?curid=1343524", "title": "South Ribble", "text": "South Ribble \u00e8 un distretto con status di borough del Lancashire, Inghilterra, Regno Unito, con sede a Leyland.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Leyland e Walton-le-Dale con parte del distretto rurale di Preston. Prende il nome dal fiume Ribble.\nParrocchie civili.\nLe parrocchie, che non coprono l'area del capoluogo e Walton-le-Dale, sono:"}
{"id": "1343526", "revid": "767487", "url": "https://it.wikipedia.org/wiki?curid=1343526", "title": "Cadence Weapon", "text": "Biografia.\nNato e cresciuto ad Edmonton, in Alberta, Rollie \u00e8 figlio di Teddy Pemberton, uno dei disc jockey hip hop pionieri sulla radio CJSR-FM. Ha iniziato a dedicarsi al rap all'et\u00e0 di 13 anni e successivamente alle scuole superiori ha frequentato la scuola di giornalismo abbandonandola per dedicarsi a tempo pieno alla musica. Ha pubblicato quindi nel 2005 un mixtape underground intitolato \"Cadence Weapon is the Black Hand\", ed il suo debutto con un album LP \u00e8 stato nel medesimo anno, pubblicando \"Breaking Kayfabe\".\nL'album \"Breaking Kayfabe\" ha ottenuto forti recensioni sui media canadesi, statunitensi e britannici, Cadence ha cos\u00ec potuto effettuare un tour a supporto del disco in Canada, ma con tre date anche ad Austin in Texas ed una partecipazione al \"South by Southwest\" festival del 2006. Il magazine \"Chart\" ha definito Cadence Weapon come uno dei quindici artisti canadesi da tenere d'occhio nel 2006.\nOltre alle incisioni come solista, Cadence Weapon ha anche remizato tracce per Lady Sovereign e Ciara, scrivendo inoltre recensioni riguardanti l'hip hop per riviste quali \"Stylus Magazine\" e \"Pitchfork Media\".\nCadence Weapon \u00e8 stato poi nominato ai Polaris Music Prize del 2006 che metteva in palio il premio di ventimila dollari come \"Canadian album of the year\". Tuttavia ha dovuto cedere il passo all'album \"He Poos Clouds\" dei Final Fantasy. Nonostante questa rivalit\u00e0 per una sera, Cadence ha rivelato una certa amicizia con Owen Pallett dei Final Fantasy, tanto da esibirsi assieme nel programma \"Fuse\" della CBC Radio nell'aprile del 2007.\nIl 21 febbraio del 2007, Pemberton ha annunciato di essere sotto contratto per l'etichetta americana Epitaph Records, questa mossa ha dato un grande impulso alla sua carriera, anche perch\u00e9 la Epitaph ha deciso la pubblicazione del suo album anche negli Stati Uniti il 13 marzo. Cadence ha poi annunciato anche la sua partecipazione al tour dei Final Fantasy."}
{"id": "1343528", "revid": "228587", "url": "https://it.wikipedia.org/wiki?curid=1343528", "title": "Wyre (borough)", "text": "Wyre \u00e8 un distretto con status di borough del Lancashire, Inghilterra, Regno Unito, con sede a Poulton-le-Fylde.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Fleetwood con i distretti urbani di Poulton-le-Fylde, Preesall e Thornton-Cleveleys e col distretto rurale di Garstang.\nParrocchie civili.\nLe parrocchie, che non coprono l'area del capoluogo, Fleetwood e Thornton Cleveleys, sono:"}
{"id": "1343533", "revid": "287204", "url": "https://it.wikipedia.org/wiki?curid=1343533", "title": "Burnley (borough)", "text": "Burnley \u00e8 un distretto con status di borough del Lancashire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del county borough di Burnley con il distretto urbano di Padiham e col distretto rurale di Burnley.\nParrocchie civili.\nLe parrocchie, che non coprono l'area del capoluogo, sono:"}
{"id": "1343537", "revid": "767487", "url": "https://it.wikipedia.org/wiki?curid=1343537", "title": "Live in Minneapolis", "text": "Live in Minneapolis \u00e8 una registrazione dal vivo del concerto al Quest Club di Minneapolis del gruppo ska punk statunitense Less Than Jake. \u00c8 stato registrato durante il tour dell'autunno del 2003 in supporto del loro disco \"Anthem\". Questo album \u00e8 disponibile solo in download dalla pagina dei Less Than Jake sul sito della Purevolume, diviso in 11 parti, piuttosto che talvolta in singole tracce. Parti del concerto sono incluse nel DVD dei Less Than Jake DVD, \"The People's History of Less Than Jake\", oltre che nell'edizione speciale di \"In with the Out Crowd\"."}
{"id": "1343542", "revid": "339392", "url": "https://it.wikipedia.org/wiki?curid=1343542", "title": "Campionato Eccellenza Campania 2006/07", "text": ""}
{"id": "1343544", "revid": "76069", "url": "https://it.wikipedia.org/wiki?curid=1343544", "title": "Amareins-Francheleins-Cesseins", "text": ""}
{"id": "1343549", "revid": "1029470", "url": "https://it.wikipedia.org/wiki?curid=1343549", "title": "Divizia A 1939-1940", "text": "La Divizia A 1939-1940 \u00e8 stata la 28\u00aa edizione del campionato rumeno di calcio, disputato tra l'agosto 1939 e il giugno 1940 e si concluse con la vittoria finale del Venus Bucure\u0219ti, al suo settimo titolo.\nCapocannoniere del torneo fu \u0218tefan Auer (Rapid Bucure\u0219ti), con 21 reti.\nFormula.\nPrima dell'inizio della stagione la federazione stabil\u00ec che il numero massimo di stranieri che potevano scendere in campo era di 5. Nella stessa riunione venne stabilito il numero massimo di squadre che ogni citt\u00e0 poteva avere a partire dalla stagione successiva: Tre squadre per Bucarest, due per Timi\u0219oara e non pi\u00f9 di una squadra nella massima serie per le altre citt\u00e0.\nPresero parte alla competizione dodici squadre che si incontrarono in gare di andata e ritorno per un totale di 22 partite. Le ultime due retrocedettero in Divizia B.\nDalla seconda divisione vennero promosse l'Unirea Tricolor Bucure\u0219ti e, per la prima volta in massima serie, il CAM Timi\u0219oara e il Gloria CFR Gala\u021bi.\nClassifica finale.\nLegenda:\nNote:"}
{"id": "1343550", "revid": "1632387", "url": "https://it.wikipedia.org/wiki?curid=1343550", "title": "Blackpool", "text": "Blackpool (141\u00a0900 ab. nel 2010) \u00e8 un borough e autorit\u00e0 unitaria del Regno Unito nella contea inglese del Lancashire; affaccia sul mare d'Irlanda e dista 48\u00a0km da Liverpool e 64 da Manchester.\nBlackpool \u00e8 stata - ed \u00e8 tuttora - una delle localit\u00e0 balneari pi\u00f9 visitate d'Inghilterra.\nCi\u00f2 \u00e8 dovuto alla sua vicinanza con le grandi aree industrializzate del nord, a cui \u00e8 collegata con un efficiente sistema di strade e ferrovie.\nOrigini del nome.\nSi suppone che il nome Blackpool derivi dal colore delle acque di un canale di scolo che, collegando le vicine torbiere al mare, presentavano un colore scuro. Un'origine simile la presenta il nome Dublino.\nStoria.\nOrigini.\nLe ossa di un animale vissuto 12.000 anni fa, il Carelton Elk, furono trovate nel 1970 vicino a Blackpool assieme con delle punte di freccia, fornendo una prova di un insediamento umano sulla Fylde fin dal Paleolitico.\nLa Fylde \u00e8 stata anche la patria di una trib\u00f9 di Britanni, i Setantii (\"abitanti dell'acqua\"), una sottotrib\u00f9 dei Briganti che dall'anno 80 d.C. circa erano controllati dai Romani dal loro forte a Dowbridge, Kirkham. Durante l'occupazione romana la zona \u00e8 stata ricoperta di boschi di querce. Per tutto il medioevo, data la scarsa salubrit\u00e0 dell'area, continuarono ad esistere solamente piccoli insediamenti popolati da genti anglo-sassoni e vichinghe.\nI bagni.\nVerso la met\u00e0 del XVIII secolo, inizi\u00f2 a diffondersi, in tutta la nobilt\u00e0 inglese, la moda dei bagni di mare per curare malattie e problemi fisici. Nel 1781 venne costruita una strada privata, la prima nella zona, venne poi inaugurato un servizio di diligenze per Manchester ed Halifax. Furono aperti inoltre quattro alberghi e un tiro a segno. Nel 1801 vi erano 481 residenti. Blackpool continu\u00f2 a crescere e, nel 1819, Henry Banks, considerato il \"padre fondatore di Blackpool\", acquist\u00f2 alcuni terreni sui quali costru\u00ec le prime case per i vacanzieri. L'opera di urbanizzazione dell'area venne continuata dal figliastro di Banks, John Cocker, che finanzi\u00f2 la costruzione di nuove abitazioni.\nIl boom turistico.\nL'evento che segn\u00f2 l'inizio dell'epoca d'oro di Blackpool fu l'arrivo della ferrovia. Sempre in quel periodo la vicina Fleetwood declin\u00f2 come centro vacanziero e Blackpool, molto semplicemente, ne prese il posto come meta preferita dei turisti. L'arrivo sempre maggiore di vacanzieri stimol\u00f2 gli imprenditori locali a costruire nuove case e per migliorare la qualit\u00e0 della citt\u00e0, nel 1852, venne inaugurato il sistema d'illuminazione a gas. Ad aumentare gli arrivi furono anche i proprietari dei grandi stabilimenti delle vicine citt\u00e0 industriali che, chiudendo ogni fine settimana gli impianti per riparare o aggiustare i macchinari, favorivano l'esodo degli operai verso la costa. Tra il 1863 ed il 1893 furono completati i tre grandi pontili, ci\u00f2 rendeva Blackpool l'unica citt\u00e0 del Regno Unito ad averne tre. Vennero inoltre costruiti parchi pubblici e un teatro d'opera, il secondo pi\u00f9 grande dopo quello di Londra. Nel 1876 Blackpool venne dichiarata \"borough\" ed il nipote di Banks divenne il primo sindaco.\nL'elettricit\u00e0.\nNel 1879 Blackpool inaugur\u00f2 il suo nuovo sistema d'illuminazione stradale. Era un'anteprima mondiale assoluta poich\u00e9 si trattava d'illuminazione elettrica. Grazie all'elettricit\u00e0 fu possibile anche aprire un rapido sistema di trasporto urbano, tra il 1885 ed il 1889 si costruirono diverse linee tranviarie. Nel 1890 la popolazione tocc\u00f2 i 35.000 abitanti. Quattro anni dopo s'inaugurarono due monumenti-simbolo della citt\u00e0: il Teatro e la Blackpool Tower.\nIl '900.\nNel 1930 Blackpool ospit\u00f2 7.000.000 di vacanzieri, pi\u00f9 di qualunque sua altra concorrente. Fu bombardata una sola volta nella seconda guerra mondiale, questo proprio per volont\u00e0 di Adolf Hitler. Egli infatti decise che vi avrebbe soggiornato una volta invasa l'Inghilterra a seguito dell'Operazione Seel\u00f6we. Nei decenni successivi, nonostante la crisi del tessile, i turisti arrivarono a milioni, toccando perfino i 17.000.000 di presenze.\nBlackpool Pleasure Beach.\nDal 1896 la citt\u00e0 \u00e8 sede di Blackpool Pleasure Beach, che, con le sue 39 attrazioni, \u00e8 il pi\u00f9 grande parco di divertimento del Regno Unito. Nel 2011 Pleasure Beach \u00e8 entrato nella Top Ten dei migliori parchi di divertimento.\nAmministrazione.\nGemellaggi.\nBlackpool \u00e8 gemellata con:\nSport.\nLa squadra di calcio \u00e8 il Blackpool Football Club, squadra che nella stagione 2010/2011 ha fatto il proprio debutto nella Premier League, dopo 40 anni di assenza dalla massima divisione inglese. I \"Seasiders\" nel 1953, dopo una combattutissima finale con il Bolton Wanderers, vinsero l'FA Cup. Lo stadio del Blackpool \u00e8 il Bloomfield Road."}
{"id": "1343552", "revid": "767487", "url": "https://it.wikipedia.org/wiki?curid=1343552", "title": "La polizia chiede aiuto", "text": "La polizia chiede aiuto \u00e8 un film del 1974 diretto da Massimo Dallamano.\n\u00c8 considerato uno dei tentativi pi\u00f9 riusciti di mescolare genere giallo e poliziottesco.\nTrama.\nNella soffitta di una casa in un piccolo paesino della provincia di Brescia viene trovato il cadavere impiccato di Silvia Polvesi, una ragazza di quindici anni. I fatti inizialmente fanno pensare ad un suicidio. Le indagini vengono iniziate dal commissario Valentini e continuate dal collega Silvestri, sotto la direzione del Sostituto Procuratore Vittoria Stori. Gli interrogatori di testi e di indiziati, ma specialmente la scoperta di un nastro ove sono anche registrati diversi incontri amorosi, collegano il caso Polvesi con un'organizzazione di squillo giovanissime, tutte studentesse del medesimo istituto scolastico, una delle quali \u00e8 Patrizia Valentini, figlia del commissario. Le deposizioni delle ragazze coinvolte permettono di individuare nello psicologo Beltrame il capo di tale organizzazione, ma il proseguimento delle indagini porta ad altre scioccanti scoperte, sono infatti coinvolti nell'organizzazione alti funzionari dello Stato, come ministri e parlamentari. Quando Silvestri ha le prove per far scoppiare uno scandalo a livello nazionale arrivano ordini ministeriali che obbligano il sostituto Stori a chiudere le indagini.\nDistribuzione.\nDistribuito nei cinema italiani il 10 agosto 1974, \"La polizia chiede aiuto\" ha incassato complessivamente 1.344.301.000 di lire dell'epoca."}
{"id": "1343553", "revid": "117725651", "url": "https://it.wikipedia.org/wiki?curid=1343553", "title": "Franco Bonisolli", "text": "Biografia.\nDopo aver studiato con Alfredo Lattaro, vince nel 1961 il concorso Teatro lirico sperimentale \"Adriano Belli\" di Spoleto, dove debutta l'anno successivo come Ruggiero ne \"La rondine\". Negli anni seguenti si esibisce in Italia, soprattutto in ruoli di genere lirico-leggero e lirico (Nemorino, Almaviva, Duca di Mantova, Alfredo, Rodolfo, Faust, Edgardo, Riccardo).\nLa carriera internazionale ha inizio nel 1968 con il debutto alla Wiener Staatsoper, cui seguono nel 1971 l'esordio al Metropolitan Opera di New York e apparizioni a Salisburgo e all'Op\u00e9ra di Parigi. Notevole in questo periodo \u00e8 la partecipazione alle importanti riprese rossiniane dell\"'Assedio di Corinto\", alla Scala nel 1969, e della \"Donna del lago\" alla RAI di Torino nel 1970, oltre alle prime rappresentazioni de \"La lampada di Aladino\" di Nino Rota e \"Luisilla\" di Franco Mannino.\nNel corso degli anni settanta e ottanta estende il repertorio verso ruoli di genere lirico-spinto e drammatico, in particolare verdiani e del periodo verista, per i quali \u00e8 oggi maggiormente noto. Tra i personaggi pi\u00f9 frequentati: Radames in \"Aida\", Manrico ne \"Il trovatore\", \"Otello\", Turiddu in \"Cavalleria rusticana\", \"Andrea Ch\u00e9nier\", Don Jos\u00e8 in \"Carmen\", Calaf in \"Turandot\". Affronta inoltre Arnoldo in \"Guglielmo Tell\".\nVoce di considerevole potenza e di grande estensione, con un eccellente controllo del fiato, ma penalizzata, secondo alcuni, da un fraseggio tendente all'eccesso declamatorio e da un canto indisciplinato, rimane noto nell'ambiente musicale anche per il carattere incostante, eccentrico e scontroso, che lo ha di frequente portato a dissidi con i colleghi, oltre che con il pubblico. Celebri in proposito i suoi attacchi di rabbia fuori e dentro il palcoscenico, cos\u00ec come l'episodio della \"fuga\" durante le prove del \"Trovatore\" con Herbert von Karajan ed anche i frequenti e poco lusinghieri apprezzamenti nei confronti dei colleghi tenori.\nMuore improvvisamente all'et\u00e0 di 65 anni."}
{"id": "1343554", "revid": "138365", "url": "https://it.wikipedia.org/wiki?curid=1343554", "title": "Milano trema - La polizia vuole giustizia", "text": ""}
{"id": "1343555", "revid": "287204", "url": "https://it.wikipedia.org/wiki?curid=1343555", "title": "Gajdobra", "text": "Gajdobra (Serbo: \u0413\u0430\u0458\u0434\u043e\u0431\u0440\u0430) \u00e8 un villaggio della Serbia situato nella municipalit\u00e0 di Ba\u010dka Palanka, nel Distretto della Ba\u010dka Meridionale, nella provincia autonoma di Voivodina. La popolazione totale era di 2.968 abitanti nel censimento del 2002 e la maggioranza della popolazione \u00e8 di etnia serba."}
{"id": "1343557", "revid": "1029470", "url": "https://it.wikipedia.org/wiki?curid=1343557", "title": "Divizia A 1940-1941", "text": "La Divizia A 1940-1941 \u00e8 stata la 29\u00aa edizione del campionato rumeno di calcio, disputato tra il settembre 1940 e l'agosto 1941 e si concluse con la vittoria finale dell'Unirea Tricolor Bucure\u0219ti, al suo primo titolo dopo quello prebellico della sua antenata \"Tricolor Bucarest\".\nCapocannoniere del torneo furono Ion Bogdan (Rapid Bucure\u0219ti) e Valeriu Sony Niculescu dell'Unirea Tricolor Bucurest con 21 reti.\nFormula.\nA seguito del secondo arbitrato di Vienna la Transilvania pass\u00f2 all'Ungheria e il FC Carpa\u021bi Baia Mare non pot\u00e9 prendere parte alla competizione. L'Universitatea Cluj, che avrebbe dovuto giocare in seconda serie, si trasfer\u00ec a Sibiu (rimasta alla Romania) e ottenne il permesso a disputare la Divizia A cos\u00ec come l'Unirea Tricolor Bucarest che era la quarta squadra classificata della capitale nella Divizia A 1939-1940 e in base alle norme varate l'anno precedente avrebbe dovuto essere retrocessa.\nPer decisioni politiche, a causa dei legami con i sindacati, l'AMEF Arad e il CAM Timi\u0219oara vennero escluse e retrocesse in Divizia B da dove vennero promosse il Craiovan Craiova (che cambi\u00f2 nome in FC Craiova) e il Gloria Arad.\nPresero parte 13 squadre che si incontrarono in gare di andata e ritorno per un totale di 24 partite. Fu l'ultimo campionato riconosciuto dalla federazione prima della pausa imposta dalla Seconda guerra mondiale, al termine della quale il sistema calcistico nazionale sar\u00e0 reimpostato da zero.\nClassifica finale.\nLegenda:\nNote:"}
{"id": "1343558", "revid": "287204", "url": "https://it.wikipedia.org/wiki?curid=1343558", "title": "Superuomo", "text": ""}
{"id": "1343562", "revid": "174925", "url": "https://it.wikipedia.org/wiki?curid=1343562", "title": "Miguel Molinos", "text": ""}
{"id": "1343565", "revid": "287204", "url": "https://it.wikipedia.org/wiki?curid=1343565", "title": "Divizia A 1946-1947", "text": "La Divizia A 1946-1947 \u00e8 stata la 30\u00aa edizione del campionato rumeno di calcio, la prima dopo la guerra. Fu disputata tra il 25 agosto 1946 e il 13 luglio 1947 senza legami coi tornei prebellici, e si concluse con la vittoria finale dell'ITA Arad, al suo primo titolo.\nCapocannoniere del torneo fu Ladislau Bonyh\u00e1di (ITA Arad), con 26 reti.\nStagione.\nContesto storico.\nA seguito della fine della seconda guerra mondiale la Romania riconquist\u00f2 la Transilvania, occupata negli anni precedenti dall'Ungheria, ma perse parte della Bucovina e la Bessarabia (occupate dall'Unione Sovietica) e la Dobrugia occupata dalla Bulgaria. Dal punto di vista calcistico le squadre di Oradea, Cluj Napoca e Baia Mare tornarono nel campionato rumeno mentre quelle di Chi\u0219in\u0103u e Cern\u0103u\u021bi disputarono quello sovietico.\nRipresa del campionato.\nOriginariamente la federazione stabil\u00ec la ripresa dal campionato a partire dalla stagione 1947-1948 mentre nel 1946-47 avrebbero dovuto disputarsi tornei regionali per definire le squadre partecipanti nelle varie divisioni, avendo decretato che i cinque anni di stop avevano azzerato ogni titolo sportivo. Al contrario il 2 agosto 1946 si tenne una riunione in cui si decise di iniziare subito il campionato con 14 squadre partecipanti: 4 di Bucarest, 2 di Cluj Napoca, una di Arad (l'UTA Arad, considerata la miglior squadra del momento) e le altre da stabilire con incontri di spareggio, seppur poi da Petro\u0219ani e da Re\u0219i\u021ba si present\u00f2 un solo club. Per determinare le squadre della capitale venne deciso di considerare le prime quattro classificate di un torneo cittadino disputato nel 1945-46.\nFormula.\nLe 14 squadre partecipanti si incontrarono in turni di andata e ritorno per un totale di 26 giornate. Le ultime due classificate retrocedettero in divizia B.\nClassifica finale.\nLegenda:\nNote:"}
{"id": "1343566", "revid": "287204", "url": "https://it.wikipedia.org/wiki?curid=1343566", "title": "Blackburn with Darwen", "text": "Blackburn with Darwen \u00e8 una citt\u00e0 con status di borough e autorit\u00e0 unitaria del Lancashire (contea cerimoniale), Inghilterra, Regno Unito, con sede a Blackburn.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Blackburn, dal county borough omonimo, con il borough di Darwen, parte del distretto urbano di Turton e con parte del distretto rurale di Blackburn.\nParrocchie civili.\nLe parrocchie civili, che non coprono l'area di Blackburn e Darwen, sono:"}
{"id": "1343571", "revid": "51032", "url": "https://it.wikipedia.org/wiki?curid=1343571", "title": "Fauni", "text": ""}
{"id": "1343572", "revid": "287204", "url": "https://it.wikipedia.org/wiki?curid=1343572", "title": "Divizia A 1947-1948", "text": "La Divizia A 1947-1948 \u00e8 stata la 31\u00aa edizione del campionato rumeno di calcio, disputato tra il 24 agosto 1947 e il 9 maggio 1948 e si concluse con la vittoria finale dell'ITA Arad, al suo secondo titolo.\nCapocannoniere del torneo fu Ladislau Bonyh\u00e1di (ITA Arad), con 49 reti.\nFormula.\nIl numero di squadre partecipanti pass\u00f2 da 14 a 16 e si incontrarono in turni di andata e ritorno per un totale di 30 partite. Le ultime 2 furono retrocesse direttamente in Divizia B mentre le squadre classificate tra l'11\u00ba e il 14\u00ba posto incontrarono le prime classificate di ognuno dei 4 gironi della seconda divisione in un torneo di sola andata al termine del quale le prime quattro giocarono la stagione successiva in divizia A.\nIl governo comunista continu\u00f2 l'opera di uniformazione anche del calcio alle proprie visioni. Il Carmen Bucarest fu sciolto e al suo posto gioc\u00f2 il CS Armata Bucure\u0219ti, squadra dell'esercito che diverr\u00e0 poi celebre come Steaua e appena dopo la fine della stagione venne fondata la Dinamo Bucarest, squadra del ministero dell'interno, che prese il posto del Ciocanul Bucure\u0219ti mentre l'Unirea Tricolor Bucarest divent\u00f2 la sua seconda squadra e cambi\u00f2 nome in \"Dinamo Bucarest II\".\nCi furono anche i seguenti cambi di denominazione, cui corrispose l'assoggettamento a varie emanazioni del partito: il \"Karres Media\u0219\" prima dell'inizio del torneo cambi\u00f2 nome in \"Zorile Ro\u0219ii Media\u0219\" per diventare durante la pausa invernale \"CSM Media\u0219\"; la \"Juventus Bucure\u0219ti\" all'inizio del girone di ritorno divent\u00f2 \"Distribu\u021bia Bucure\u0219ti\"; il \"Ferar Cluj\" durante la pausa invernale fu assorbito dal \"CFR Cluj\" e continu\u00f2 il campionato con questo nome; il \"Dermagant T\u00e2rgu Mure\u0219\" si fusse con il \"RATA\" e nelle ultime giornate si chiam\u00f2 \"Uniunea RATA T\u00e2rgu Mure\u0219\"; l'O\u021belul Re\u0219i\u021ba divent\u00f2 \"Metalochimic Re\u0219i\u021ba\".\nClassifica finale.\nLegenda:\nNote:\nPlayout.\nLe squadre classificate dall'11\u00ba al 14\u00ba posto si incontrarono in partite di sola andata con le vincitrici dei quattro gironi della Divizia B 1947-1948. Le prime quattro avrebbero disputato la Divizia A 1948-1949.\nLegenda:\nNote:"}
{"id": "1343575", "revid": "110157", "url": "https://it.wikipedia.org/wiki?curid=1343575", "title": "B Is for B-sides (Remixed)", "text": "B Is for B-sides (Remixed) \u00e8 un album promozionale del gruppo ska punk statunitense Less Than Jake. \u00c8 stato prodotto durante il tour delle etichette Fueled by Ramen e Drive-Thru, nel quale hanno partecipato gruppi di entrambe le case, all'inizio del 2005. Il disco contiene remix di 10 canzoni dell'album \"B Is for B-sides\", pubblicato nell'estate del 2004.\nL'intero album \u00e8 disponibile con altre tracce bonus nel CD supplementare nella versione deluxe del loro disco del 2006, \"In with the Out Crowd\"."}
{"id": "1343576", "revid": "75421", "url": "https://it.wikipedia.org/wiki?curid=1343576", "title": "B is for B-sides (Remixed)", "text": ""}
{"id": "1343577", "revid": "104458", "url": "https://it.wikipedia.org/wiki?curid=1343577", "title": "Berre-des-Alpes", "text": ""}
{"id": "1343579", "revid": "2082070", "url": "https://it.wikipedia.org/wiki?curid=1343579", "title": "Filippo Lussana", "text": "Nella sua ricerca medica si \u00e8 occupato della localizzazione dei centri nervosi del linguaggio, di fisiologia del dolore e della percezione auditiva, visiva e gustativa, delle origini della vertigine e anche di alimentazione, in particolare in relazione alla pellagra.\nFilippo Lussana \u00e8 stato autore di pi\u00f9 di duecento pubblicazioni scientifiche, ricevendo due medaglie d'oro dalla Societ\u00e0 Reale di Scienze Mediche e Naturali di Bruxelles e dall'Accademia Reale di Medicina del Belgio, per gli studi \"Fibrina nel sangue\" e \"Monografia dei centri encefalici\".\nOltre all'attivit\u00e0 di ricerca, Filippo Lussana \u00e8 stato anche un letterato, un pittore ed un poeta. Combinando arte e scienza, egli ha cercato di mettere in rapporto dialettico la fantasia e l'analisi, per raggiungere una sintesi razionale.\nLa vita.\nFilippo Lussana nasce a Cenate Sopra, in Valpredina, il 17 settembre 1820, nella provincia bergamasca del Regno Lombardo-Veneto asburgico. Dopo le scuole elementari, frequenta il collegio \"Angelo Mai\" a Clusone in Val Seriana, dove acquista solide basi di latino e di cultura classica. \nIn occasione della morte dell'imperatore d'Austria Francesco I, nel tema di Retorica assegnato agli alunni dal titolo \"Il Cesare romano e il Cesare austriaco\", Lussana quindicenne scrive:\nper tali sacrileghe ingiurie all'autorit\u00e0, \u00e8 punito con tre giorni di reclusione in stanza a pane ed acqua. Tuttavia il rettore Cantelli comprese il suo animo e gli fece da padre e da maestro nell'educazione letteraria in tutta la sua vita.\nTra il 1839 e il 1844 frequenta la facolt\u00e0 di Medicina dell'universit\u00e0 di Pavia, fino alla laurea con il massimo dei voti.\nTerminati gli studi, inizia il lavoro di medico condotto in diversi paesi della bergamasca, prima a San Pellegrino, quindi a Mologno di Casazza e infine, per dodici anni, a Gandino.\nNel 1860, \u00e8 nominato professore di Fisiologia all'universit\u00e0 di Parma.\nNel 1867 chiede il trasferimento a Padova, dove insegna fino al 1889.\nDal 1891 ottiene il collocamento a riposo per motivi di salute, a causa di un'infezione che gli distrugge l'osso mandibolare.\nSi ritira quindi a Cenate Sotto, nei pressi del suo paese natale, di cui \u00e8 sindaco per tre anni, dal 1894 al 1897, fino alla sua morte.\nArte e scienza.\nNei due testi \"Sui movimenti del dolore\" e \"La fisiologia nell'arte\", Lussana tenta un approccio che combini arte e scienza, venendo anche malvisto dai suoi contemporanei come lo scienziato che si intromette in un campo, quello artistico, che non gli compete. Scrive infatti:\nL'arte pertanto, guidata dall'intuizione lucida e geniale, ha saputo prevenire la dimostrazione scientifica, ma allo stesso modo la scienza, pur nella sua oggettivit\u00e0, non uccide l'ispirazione. Scienza e arte si integrano per interpretarsi e spiegarsi reciprocamente.\nFisiologia del dolore.\nLussana distingue il dolore in base al suo effetto di irradiamento e al suo legame con la vita organica dal tatto, che sarebbe invece localizzato e legato alla vita intellettuale. Distingue poi il dolore fisico, derivato dal corpo e che provoca spasimi, dal dolore morale, derivato dal cervello e che paralizza il movimento. Ne propone come esempi, rispettivamente, la statua del Laocoonte e il dipinto di Maria nel \"Giudizio Universale\" di Michelangelo. Allo stesso modo, contrappone la smania e il furore di Ercole descritto da Ovidio all'impietrirsi nel dolore del conte Ugolino di Dante. Il dolore morale esaurisce, quello fisico eccita.\nSuoni e colori.\nL'attivit\u00e0 collaterale di pittore spinge Lussana ad interessarsi anche alle sensazioni visive dei colori. Lussana afferma che il linguaggio dei colori \u00e8 naturale, e non convenzionale, e dimostra l'esistenza di un rapporto naturale tra emozioni e colori (in questo preludendo in qualche modo a Kandinskij).\nAnche colori e vibrazioni sonore sarebbero correlate, e i sette intervalli dello spettro solare di Newton corrisponderebbero ai sette toni della scala musicale.\nDante il \"grande fisiologo\".\nNel 1878, Lussana pubblica \"Una lezione fisiologica di Dante sulla generazione\" (Messaggi, Treviglio, 1878), testo letto alla Reale Accademia di Scienze, Lettere e Arti di Padova il 20 maggio 1877. Lussana definisce Dante il \"grande fisiologo\", prendendo spunto dal canto XXV del Purgatorio, in cui il poeta si fa dare da Stazio una spiegazione aristotelico-tomistica sulla generazione. Lussana attribuisce a Dante il ruolo di precursore della teoria evoluzionistica di Darwin: \nIl metodo scientifico.\nFilippo Lussana fu assertore e utilizzatore del metodo scientifico.\nNella pubblicazione \"Cretinismo in Lombardia\" (1860), egli critica la procedura utilizzata dalla Commissione stabilita dal Re di Sardegna sulle cause del cretinismo, ribadendo come \nPertanto, solo da una compilazione di tutti i dati e dalla loro comparazione si pu\u00f2 stabilire scientificamente le cause che danno luogo ad un fenomeno.\nGi\u00e0 quando si trovava come medico condotto a San Pellegrino (\"Acque minerali di San Pellegrino\", Milano 1851), Filippo Lussana si era esposto contro la pseudo-scientificit\u00e0 degli annunci pubblicitari sulle valenze benefiche della composizione chimica delle acque del paese, per quanto rese autorevoli dalle analisi del Politecnico di Milano: \nLe opere di fisiologia.\nLussana si occup\u00f2 di fisiologia in un momento in cui lo studio di tale disciplina andava declinando in Italia, e in una localit\u00e0 isolata come Gandino, dove per quanto fosse allievo di Bartolomeo Panizza non disponeva di una scuola n\u00e9 di un laboratorio.\nPer Lussana la fisiologia era una disciplina a s\u00e9 stante e non solo un complemento dell'anatomia. Egli comprese l'importanza dell'anatomia comparata nella sua applicazione alle questioni di fisiologia. Partendo dalle sue esperienze sul campo come medico condotto, seppe giungere ad elaborazioni e concetti generali ed originali. Le sue pubblicazioni ebbero vasta eco in Italia ed all'estero, contribuendo all'approfondimento della ricerca fisiologica.\nStudi sul cervello e sui centri nervosi.\nNel saggio \"Studio programma sulla fisiologia dei centri nervosi\" (1851), Lussana anticipa la pi\u00f9 precisa dimostrazione di Broca sulla localizzazione dei centri cerebrali del linguaggio. Lussana presenta il caso di un paziente con perdita del linguaggio articolato a seguito di una ferita al cranio, e recupero dello stesso dopo la rimozione di alcuni frammenti ossei dalla regione cerebrale. \nNel 1853 ha occasione di assistere a lungo un giovane affetto da tumore al cervelletto, pubblicando osservazioni sulla fisiologia di tale organo (\"Sulla patologia del cervelletto\", Milano 1856).\nStudiando l'origine della vertigine, Lussana dimostra l'importanza della funzione coordinatrice del cervello, sottolineando come le sensazioni muscolari, uditive e visive siano necessarie alla regolarit\u00e0 dei movimenti (\"Monografia delle vertigini\", Milano 1858)\nFisiologia del linguaggio e \"Alfabeto fisiologico\".\nProseguendo nei suoi studi sulla fisiologia del linguaggio, Lussana cerca di spiegare la ragione fisiologica della grafica dei numeri e delle lettere. Si interroga sulla necessit\u00e0 del sistema decimale e delle figure dei numeri romani e arabi. Infine, nel saggio \"Alfabeto fisiologico\" prova a codificare un linguaggio che sia risultato della fisiologia anatomico-cerebrale umana, e pertanto uguale per tutte le lingue, cos\u00ec come gi\u00e0 proposto a suo tempo da Voltaire\nStudiando poi la mimica facciale, Lussana interpella arte e scienza, tentando di spiegare le diverse espressioni che si correlano alle emozioni e alle passioni.\nSuoni e sapori.\nRiguardo all'udito, Lussana sostiene che la vertigine auditiva, ossia il disordine nei movimenti del capo e del corpo, \u00e8 dovuta ad una lesione dei canali semicircolari, in quanto non si riesce a percepire la direzione dei suoni (\"I canali semicircolari e la vertigine di Meni\u00e9re\", Napoli 1891).\nPer quanto riguarda i sapori, Lussana precisa come il sapore amaro sia percepito sul dorso della lingua, il dolce sulla punta, l'acido e il salato ai suoi margini (\"Innervazioni del gusto\")\nIl mais e la pellagra.\nFilippo Lussana \u00e8 tra i pi\u00f9 rilevanti osservatori della pellagra, che mise in diretta relazione con un'alimentazione a base di mais povero di albuminoidi e principi azotati, quale quello che cresceva nella bergamasca. Egli combatte le tesi dell'origine tossica ed infettiva del morbo, affermando:\nNel 1862 Lussana pubblica sulla \"Gazzetta Italiana\" un articolo polemico verso il professor Paolo Mantegazza. Mantegazza aveva visitato le popolazioni del Centro e Sud America, senza trovare traccia di pellagra, nonostante l'alimentazione di queste fosse principalmente a base di mais, e sostenendo pertanto che l'uso alimentare esclusivo del mais non poteva essere l'unica e principale causa della malattia. Lussana gli contesta che il grado di proteine nel vegetale si modifica in base al clima e alla concimazione dei terreni; con uno studio comparativo, mostra come il mais di Vertova e Gandino mostrasse valori inferiori anche a quello francese, ribadendo che \n\"Il Caff\u00e8\".\nNel volumetto \"Il Caff\u00e8\" (Padova, 1872), Filippo Lussana ripercorre la storia di tale bevanda, analizzandone la nascita e la diffusione e riportando luoghi di produzione e dati statistici sui principali paesi produttori (Brasile, Porto Rico, Antille). Include anche una lunga lista di citazioni e giudizi su pregi e difetti del caff\u00e8, segnalando in maniera obiettiva sia i pareri positivi sia i negativi.\nContro la tassa sul sale.\nOccupandosi di alimentazione, Filippo Lussana si trova a osteggiare la tassa sul sale. In una lettera all'on. conte Alessio Suardo nel 1881, ricorda la necessit\u00e0 del cloruro di sodio nei tessuti e nel sangue, della necessit\u00e0 di una sua adeguata presenza nell'alimentazione popolare e dei suoi usi fisiologici e terapeutici, concludendo a favore di una graduale eliminazione della tassa sul sale.\nFisiognomica e frenologia.\nNel saggio \"Anatomia umana e comparata delle circonvoluzioni cerebrali\" (Padova, 1886) Lussana, nell'ambito delle pseudo-scienze della fisiognomica e della frenologia, studia la corrispondenza anatomica degli atteggiamenti cerebrali dell'uomo violento, osservando che le conformazioni anatomiche varierebbero quanto le inclinazioni e le attitudini psicologiche dei soggetti.\n\"Ginnastica e riposo\".\nNel 1888, nel volumetto divulgativo \"Ginnastica e riposo\", Lussana si occupa del rapporto tra attivit\u00e0 fisica o intellettuale e ozio. Una volta sottolineata l'importanza del lavoro, parla dell'educazione fisica dalla Grecia in poi, evidenziando la necessit\u00e0 del riposo dopo l'azione fisica\nLe opere letterarie.\nFilippo Lussana, nonostante l'ampio numero delle sue pubblicazioni scientifiche, trov\u00f2 anche il tempo di dedicarsi ad un certo numero di opere letterarie, per quanto scritte senza particolare studio, nell'ambito della contesa del tempo tra classici e romantici.\nIn \"Arduino\", poemetto di quattro canti in imitazione della \"Canzone di Rolando\" dell'Ariosto, Lussana glorifica l'eroe lombardo Arduino d'Ivrea, visto come campione della rivolta contro l'imperatore Enrico II di Sassonia\nCon il dramma tragico \"Brasmina\", Lussana segue l'esempio dei canti di Ossian di James Macpherson. \nQuindi, il romanzo poetico \"Filiberto\", nei tre canti La malattia, La fuga, La vendetta. Segue un romanzetto poetico anonimo con ispirazione patriottica, edito nel 1865 a Parma.\n\"Adalberto d'Ivrea\" \u00e8 un romanzo storico in cui Lussana coglie l'occasione di uno studio psicologico di una passione amorosa irrefrenabile e non convenzionale.\nInfine \"Romanze\", 12 brevi canti in cui Lussana descrive guerra e amore, il dramma sacro della patria e della storia, la famiglia, il tradimento e le discordie tra italiani.\nNel 1866 esce un poemetto anonimo dedicato agli italiani della guerra del Sessantasei."}
{"id": "1343580", "revid": "1272592", "url": "https://it.wikipedia.org/wiki?curid=1343580", "title": "Silvani", "text": ""}
{"id": "1343581", "revid": "287204", "url": "https://it.wikipedia.org/wiki?curid=1343581", "title": "Divizia A 1948-1949", "text": "La Divizia A 1948-1949 \u00e8 stata la 32\u00aa edizione del campionato di calcio rumeno, disputato tra il 21 agosto 1948 e il 13 luglio 1949 e si concluse con la vittoria finale dell'ICO Oradea, al suo primo titolo.\nCapocannoniere del torneo fu Gheorghe V\u00e1czi (ICO Oradea), con 24 reti.\nFormula.\nL'istituzione dei playout nella stagione precedente fece diminuire il numero di squadre da 16 a 14. Fu disputato un girone di andata e ritorno per un totale di 26 partite e vennero previste 4 retrocessioni per far diminuire ulteriormente il numero dei club.\nDiverse squadre cambiarono denominazione: il \"Libertatea Oradea\" divent\u00f2 \"IC Oradea\", l\"'AS Armata Bucure\u0219ti\" cambi\u00f2 nome in \"CSCA Bucure\u0219ti\", le due squadre universitarie diventarono \"CSU Timi\u0219oara\" (vecchio nome \"Poli Timi\u0219oara\") e \"CSU Cluj\" (vecchio nome \"Universitatea Cluj\"), la \"Distribu\u021bia Bucure\u0219ti\" divent\u00f2 \"Petrolul Bucure\u0219ti\" mentre la \"Metalochimic Bucure\u0219ti\" \"Metalul Bucure\u0219ti\".\nClassifica finale.\nLegenda:\nNote:"}
{"id": "1343595", "revid": "116195390", "url": "https://it.wikipedia.org/wiki?curid=1343595", "title": "Jeanne de Salzmann", "text": "Figlia dei famosi architetti ginevrini Jules Louis Allemand e Marie Louise Matignon fu allieva del filosofo e mistico armeno Georges Ivanovi\u010d Gurdjieff. Dopo averlo incontrato in Georgia nel 1919, lo segu\u00ec nei suoi viaggi fino in Francia, dove Gurdjieff diede vita al suo Istituto nel castello del Prieure di Av\u00f2n, nei pressi di Fontainbleau. Fu sempre vicina a Gurdjieff, divenendone nei decenni la principale allieva e massima autorit\u00e0 nella trasmissione del suo insegnamento. Fu a lei, infatti, che lo stesso Gurdjieff diede precise istruzioni da mettere in pratica dopo la sua morte, avvenuta nell'ottobre del 1949.\nNel dicembre 1949, insieme ad Henriette H. Lannes, Jane Heap e John Godolphin Bennett diede l'avvio all'organizzazione che avrebbe portato avanti il lavoro di Gurdjieff. Il 6 ottobre 1955 fu fondata la \"\"Societ\u00e0 per la ricerca dello sviluppo dell'uomo\". Il nome fu cambiato in \"Fondazione Gurdjieff\"\" il 17 luglio 1957.\nL'organizzazione \u00e8 diffusa in diverse nazioni. Si deve a Jeanne de Salzmann e alla Gurdjieff Foundation, inoltre, la conservazione e la trasmissione regolare dei cosiddetti \"movimenti\", le \"danze sacre\" introdotte in Occidente dal suo maestro.\nSempre grazie a madame de Salzmann \u00e8 stata attuata una capillare opera di conservazione delle particolari musiche per pianoforte, dettate dallo stesso Gurdjieff al suo allievo Thomas Aleksandrovi\u010d de Hartmann.\nInfine, port\u00f2 avanti l'insegnamento di Gurdjieff presso persone quali il regista teatrale inglese Peter Brook, che le fu accanto per lunghi anni. Con Brook gir\u00f2 anche il lungometraggio \"Incontri con uomini straordinari\", incentrato appunto sulla vita di Gurdjieff.\nMadame de Salzmann guid\u00f2 l'organizzazione e prosegu\u00ec l'insegnamento fino alla sua morte, avvenuta nel 1990 a 101 anni."}
{"id": "1343596", "revid": "767487", "url": "https://it.wikipedia.org/wiki?curid=1343596", "title": "La polizia \u00e8 sconfitta", "text": "La polizia \u00e8 sconfitta \u00e8 un film del 1977 diretto da Domenico Paolella.\nTrama.\nNella citt\u00e0 di Bologna il pericoloso bandito Valli con il suo gruppo, gestisce un racket delle estorsioni terrorizzando commercianti. Chi si rifiuter\u00e0 pagher\u00e0 le conseguenze con i negozi saltati in aria o con la propria vita. Sulle tracce della banda si mette il commissario di polizia Grifi, dando il via ad una lunga caccia agli estorsori e assassini.\nOttenuto il permesso dal questore di organizzare una squadra speciale lo stesso Grifi raccoglie degli agenti coraggiosi e particolarmente dotati; li addestra nell'uso delle tecniche di inseguimento e di difesa personale; cercando di individuare i rifugi degli avversari. Alla fine Grifi raggiunge Valli che, ormai isolato, sta fuggendo su un autobus urbano. L'agente Brogi, camuffato, si siede di fianco a Valli nel bus, ma il malvivente una volta accortosi dell'identit\u00e0 del poliziotto, lo uccide. Grifi riesce a immobilizzarlo con un colpo di pistola dall'esterno e sale sull'autobus per arrestarlo, ma il malvivente viene a sua volta linciato dalla folla inferocita che lo ha riconosciuto.\nDistribuzione.\n\"La polizia \u00e8 sconfitta\" fu distribuito nel circuito cinematografico italiano il 28 luglio del 1977."}
{"id": "1343597", "revid": "729019", "url": "https://it.wikipedia.org/wiki?curid=1343597", "title": "Nuova variante della malattia di Creutzfeldt-Jakob", "text": "La nuova variante della malattia di Creutzfeldt-Jakob, o nuova variante di CJD (in inglese: variant CJD; sigla: vCJD) era una forma atipica della malattia di Creutzfeldt-Jakob, diagnosticata per la prima volta nel 1996, in Inghilterra. Con l'eradicazione graduale e totale della encefalopatia spongiforme bovina, grazie alle numerosi restrizioni e prevenzioni attuate negli anni dell'epidemia, anche i rischi di contagio e sviluppo della malattia si sono ridotti fino a scomparire del tutto\nCaratteristiche.\nQuesta variante differiva dalla classica malattia di Creutzfeldt-Jakob (CJD) per alcuni aspetti:\nAnatomia patologica.\nLa variante della malattia di Creutzfeldt-Jakob \u00e8 caratterizzata dalla presenza di placche cerebrali e cerebellari, con un centro eosinofilo e una regione periferica fibrillare circondata da un'area spongiosa. Tali placche rispondono molto intensivamente all'esame immunoistochimico per la proteina prionica PrP; vengono osservate anche aree di accumulo di amiloide. Le aree maggiormente colpite sono la porzione posteriore del talamo e il nucleo caudato, mentre la proteina prionica si trova particolarmente concentrata nel tessuto linfoide, in particolare tonsille, milza, MALT, linfonodi e timo, e a livello dei gangli sensitivi.\nEziopatogenesi.\nSi ritiene che la variante della malattia di Creutzfeldt-Jakob possa essere correlata al consumo di carne bovina proveniente da animali affetti da encefalopatia spongiforme bovina.\n\u00c8 stata anche ipotizzata la possibilit\u00e0 di una forma secondaria, trasmissibile da uomo a uomo tramite trasfusioni di sangue, dopo la diagnosi della variante della malattia in tre pazienti inglesi che avevano ricevuto sangue da tre donatori circa tre anni e mezzo prima della diagnosi della malattia negli stessi donatori.\nEpidemiologia.\nA marzo 2014 il numero di casi per la nuova variante della malattia \u00e8 225, di cui 177 nella sola Gran Bretagna, unico Paese in cui sono stati rilevati anche casi secondari della malattia dovuti a trasfusioni di sangue per un totale di 3. Altri casi si sono avuti in Francia, Spagna, Irlanda, Stati Uniti, Paesi Bassi, Portogallo, Italia, Canada, Taiwan, Giappone e Arabia Saudita. Alla stessa data, nessuno dei 225 pazienti affetti dalla variante della malattia \u00e8 ancora in vita.\nDiagnostica.\nL'elettroencefalogramma mostra un'attivit\u00e0 lenta, ma pu\u00f2 tuttavia risultare normale fino all'esordio dei sintomi neuropsichiatrici. L'analisi del liquido cefalorachidiano \u00e8 normale, a parte un possibile leggero aumento della concentrazione di proteine. La risonanza magnetica cerebrale mostra un aumento dell'intensit\u00e0 bilaterale della porzione posteriore del talamo, segno abbastanza tipico di questa condizione e definito \"segno del pulvinar\".\nLa biopsia cerebrale \u00e8 lo standard di riferimento per la diagnosi della variante della malattia di Creutzfeldt-Jakob. Tuttavia, visto il rischio di tale procedura, si preferisce effettuare l'esame istologico su campioni di tonsilla."}
{"id": "1343598", "revid": "201640", "url": "https://it.wikipedia.org/wiki?curid=1343598", "title": "Jeanne Matignon de Salzmann", "text": ""}
{"id": "1343599", "revid": "1951004", "url": "https://it.wikipedia.org/wiki?curid=1343599", "title": "Adeodato (figlio di Agostino)", "text": "Sant'Agostino non si convert\u00ec alla fede cristiana fino all'et\u00e0 di 32 anni. A diciassette anni inizi\u00f2 una relazione con una giovane donna e Adeodato fu il frutto di questo concubinaggio. Per la gioia, il padre lo chiam\u00f2 \"Adeodatus\", \"dono di Dio\". Quando sant'Agostino si trasfer\u00ec a Roma e, successivamente, a Milano, questa giovane donna e il suo bambino lo seguirono; lei e sant'Agostino continuarono la loro relazione. Il giovane Adeodato, dotato di grande intelligenza, era l'orgoglio e la speranza dei genitori. Condizionato da questa convivenza \"more uxorio\", sant'Agostino non la voleva rompere e, poich\u00e9 la sua convivenza era di ostacolo alla sua conversione, santa Monica, sua madre, voleva che lui sposasse la madre del bambino.\nCome il nome della madre di Adeodato non \u00e8 stato mai riportato, cos\u00ec non \u00e8 stata mai tramandata la ragione per cui lei e sant'Agostino, in questa occasione, non si sposarono, anche se, evidentemente, c'era un legame molto forte tra loro. Tuttavia, alla fine si separarono. \"Era pi\u00f9 forte di me\", scriveva Sant'Agostino, \"e ha fatto il suo sacrificio con un coraggio e una generosit\u00e0 tali che non ero abbastanza forte da eguagliare.\" La donna torn\u00f2 a Cartagine, da dove era venuta, e dove si chiuse in un monastero. Lasci\u00f2 il brillante Adeodato con il padre. Di fronte alla grande intelligenza del figlio, sant'Agostino prov\u00f2 una sorta di soggezione. \"La grandezza della sua mente mi riemp\u00ec di una sorta di terrore\", diceva di s\u00e9 stesso (\"De beata vita\", c. vi).\nSant'Agostino ricevette il battesimo all'et\u00e0 di 32 anni dalle mani di sant'Ambrogio da Milano, amico intimo suo e di sua madre. Ad incremento della sua gioia, Adeodato, Alipio, l'amico di una vita, e un certo numero degli amici pi\u00f9 vicini divennero cristiani e ricevettero il battesimo tutti insieme. Santa Monica, sant'Agostino, Adeodato, che ora aveva quindici anni ed era diventato \"figlio della grazia\", anche se \"figlio del mio peccato\", come lo aveva definito sant'Agostino nell'amarezza dell'autorimprovero e della contrizione, insieme al leale Alipio, si stabilirono in una villa a Cassiciacum, vicino a Milano. Le molte conversazioni e investigazioni sulle questioni sacre e sulla verit\u00e0 resero questa residenza un'accademia filosofica cristiana. Adeodato prese parte a molte di queste dotte disquisizioni. Figur\u00f2 come interlocutore nel trattato \"De beata vita\" (\"puer ille minimus omnium\", quel ragazzo, il pi\u00f9 giovane di loro tutti) e contribu\u00ec grandemente al \"De magistro\", scritto due anni dopo. Sembra che sia morto poco dopo il compimento del sedicesimo anno di et\u00e0."}
{"id": "1343602", "revid": "767487", "url": "https://it.wikipedia.org/wiki?curid=1343602", "title": "Borgo metropolitano di Sefton", "text": "Sefton \u00e8 un borgo metropolitano del Merseyside, Inghilterra, Regno Unito, con sede a Bootle.\nStoria.\nIl distretto fu creato con il Local Government Act 1972, il 1\u00ba aprile 1974 dalla fusione dei precedenti county borough di Bootle e Southport con il borgo municipale di Crosby, i distretti urbani di Formby e Litherland e parte del distretto rurale del West Lancashire.\nGeografia.\nIl distretto \u00e8 costituito da una striscia costiera sul Mare d'Irlanda e si estende da Bootle a sud fino a Southport a nord. Nel sud-est, si estende nell'entroterra di Maghull. Il distretto \u00e8 delimitato da Liverpool a sud, Knowsley a sud-est e West Lancashire a est.\nParrocchie civili.\nParte di Netherton \u00e8 stata unita a Sefton. \u00c8 esistita anche la parrocchia di Thornton."}
