{"id": "1294746", "revid": "371529", "url": "https://it.wikipedia.org/wiki?curid=1294746", "title": "Revolution 9", "text": "Revolution 9 \u00e8 un brano di musica sperimentale del gruppo musicale britannico The Beatles, penultima traccia dell'album \"The Beatles\" (anche noto come \"White Album\") del 1968.\nIl brano \u00e8 un collage sonoro, pieno di grida e altri rumori alternati a fraseggi di pianoforte e un dipendente della EMI che, testando un nastro, ripete la frase: \"\u00abnumber nine, number nine... \u00bb\" (\"numero nove, numero nove, numero nove... \").\nSi tratta della registrazione pi\u00f9 sperimentale dei Beatles, costituita da suoni di diverso genere (dialoghi, rumori, frasi musicali) uniti in un brano unico; con la durata di oltre 8 minuti, rappresent\u00f2 il pezzo pi\u00f9 lungo dell'intera discografia dei Beatles. \"Revolution 9\" (ufficialmente firmato Lennon-McCartney) fu realizzato principalmente da Lennon insieme a Y\u014dko Ono, alla cui influenza si deve certamente la natura sperimentale e \"avant garde\" di questo brano. Non a caso le sonorit\u00e0 del brano furono ispirate dalla ricerca musicale di John Cage, di Edgard Var\u00e8se e di Karlheinz Stockhausen.\nMentre George Harrison e Ringo Starr contribuirono in qualche misura alla realizzazione del brano, Paul McCartney e il produttore George Martin opposero una forte resistenza alla sua pubblicazione.\nEssendo stato incluso in un album dei Beatles, questo pezzo di musica sperimentale \u00e8 l'opera di avanguardia pi\u00f9 venduta e diffusa al mondo.\nIl brano.\nOrigine e storia.\nLennon e Ono dichiararono di aver inteso il pezzo (in correlazione con la quasi omonima \"Revolution\") come un omaggio ai tumulti del Maggio parigino del 1968, ma lo stesso Lennon ammise anche che in parte si trattava di una risposta polemica all'inclusione nel \"White Album\" di brani di McCartney che Lennon non riteneva appropriati per i Beatles, come \"Ob-La-Di, Ob-La-Da\". Era comunque stato lo stesso Paul, fin dal 1966, ad interessarsi per primo all'avanguardia e all'ambiente artistico underground londinese, e \"Revolution 9\" non era la prima incursione dei Beatles nelle registrazioni sperimentali. Per esempio, \"Tomorrow Never Knows\" del 1966 \u00e8 antecedente, e nel gennaio 1967, la band aveva inciso un brano sperimentale intitolato \"Carnival of Light\", rimasto inedito. McCartney disse che lui e Lennon si erano ispirati ai compositori Stockhausen e John Cage. Stockhausen faceva parte delle persone incluse sulla copertina di \"Sgt. Pepper's Lonely Hearts Club Band\". Nello specifico, il critico musicale Ian MacDonald scrisse che la fonte primaria d'ispirazione di \"Revolution 9\" potrebbe essere stata \"Hymnen\" di Stockhausen.\nFondamentale come influenza fu comunque la relazione tra Lennon e Y\u014dko Ono. La coppia aveva recentemente inciso insieme un album avant-garde, \"Unfinished Music No.1 - Two Virgins\". La Ono presenzi\u00f2 alle sedute in studio, e secondo Lennon, lo aiut\u00f2 a scegliere gli spezzoni e i nastri da usare in \"Revolution 9\". In una intervista del 1992 concessa alla rivista \"Musician\", George Harrison dichiar\u00f2 invece che erano stati lui e Ringo Starr a selezionare i suoni, prendendoli dalla nastroteca della EMI, inclusa la voce che ripete: \"Number nine, number nine\".\nRegistrazione.\n\"Revolution 9\" nacque il 30 maggio 1968 durante la prima sessione in studio per la nuova composizione di Lennon intitolata \"Revolution\". La take 20 della suddetta canzone durava oltre dieci minuti e a questa furono aggiunte diverse sovraincisioni nel corso delle successive due sessioni. L'esperto beatlesologo Mark Lewisohn, che ebbe accesso ai nastri originali, descrisse gli ultimi sei minuti un \"puro caos ... con strumenti discordanti, feedback, John che urla ripetutamente \"\u00abalright\u00bb\" e poi, semplicemente, urla soltanto ... mentre Y\u014dko parla e dice frasi sconnesse tipo \"\u00abyou become naked\u00bb\", il tutto su un tappeto di effetti sonori fatti in casa\".\nLennon decise quasi subito di rendere la prima parte della registrazione un brano convenzionale dei Beatles, \"Revolution 1\", mentre utilizz\u00f2 i restanti sei minuti come base per un'altra composizione, \"Revolution 9\". Inizi\u00f2 quindi a preparare altri nastri con effetti sonori vari e tape loop: alcuni registrati ex novo in studio, a casa sua o presi dalla nastroteca dello studio EMI. Il lavoro culmin\u00f2 il 20 giugno, con Lennon intento a preparare un missaggio dal vivo dei vari nastri mentre questi suonavano in tutti e tre gli studi di Abbey Road, aggiungendo anche del parlato suo e di George Harrison (\"\u00abThe Watusi\u00bb; \u00abThe Twist\u00bb; \u00abTake this brother, may it serve you well\u00bb; \u00abEldorado\u00bb; \u00abThere ain't no rule for the company freaks!\u00bb\").\nUlteriori sovraincisioni furono aggiunte il 21 giugno seguite da un missaggio finale in stereo. Il 25 giugno fu completato il nastro master stereo con un taglio di 53 secondi. Anche se altre canzoni sull'album furono remixate separatamente per la versione mono, la complessit\u00e0 di \"Revolution 9\" rese necessario un missaggio mono ricavato direttamente dal master stereo finale. McCartney era all'estero quando \"Revolution 9\" venne assemblata e mixata; non gli piacque quando la ascolt\u00f2, e successivamente cerc\u00f2 di convincere Lennon a non inserirla nell'album. Nonostante l'indubbio apporto di George Harrison al pezzo, Lennon insistette sempre nel ribadire che il montaggio finale della traccia, era stato eseguito unicamente da lui stesso insieme a Y\u014dko Ono.\nStruttura e contenuto.\nIl brano si apre con una conversazione fra George Martin e Alistair Taylor; dopo una breve introduzione del piano, una voce maschile incomincia a ripetere in continuazione le parole: \"\u00abnumber nine, number nine, number nine... \u00bb\". Seguono oltre 8 minuti di rumori, che includono voci confuse, grida, il clacson e una frenata di automobile e frammenti di musica orchestrale. Molti suoni sono incomprensibili perch\u00e9 incisi al contrario.\nSi possono ascoltare anche una lunga serie di dialoghi, apparentemente, privi di senso scambiati fra John Lennon e George Harrison.\nLa maggior parte della traccia consiste di nastri in loop, alcuni dei quali presi da brani di musica classica. Opere che sono state identificate includono il mottetto di Vaughan Williams \"O Clap Your Hands\", l'accordo finale della \"Sinfonia n. 7\" di Sibelius, e il finale degli \"Studi Sinfonici\" di Robert Schumann. Altri nastri includono brevi estratti dalla \"Fantasia corale\" di Beethoven, la melodia tradizionale \"The Streets of Cairo, or the Poor Little Country Maid\", violini da \"A Day in the Life\", e la voce di George Martin che dice: \u00abGeoff, put the red light on\u00bb. Parte della canzone araba \"Awal Hamsa\" di Farid al-Atrash \u00e8 udibile a circa 7 minuti del brano. Sono presenti anche estratti di musica lirica non identificati, frasi di mellotron al contrario, violini ed effetti sonori, un duetto tra oboe e corno inglese, una chitarra elettrica ed altri strumenti suonati al contrario.\nSequenza sull'album e pubblicazione.\nDurante la compilazione della scaletta sequenziale dei brani per l'album \"The Beatles\", due frammenti inediti furono inclusi tra la traccia precedente (\"Cry Baby Cry\") e \"Revolution 9\". Il primo \u00e8 \"Can You Take Me Back?\", un'improvvisazione canora di McCartney che era stata catturata su nastro durante le sedute di registrazione per \"I Will\". La seconda \u00e8 un frammento di conversazione nella cabina di regia in studio dove Alistair Taylor chiede \"perdono\" a George Martin per non avergli portato una bottiglia di Claret, e poi lo chiama per scherzo \"puttana sfacciata\" (\"cheeky bitch\").\n\"Revolution 9\" venne pubblicata come quinta traccia sulla quarta facciata del doppio album \"The Beatles\" (detto anche \"White Album\" o \"Doppio Bianco\"). Senza interruzioni nella sequenza da \"Cry Baby Cry\" a \"Revolution 9\", il punto di giuntura nella traccia \u00e8 variato nelle molteplici ristampe successive del disco. Alcune versioni hanno la conversazione alla fine di \"Cry Baby Cry\", portando cos\u00ec la durata totale di \"Revolution 9\" a 8:13, mentre altre edizioni fanno iniziare \"Revolution 9\" con la conversazione, aumentando quindi la durata a 8:22.\nAccoglienza.\nL'insolita natura polemica e sperimentale di \"Revolution 9\" favor\u00ec un'ampia gamma di giudizi sulla traccia. Mark Lewisohn riassunse la reazione pubblica alla pubblicazione del pezzo: \"... molti ascoltatori la detestarono subito, gli appassionati dei Beatles \"cercarono\" di capirla\". I critici musicali Robert Christgau e John Piccarella definirono il brano \"un anti-capolavoro\" e fecero notare come, in effetti, \"per otto minuti di un album ufficialmente intitolato \"The Beatles\", non ci fossero i Beatles\". Jann Wenner fu pi\u00f9 accondiscendente, scrivendo che \"Revolution 9\" era \"magnificamente organizzata\" e che aveva maggiore impatto politico rispetto a \"Revolution 1\". Ian MacDonald ricord\u00f2 come \"Revolution 9\" evocasse un'epoca di distruzione rivoluzionaria e le conseguenze della stessa, e come fosse dal punto di vista culturale \"uno degli atti pi\u00f9 significativi mai fatti dai Beatles\".\nIn recensioni pi\u00f9 recenti, \"The New Rolling Stone Album Guide\" scrisse che \"Revolution 9\" era \"giustamente malfamata\", ma \"pi\u00f9 divertente di \"Honey Pie\" o \"Yer Blues\"\". Il recensore di Pitchfork Mark Richardson scrisse che \"il pi\u00f9 grande gruppo pop del mondo espose milioni di fan ad un pezzo d'arte d'avanguardia davvero grande e certamente spaventoso\".\nScrivendo sulla rivista \"Mojo\" nel 2003, Mark Paytress dichiar\u00f2 come \"Revolution 9\" rimanga \"il pezzo pi\u00f9 impopolare che i Beatles abbiano mai prodotto\", ma sia comunque allo stesso tempo anche la loro \"registrazione pi\u00f9 straordinaria\".\nNel suo saggio \"Revolution - Il '68 dei Beatles\" pubblicato nel 2018, Francesco Brusco, concorde con il giudizio espresso da Ian MacDonald, a proposito di \"Revoluiton 9\" scrive: \"Ascoltando \"Revolution 9\" [...] ci si rende conto di quanto Lennon sia assai pi\u00f9 perspicace esteticamente e politicamente della maggior parte dei compositori d'avanguardia del tempo e di come il suo genio, fedele alla forma di stampo \"popular\" anche quando apparentemente ne \u00e8 pi\u00f9 lontano, sappia rendere quasi orecchiabile un collage di nastri tagliati.\"\nNella cultura di massa.\nI riferimenti negli omicidi di Charles Manson.\n\"Revolution 9\" \u00e8 anche noto per essere stato usato nel processo contro Charles Manson. L'avvocato Vincent Bugliosi della polizia distrettuale di Los Angeles disse infatti che Manson credeva che il titolo del brano fosse un gioco di parole su \"Rivelazione 9\" (\"revelation 9\"), e si riferisse al racconto biblico dell'Apocalisse. Manson avrebbe identificato i Beatles con i quattro angeli dell'Apocalisse, ritenendo che essi stessero istigando lui e altri seguaci a dar vita a un nuovo ordine mondiale attraverso una \"guerra razziale\". Gi\u00e0 un altro brano dei Beatles, \"Helter Skelter\" (questa volta di McCartney) era divenuto famoso per lo stesso motivo.\nTurn Me On, Dead Man.\nIl brano \u00e8 stato anche indicato dai sostenitori della leggenda della morte di Paul McCartney come foriero di \"indizi\" a supporto di tale ipotesi. \"Revolution 9\" comincia con una voce che scandisce tre volte le parole: \"\u00abNumber nine\u00bb\", che se ascoltate al contrario suonerebbero come: \"\u00abTurn me on, dead man\u00bb\" (\"eccitami, uomo morto\"); il numero 9 si riferirebbe sia alla somma delle lettere che compongono il nome McCartney (nove, appunto), sia al giorno della presunta morte (il 9 novembre 1966). Fra i rumori che compongono questo brano (non propriamente musicale) c'\u00e8 anche una frenata d'automobile e uno schianto, e ascoltando la traccia al contrario si sentirebbe una voce che grida: \"\u00abGet Me Out! Get Me Out!\u00bb\" (\"Tiratemi fuori! Tiratemi fuori!\") presumibilmente dall'auto in fiamme, un coro che sembra ripetere: \"\u00abPaul is dead, Paul is dead\u00bb\", e una voce che grida velocemente: \"\u00abI'm died!\u00bb\" (\"Io sono morto!\"), dopodich\u00e9 si sentono delle urla, commenti su un chirurgo e un dentista che non avrebbero fatto bene il loro lavoro (sul sosia di Paul) e altre amenit\u00e0 del genere. Infine ci sono anche delle voci (probabilmente quelle di Lennon e Harrison) che dicono: \"\u00abThe watusi... The twist... Eldorado...\u00bb\" e che, se ascoltate al contrario, sembrano dire: \"\u00abPaul is dead... since the... his suicide\u00bb\" (\"Paul \u00e8 morto... fin dal... suo suicidio\").\nParodia ne \"I Simpson\".\n\"Revolution 9\" \u00e8 stata parodiata nell'episodio \"Il quartetto vocale di Homer\", della quinta stagione della serie televisiva \"I Simpson\", dove i \"Re Acuti\" (\"Be Sharps\" in originale) ripercorrono pi\u00f9 o meno la carriera dei Beatles. Barney Gumble (accompagnato dalla sua \"nuova fidanzata\", un'artista concettuale giapponese chiaramente ispirata a Yoko Ono), propone ai perplessi compagni di gruppo una sua nuova composizione costituita unicamente da una voce femminile che ripete \"Number Eight\" seguita da un rutto. La canzone si intitola \"Number 8\".\nCover.\nLa band Weeds di Kurt Hoffman esegu\u00ec \"Revolution #9\" nell'album del 1992 \"Live at the Knitting Factory: Downtown Does the Beatles\" (Knitting Factory Records). I Phish eseguirono l'intera \"Revolution 9\" (insieme a tutte le altre canzoni del \"White Album\") nel corso del loro concerto di Halloween del 1994, pubblicato nel 2002 sull'album \"Live Phish Volume 13\". Il gruppo dance rock australiano Def FX incise una versione di \"Revolution 9\" includendola nell'album \"Majick\" del 1996. Little Fyodor registr\u00f2 una cover del brano nel 1987 e la pubblic\u00f2 su CD single nel 2000. Gli Shazam incisero una cover di \"Revolution #9\" inclusa come traccia finale del loro mini-album \"Rev9\" pubblicato nel 2000. Nel 2008, l'ensemble di musica classica contemporanea Alarm Will Sound trascrisse una versione orchestrale di \"Revolution 9\" da loro poi eseguita in tour. Anche il trio jazz The Neil Cowley Trio registr\u00f2 \"Revolution 9\" e \"Revolution\" per la rivista \"Mojo\". \"Revolution 9\" \u00e8 inoltre stata d'ispirazione per il gruppo punk United Nations che intitol\u00f2 il proprio album \"Resolution 9\" e per Marilyn Manson che come B-side del singolo \"Get Your Gunn\" inser\u00ec la traccia \"Revelation #9\".\nAltri brani sperimentali dei Beatles.\n\"Revolution 9\" fu certamente il brano pi\u00f9 avant garde della produzione beatlesiana. C'\u00e8 un'altra registrazione, addirittura leggendaria, dello stesso tipo; \u00e8 meno nota in quanto non \u00e8 stata pubblicata su nessun album. Si tratta di \"Carnival of Light\", di McCartney, registrata dai Beatles durante le sessioni di \"Sgt. Pepper's Lonely Hearts Club Band\", il 5 gennaio 1967. Questa traccia, della durata di 13:48, fu anch'essa un miscuglio di rumori e suoni di vario tipo, soprattutto ticchettii di orologi. La canzone non \u00e8 mai stata pubblicata n\u00e9 su album e non ha avuto diffusione neppure in forma di bootleg; si sa comunque che nel 1996 Harrison si \u00e8 opposto alla sua inclusione nell'album \"Anthology 2\"."}
{"id": "1294747", "revid": "124123", "url": "https://it.wikipedia.org/wiki?curid=1294747", "title": "Morti nel 1642", "text": ""}
{"id": "1294748", "revid": "1305772", "url": "https://it.wikipedia.org/wiki?curid=1294748", "title": "Wrong Turn", "text": "Wrong Turn () \u00e8 un termine inglese per indicare un'azione sbagliata, letteralmente \u00absvolta sbagliata\u00bb. "}
{"id": "1294752", "revid": "124123", "url": "https://it.wikipedia.org/wiki?curid=1294752", "title": "Nati nel 1545", "text": ""}
{"id": "1294753", "revid": "124123", "url": "https://it.wikipedia.org/wiki?curid=1294753", "title": "Morti nel 1545", "text": ""}
{"id": "1294756", "revid": "124123", "url": "https://it.wikipedia.org/wiki?curid=1294756", "title": "Nati nel 1743", "text": ""}
{"id": "1294757", "revid": "124123", "url": "https://it.wikipedia.org/wiki?curid=1294757", "title": "Morti nel 1743", "text": ""}
{"id": "1294762", "revid": "124123", "url": "https://it.wikipedia.org/wiki?curid=1294762", "title": "Nati nel 1419", "text": ""}
{"id": "1294764", "revid": "2194416", "url": "https://it.wikipedia.org/wiki?curid=1294764", "title": "Incaricato d'affari", "text": "Incaricato d'affari (in francese charg\u00e9 d'affaires), nel diritto internazionale \u00e8 attribuito ad agenti diplomatici a capo di una sede diplomatica, ma con rango inferiore rispetto a quello di ambasciatore. In base alla durata dell'incarico (permanente o provvisoria) \u00e8 possibile avere due diverse tipologie.\nDiritto internazionale.\n\u00c8 detto \"incaricato d'affari\" l'agente diplomatico di minor rango secondo la gerarchia stabilita durante il Congresso di Vienna e poi accolta nella Convenzione di Vienna sulle relazioni diplomatiche. Pu\u00f2 essere posto a capo di una missione diplomatica, nel qual caso \u00e8 detto \"ministro incaricato d'affari\" oppure \"incaricato d'affari en titre\" (\"e.t.\") o \"en pied\" (\"e.p.\") e ha la precedenza rispetto agli altri diplomatici appartenenti alla stessa classe. A differenza dei diplomatici di rango superiore, non \u00e8 accreditato tra capi di Stato ma solamente tra ministri degli affari esteri. Di fatto, una missione diplomatica con a capo un incaricato d'affari \u00e8 oggi un'eventualit\u00e0 estremamente rara. \n\u00c8 detto \"incaricato d'affari ad interim\" (\"a.i.\") il ministro plenipotenziario o, in mancanza, l'agente diplomatico pi\u00f9 alto in grado addetto ad una missione diplomatica, che sostituisce temporaneamente il capo missione in caso di assenza o impedimento oppure quando non \u00e8 stato nominato o \u00e8 stato richiamato dallo Stato accreditante per difficolt\u00e0 nelle relazioni con l'accreditatario. L'incaricato d'affari \"ad interim\" non viene formalmente accreditato, ma \u00e8 solamente notificato dal capo della missione diplomatica (o dal proprio ministro degli affari esteri) al ministro degli affari esteri dello Stato presso cui \u00e8 inviato. Il caso pi\u00f9 noto \u00e8 costituito dai capi missione Statunitensi e Cubani a L'Avana e Washington nel periodi di ripresa delle relazioni diplomatiche: dopo la brusca interruzione avvenuta nel 1961 e la creazione nel 1977 di una \"Sezioni di interessi\" presso le rispettive Ambasciate svizzere (che formalmente tutelava gli interessi delle due nazioni, in qualit\u00e0 di potenza protettrice), a seguito degli accordi di normalizzazione delle relazioni nel periodo fra il 2015 e il 2017 le rispettive ambasciate sono state rette da incaricati d'affari \"at interim\", prima che il ruolo venisse assunto regolarmente da ambasciatori."}
{"id": "1294766", "revid": "124123", "url": "https://it.wikipedia.org/wiki?curid=1294766", "title": "Nati nel 1501", "text": ""}
{"id": "1294767", "revid": "124123", "url": "https://it.wikipedia.org/wiki?curid=1294767", "title": "Morti nel 1501", "text": ""}
{"id": "1294773", "revid": "124123", "url": "https://it.wikipedia.org/wiki?curid=1294773", "title": "Nati nel 1625", "text": ""}
{"id": "1294776", "revid": "124123", "url": "https://it.wikipedia.org/wiki?curid=1294776", "title": "Morti nel 1625", "text": ""}
{"id": "1294785", "revid": "124123", "url": "https://it.wikipedia.org/wiki?curid=1294785", "title": "Nati nel 1697", "text": ""}
{"id": "1294787", "revid": "124123", "url": "https://it.wikipedia.org/wiki?curid=1294787", "title": "Morti nel 1697", "text": ""}
{"id": "1294788", "revid": "132266", "url": "https://it.wikipedia.org/wiki?curid=1294788", "title": "Incaricato d'affari ad interim", "text": ""}
{"id": "1294789", "revid": "124123", "url": "https://it.wikipedia.org/wiki?curid=1294789", "title": "Nati nel 1413", "text": ""}
{"id": "1294791", "revid": "124123", "url": "https://it.wikipedia.org/wiki?curid=1294791", "title": "Morti nel 1413", "text": ""}
{"id": "1294793", "revid": "132266", "url": "https://it.wikipedia.org/wiki?curid=1294793", "title": "Charg\u00e9 d'affaires", "text": ""}
{"id": "1294796", "revid": "124123", "url": "https://it.wikipedia.org/wiki?curid=1294796", "title": "Nati nel 1409", "text": ""}
{"id": "1294797", "revid": "124123", "url": "https://it.wikipedia.org/wiki?curid=1294797", "title": "Morti nel 1409", "text": ""}
{"id": "1294799", "revid": "124123", "url": "https://it.wikipedia.org/wiki?curid=1294799", "title": "Nati nel 1399", "text": ""}
{"id": "1294801", "revid": "124123", "url": "https://it.wikipedia.org/wiki?curid=1294801", "title": "Morti nel 1399", "text": ""}
{"id": "1294802", "revid": "767487", "url": "https://it.wikipedia.org/wiki?curid=1294802", "title": "Sonda CTD", "text": "La sonda CTD \u00e8 un dispositivo che contiene la strumentazione necessaria per la misura della Conduttivit\u00e0 elettrica (C), della Temperatura (T) e della Profondit\u00e0 (D) dell'acqua. Allo stato attuale la maggioranza dei CTD \u00e8 pensata e realizzata per il monitoraggio di vari parametri fisici, chimici e biologici nell'ambito degli studi oceanografici.\nGeneralit\u00e0.\nLo strumento di misura \u00e8 spesso montato all'interno di una struttura che contiene un certo numero di alloggiamenti per il campionamento dell'acqua.\nIl dispositivo viene controllato a bordo di una nave da un gruppo di scienziati, che decidono la velocit\u00e0 di discesa, monitorano costantemente i tre parametri citati ed eventualmente chiudono una delle bottiglie per raccogliere i campioni di acqua.\nIl CTD \u00e8 collegato alla nave per mezzo di un sensore ad antenna, attraverso il quale i dati sono inviati direttamente ad un PC presente a bordo e visualizzati dagli scienziati in \"real time\". Una della applicazioni che interessano \u00e8 l'identificazione delle correnti idrotermali, determinate dalla temperatura e dalla salinit\u00e0. Allo stesso tempo si possono inviare dati al sistema di misura, come ad esempio il segnale di chiusura degli alloggiamenti per il campionamento.\nUna volta issata a bordo la struttura gli scienziati possono effettuare analisi chimiche e biologiche dei campioni d'acqua raccolti, o portarli in laboratorio.\nCampionamento.\nLa tecnica di campionamento standard \u00e8 molto semplice, ed \u00e8 definita \"vertical CTD cast\". Innanzitutto gli scienziati scelgono una posizione geografica d'interesse, la raggiungono con la nave e vi stazionano per pi\u00f9 tempo possibile, in dipendenza dalle capacit\u00e0 della nave e dalle condizioni del tempo. Il CTD viene calato lungo la verticale, fino a pochi metri di distanza dal fondale marino, e poi viene issato nuovamente. Nel frattempo esegue il monitoraggio ed il campionamento.\nIl parametro che consente di riconoscere la natura e l'identit\u00e0 di una \"corrente marina\" con buona attendibilit\u00e0 \u00e8 la densit\u00e0 dell'acqua, che dipende dalla concentrazione salina, dalla temperatura e dalla pressione.\nSensoristica.\nUno dei task pi\u00f9 importanti nel progetto e nella realizzazione di un CTD consiste nella scelta dei sensori che verranno assemblati. Per quanto riguarda la misura della temperatura attualmente si usano soprattutto termoresistori (Rt) o resistenze al platino (Pt). In Rt la resistivit\u00e0 e, di conseguenza, la sensibilit\u00e0, sono maggiori, ma la caratteristica di trasduzione \u00e8 non lineare.\nI sensori di conducibilit\u00e0 elettrica si possono suddividere in due classi, ad elettrodi o ad induzione, a seconda del principio fisico di funzionamento. La tipologia ad elettrodi offre un'ottima accuratezza e una buona protezione dai disturbi. Tuttavia la costante di tempo \u00e8 abbastanza elevata, a differenza della seconda tipologia.\nI sensori ad induzione, inoltre, sono pi\u00f9 stabili e di facile manutenzione, ma meno precisi e pi\u00f9 sensibili ad interferenza elettromagnetica.\nAnche i sensori di pressione possono essere scelti all'interno di due grandi famiglie: i piezoresistivi e le celle di carico. Allo stato attuale la massima accuratezza raggiungibile \u00e8 di circa 0,01%FS (Digiquartz), cio\u00e8 la decimillesima parte del fondo scala.\nMercato e Ricerca.\nI CTD progettati e realizzati negli USA sono di certo quelli con le tecnologie pi\u00f9 avanzate e con le migliori caratteristiche metrologiche (accuratezza, sensibilit\u00e0, \u2026). Non a caso il mercato mondiale nell'ambito del monitoraggio ambientale oceanografico\n\u00e8 dominato da alcune aziende statunitensi, come SeaBird, FSI, IO, YSI e altre. In Giappone la ricerca \u00e8 tesa a sviluppare vari task:\nIn Europa i paesi interessati allo sviluppo dei CTD sono l'Inghilterra, l'Italia e la Norvegia. La ricerca \u00e8 tesa a migliorare le qualit\u00e0 metrologiche degli strumenti, sviluppando nuovi sensori come le celle di conducibilit\u00e0 a sette elettrodi.\nFino ad oggi i CTD sono stati applicati nelle ricerche oceanografiche per lo studio di fenomeni macroscopici, come il tracciamento delle correnti geotropiche, scoperte proprio grazie a questo tipo di strumento. Molti fenomeni atmosferici correlati allo\nscambio di masse d'aria oceaniche sono indagati attraverso parametri monitorati con i CTD. Si cita al riguardo l'uragano El Ni\u00f1o. Inoltre Attraverso uno di questi dispositivi \u00e8 possibile calibrare e validare i sensori remoti presenti nei satelliti oceanici.\nPer tutti questi motivi i CTD sono gi\u00e0 allo stato attuale degli strumenti molto importanti. Tuttavia \u00e8 grande l'interesse nello sviluppo di ulteriori task.\nUna prima strada da seguire ha come m\u00e8ta la razionalizzazione delle dimensioni e del consumo energetico e la multifunzionalit\u00e0. Ad esempio possono essere montati a bordo sensori chimici, per la misura del pH e dell'ossigeno disciolto, biologici ed ottici,\na fluorescenza.\nD'altra parte alcuni ricercatori sono interessati dall'aumento della velocit\u00e0 di acquisizione e di memorizzazione dei CTD. In sostanza \u00e8 molto importante aumentare la risoluzione temporale e spaziale del sistema di misura. Come esempio si consideri il\nCTD sviluppato dalla Woods Hole Oceanographic Institution (WHOI). Tale dispositivo implementa una cella di conducibilit\u00e0 a quattro elettrodi, compensata con un termistore e dotata di elettronica ad auto - calibrazione. La geometria della cella \u00e8 ottimizzata mediante lo studio agli elementi finiti del modello del campo elettrico. Ci sono due trasduttori di temperatura, per migliorare il tempo di risposta e minimizzare, in tal modo, gli spike nelle stime della concentrazione salina.\nUn altro filone di studi \u00e8 animato dal tentativo di rendere pi\u00f9 veloci le operazioni di discesa e risalita dei CTD. Tale compito pu\u00f2 essere assolto montando il CTD su dei veicoli Remotely Operated Vehicle (ROV) o Autonomous Underwater Vehicle (AUV). Nel primo caso \u00e8 stato realizzato un apposito AUV che contiene alcuni sensori di base ed ha la possibilit\u00e0 di ospitarne altri, ad esempio per la misura del pH e dell'ossigeno disciolto."}
{"id": "1294804", "revid": "123527447", "url": "https://it.wikipedia.org/wiki?curid=1294804", "title": "She Will Be Loved", "text": "She Will Be Loved \u00e8 un singolo del gruppo musicale statunitense Maroon 5, pubblicato il 27 luglio 2004 come terzo estratto dal primo album in studio \"Songs About Jane\".\nIl singolo ha raggiunto la quinta posizione della Billboard Hot 100, divenendo il secondo nella carriera del gruppo a raggiungere la Top 10, e la quarta nella Official Singles Chart britannica. La canzone ha raggiunto la 1\u00aa posizione in Australia ed \u00e8 rimasta in cima alla classifica per 5 settimane non consecutive; \u00e8 stata anche 2\u00b0 in America Latina diventando il secondo singolo consecutivo dei Maroon 5 nella Top 3.\nNel brano Adam Levine fa uso dell'Auto-Tune.\nVideo musicale.\nNel videoclip, prodotto da Oil Factory e diretto da Sophie Muller, compare un ragazzo (interpretato dal cantante Adam Levine) che ha un'avventura con la madre (interpretata da Kelly Preston) della sua ragazza (interpretata da Corinne Carrey). Il video \u00e8 basato sul film con Dustin Hoffman \"Il laureato\", sebbene la storia tra la madre e il ragazzo viene raccontata da un punto di vista pi\u00f9 compassionevole rispetto al punto di vista abbastanza umoristico che \u00e8 presente nel film.\nCover.\nBlake Lewis, il secondo classificato nella sesta stagione di \"American Idol\", ha cantato la canzone nello show il 23 maggio 2007. La versione originale della canzone cos\u00ec \u00e8 rientrata nella Digital Songs alla 45\u00aa posizione quella settimana. Dopo la fine di \"Idol\", il cantante ha cantato la canzone in vari show televisivi."}
{"id": "1294806", "revid": "508036", "url": "https://it.wikipedia.org/wiki?curid=1294806", "title": "Lago di Alleghe", "text": "Il lago di Alleghe \u00e8 un lago di sbarramento delle Dolomiti, situato in provincia di Belluno e diviso tra i comuni di Alleghe (met\u00e0 orientale) e Rocca Pietore (met\u00e0 occidentale).\nDescrizione.\nSi \u00e8 formato nel 1771 in seguito a una frana che ha ostruito il corso del torrente Cordevole, il quale ne rappresenta il principale immissario e l'unico emissario. Si contano oltre a questo numerosi tributari minori, dei quali si cita il torrente Zunaia.\nI principali abitati affacciati al lago sono Alleghe stessa (verso la met\u00e0 della sua riva sinistra) e Masar\u00e9 (alla fine, su entrambe le rive).\n\u00c8 tuttavia grazie al lago se oggi Alleghe rappresenta una delle pi\u00f9 rinomate localit\u00e0 turistiche dolomitiche, grazie alla bellezza delle acque in cui si specchiano le pareti del monte Civetta.\nLe sue acque sono anche utilizzate per far funzionare una centrale idroelettrica.\nStoria.\nIl lago si origin\u00f2 nella notte dell'11 gennaio 1771 quando dal Piz, modesta altura localizzata alla destra del Cordevole, si stacc\u00f2 una rovinosa frana che travolse il villaggio di Riete, seppellendo l'abitato di Marin e in parte Fusine e causando la morte di 49 persone. Il monte, come narrano le cronache, aveva gi\u00e0 dato in passato cenni della sua instabilit\u00e0 con la caduta di sassi, ma nulla avrebbe fatto supporre un simile evento.\nL'ostruzione della valle causata dai detriti della frana sbarr\u00f2 la naturale via di deflusso delle acque del Cordevole con la conseguente formazione del lago. Le acque dell'invaso che si stava formando incominciarono a sommergere la campagna circostante e il villaggio di Peron, che giaceva nel fondo valle, fu presto sommerso; nelle settimane successive tocc\u00f2 analoga sorte ai villaggi di Soracordevole, Sommariva, Costa e Torre: 208 persone dovettero abbandonare ogni loro avere sotto le acque minacciose del lago e cercare, nella rigida stagione, un ricovero di fortuna.\nCi vollero due mesi perch\u00e9 il lago riuscisse a superare il macereto della frana e tracimare, anche se alla fine di gennaio era praticamente gi\u00e0 formato. A nulla valsero ispezioni, progetti di ingegneri e tecnici che la Repubblica di Venezia invi\u00f2 per porre rimedio e scongiurare la formazione del lago. La frana era troppo grande e vasta per riuscire a scavare un canale che ne facesse defluire le acque abbassandone almeno in parte il livello e in tal modo permettesse di recuperare alcune campagne e qualche villaggio.\nUn progetto di massima, subito abbandonato per la sua impraticabilit\u00e0, indicava che per realizzare lo scavo del canale si sarebbero dovuti impiegare duemila uomini per quattro mesi, uno sforzo troppo superiore ai mezzi dell'epoca.\nQuando ormai la situazione sembrava stabilizzarsi una nuova sventura colp\u00ec il paese: il primo maggio dello stesso anno un residuo di \"terra e sassi\u201d, come riportano le testimonianze, si stacc\u00f2 dalla montagna precipitando nel lago. La violenza di questa nuova frana, probabilmente causata dalle piogge torrenziali che interessarono tutta la zona in quella primavera, anche se di minor entit\u00e0 rispetto alla prima, provoc\u00f2 un'onda che si abbatt\u00e9 sulla costa di Alleghe distruggendo la canonica, parte della chiesa ed alcune altre case risparmiate dalla formazione del lago. Miracolosamente solo tre furono le vittime: due serve del curato e un \"fabbricator di barche\" che era stato inviato dalla Serenissima per costruire delle imbarcazioni che avrebbero dovuto servire a ripristinare le comunicazioni interrotte dalle frana e dalle acque del lago.\nAlla sua formazione il bacino aveva una lunghezza di quattro chilometri, maggiore di quella attuale, lambendo l'abitato di Caprile, e aveva una profondit\u00e0 di circa 55 metri.\nLa formazione del lago ebbe grande risonanza non solo tra le massime magistrature della Repubblica, che dopo un primo momento di sconcerto e di incredulit\u00e0 organizzarono un piano di aiuti alle popolazioni colpite, ma interess\u00f2 anche gli ambienti accademici e venne accuratamente descritta da Antonio Stoppani in un capitolo del suo libro \"Il Bel Paese\"."}
{"id": "1294810", "revid": "124123", "url": "https://it.wikipedia.org/wiki?curid=1294810", "title": "Nati nel 1290", "text": ""}
{"id": "1294815", "revid": "124123", "url": "https://it.wikipedia.org/wiki?curid=1294815", "title": "Vladimir Sel'kov", "text": "Specializzato nel dorso ha vinto tre medaglie d'argento alle Olimpiadi di Barcellona 1992 e Atlanta 1996. Una individuale nei 200\u00a0m dorso e due nelle staffette 4x100\u00a0m misti."}
{"id": "1294816", "revid": "15756", "url": "https://it.wikipedia.org/wiki?curid=1294816", "title": "Gruppo Cremonini", "text": "Il Gruppo Cremonini \u00e8 una multinazionale italiana che opera nel settore alimentare. \u00c8 stata fondata in provincia di Modena nel 1963 da Luigi Cremonini.\nFu quotata alla Borsa Italiana dal 1998 al 2008, quando fu delistata a causa della sua trasformazione da capogruppo industriale in holding di partecipazioni a seguito della quotazione delle societ\u00e0 operative MARR S.p.A. e la joint venture con JBS S.A.\nStoria.\nLuigi Cremonini, nato a Savignano sul Panaro, figlio di piccoli agricoltori e diploma di perito agrario a Modena, a 19 anni ha un piccolo allevamento suino per poi passare al settore bovino e lavorare per un gruppo cooperativo. Nel 1963 fonda insieme al fratello Giuseppe una piccola attivit\u00e0 di macelleria che tre anni pi\u00f9 tardi, nel 1966 si specializza nella macellazione e produzione di carni bovine con il nome Italca.\nNegli anni Settanta l'azienda si allarga nel settore dei salumi, negli anni Ottanta si espande nella ristorazione commerciale acquisendo la catena di fast food Burghy per poi cederla al colosso McDonald's a met\u00e0 degli anni novanta in cambio della concessione di fornire in esclusiva la carne bovina ai fast food del gruppo americano in Italia e buona parte d'Europa, aprendo i primi ristoranti e bar nelle stazioni ferroviarie e rilevando la riminese MARR specializzata nella distribuzione, nel 1991 acquisisce e rilancia la Montana, azienda storica specializzata nella carne in scatola.\nNel 2001, con Vincenzo Cremonini, figlio di Luigi, master in \"business administration\" alla Boston University, alla guida del gruppo nel ruolo di amministratore delegato, \u00e8 fondata la catena di steakhouse Roadhouse Grill. E tramite Inalca (in cui entra con il 28% del capitale la Cassa Depositi e Prestiti, CDP) \u00e8 avviata la diversificazione anche all'estero, in Spagna, in Russia e in vari paesi dell'Africa, dall'Algeria al Congo, dal Mozambico alla Costa d'Avorio. In seguito saranno aperti stabilimenti in Polonia e a Toronto, in Canada (in joint venture con Joe Vitale), una piattaforma in Kazakistan e saranno acquisite due societ\u00e0 (Fresco Gourmet e Itons) in Australia..\nNel 2013 il gruppo Cremonini compie 50 anni. Con un fatturato di 3,5 miliardi di euro e 12.500 dipendenti l'azienda si piazza al terzo posto in Italia nel settore alimentare e vanta anche del primato in Europa nel settore delle carni bovine.\nNel gennaio 2016 il gruppo rileva da Generale Conserve, societ\u00e0 operante nel mercato delle conserve e del tonno in scatola, lo storico marchio italiano di carne in scatola Manzotin, diretto concorrente della carne Montana.\nLe attivit\u00e0.\nNei prodotti destinati al consumatore finale, Cremonini \u00e8 noto con lo storico marchio Montana che oltre alla carne in scatola, oggi commercializza prodotti di carne fresca e surgelata, opera nel settore dei salumi, con vari prodotti DOP e IGP, e in quello dei panini e snack. La storia completa di Montana \u00e8 stata riassunta nel libro \"Mezzogiorno di cuoco. Montana: cinquant'anni di storia, di pubblicit\u00e0, di alimentazione italiana\", scritto da Giuseppe Romano e pubblicato da Marsilio nel 2008.\nIn Italia Cremonini ha gestito per anni la ristorazione a bordo dei treni; gli appalti per i servizi della ristorazione a bordo treno per Alta Velocit\u00e0, Eurostar e Mini-Bar a far data dal 1\u00ba luglio 2009 \u00e8 stata per\u00f2 vinta da Treno Servizi Integrati S.r.l., (Compagnie des Wagon-Lits, gruppo Accor S.A.) con il marchio T&amp;B Tanto e Buono, per i successivi 3 anni, con un appalto da 83 milioni di euro. Cremonini ha fatto ricorso al TAR del Lazio avverso l'aggiudicazione di uno dei due lotti ma il ricorso \u00e8 stato respinto; la situazione si \u00e8 ulteriormente complicata al momento dell'intimazione di Trenitalia in merito al cambio di gestore avvenuta il 3 agosto.\nDati economici.\nNel 2017 ha registrato ricavi per 4,03 miliardi di euro, realizzati per il 47% con la produzione di carni bovine salumi e snack, per il 14% con la ristorazione e per 39% con la distribuzione; l'export incide per il 30%. Ebitda di 271,6 milioni pari al 6,7% del fatturato, Ebit di 161,6 milioni (4%), utile netto di 45,4 milioni. I dipendenti sono 16.000. Nel 2018 ha registrato un fatturato di 4,184 miliardi, Edibta a 289,4 milioni, utile netto a 51,6.\nControversie giudiziarie.\nNel novembre 2015 Luigi e Vincenzo Cremonini sono stati condannati dal Tribunale di Milano a 3 anni e a una multa di 150.000 euro per insider trading in merito all'acquisto di titoli del gruppo prima dell'Opa lanciata in Borsa nel 2008 per togliere il titolo dal listino. Alla Consob, parte civile, \u00e8 stato assegnato un risarcimento di 100.000 euro.\nCritiche.\nIl gruppo Cremonini \u00e8 stato duramente criticato nella puntata di \"Report\" \"Il re della Bistecca\", andata in onda il 13 novembre 2005. In particolare nella puntata veniva ipotizzato che l'Inalca, una controllata del gruppo, potesse aver venduto ad una ditta di omogeneizzati carne di bovino adulto spacciandola per carne di bovino al di sotto dei 24 mesi di et\u00e0, e soprattutto accusando il gruppo di aver spedito partite di carne avariata in paesi in via di sviluppo, allo scopo di ricevere dei finanziamenti dall'Unione Europea.\nLe informazioni diffuse da \"Report\" sono state oggetto anche di un'altra indagine della Procura di Roma: anche in questo caso il Tribunale ha deciso per l'archiviazione, in data 25 maggio 2007, perch\u00e9 il fatto non sussiste.\nQueste critiche sono state riprese anche da Beppe Grillo in un intervento nel suo famoso blog.\nL'industriale Cremonini querel\u00f2 Daniele Luttazzi per aver riportato, nel corso della quinta puntata dello spettacolo \"Satyricon\", una notizia del \"Corriere della Sera\".\nLa notizia riguardava alcune indagini dei NAS, che avevano portato al sequestro di un capannone Inalca a Rieti, con 130 quintali di carni avariate. Le carni nauseabonde, piene di vermi e muffa, secondo gli inquirenti di notte venivano lavorate per ricavarci chiss\u00e0 cosa, e Cremonini era stato denunciato per responsabilit\u00e0 in tali traffici. L'Inalca aveva in precedenza citato in giudizio \"Corriere della Sera\" e \"Il Messaggero\" sentendosi diffamata da alcuni articoli (compreso quello citato da Luttazzi) \nLuttazzi nel frattempo , dato che si era limitato a citare la notizia letta sul \"Corriere della Sera\", e a farci una battuta in riferimento ad un dolce al cioccolato a forma di escremento:"}
{"id": "1294819", "revid": "147225", "url": "https://it.wikipedia.org/wiki?curid=1294819", "title": "Konqi Konqueror", "text": ""}
{"id": "1294821", "revid": "124123", "url": "https://it.wikipedia.org/wiki?curid=1294821", "title": "Nati nel 1350", "text": ""}
{"id": "1294822", "revid": "838137", "url": "https://it.wikipedia.org/wiki?curid=1294822", "title": "Nebridio", "text": "Biografia.\nNativo dell'Etruria, fece carriera nell'amministrazione imperiale.\nNel 354, numerosi briganti isaurici assediavano a Seleucia sul Calicadno le truppe del \"comes\" Castricio. Il cesare Costanzo Gallo affid\u00f2 a Nebridio, che era succeduto ad Onorato alla carica di \"comes Orientis\", l'incarico di aiutare il \"comes\" assediato; Nebridio raccolse ovunque le truppe disponibili e mosse celermente verso Seleucia; alla notizia dell'arrivo di un altro esercito, i briganti si dispersero per le loro inaccessibili montagne; \u00e8 da notare il fatto che sebbene Nebridio fosse un funzionario civile, abbia comandato personalmente le truppe. Nebridio fu \"comes Orientis\" fino al 358, quando venne sostituito da Domizio Modesto.\nEra \"quaestor sacri palatii\" del cesare Giuliano, in Gallia, nel 360. In quell'anno le truppe acclamarono imperatore Giuliano, che era cugino dell'imperatore Costanzo II e fratello di Gallo; Costanzo, per mostrare il proprio potere a Giuliano, gli impose di accettare solo il rango di cesare, e gli impose la nomina di diversi ufficiali, tra cui quella di Nebridio a prefetto del pretorio delle Gallie. I soldati si schierarono per\u00f2 dalla parte di Giuliano, confermandolo augusto; solo l'incarico di Nebridio fu effettivo, in quanto conforme ai desideri di Giuliano. Quando Giuliano ricevette l'ordine di Costanzo di inviargli le sue truppe migliori per la campagna contro i Sasanidi, Giuliano decise di muovere guerra al cugino, e chiese a soldati e ufficiali di giurargli lealt\u00e0; tutti lo fecero, ad eccezione di Nebridio, il quale afferm\u00f2 di non poter tradire il giuramento di lealt\u00e0 verso Costanzo, che lo aveva ampiamente beneficato. Quando vennero a sapere questo, i soldati di Giuliano tentarono di ucciderlo, ma Nebridio si gett\u00f2 ai piedi di Giuliano, e questi gli salv\u00f2 la vita ricoprendolo col proprio mantello; cionondimeno, Giuliano lo rimosse dall'incarico, permettendogli di ritirarsi a vita privata ovunque volesse, e Nebridio torn\u00f2 in Etruria.\nMorti Costanzo II (361), Giuliano (363) e il suo successore Gioviano (364), Nebridio fu nominato prefetto del pretorio d'Oriente dal nuovo imperatore Valente, in sostituzione di Secondo Saluzio; la nomina fu dovuta anche grazie al sostegno del \"patricius\" e suocero dell'imperatore, Petronio. Nebridio fu per\u00f2 presto catturato dall'usurpatore Procopio; mentre era in carcere, fu obbligato con la violenza a scrivere una falsa lettera per nome di Valente al \"comes\" della Tracia Giulio, il quale fu cos\u00ec attirato a Costantinopoli e qui catturato da Procopio. Nebridio mor\u00ec nel 365/366, probabilmente imprigionato da Procopio.\nNebridio aveva una figlia, dal nome sconosciuto. Se Nebridio fu il padre del Nebridio \"comes rerum privatarum\" e \"praefectus urbi\" di Costantinopoli nel 386 e il nonno del Nebridio nipote di Elia Flaccilla, allora egli fu il capostipite di una famiglia imparentata con la dinastia teodosiana."}
{"id": "1294824", "revid": "124123", "url": "https://it.wikipedia.org/wiki?curid=1294824", "title": "Morti nel 1350", "text": ""}
{"id": "1294828", "revid": "124123", "url": "https://it.wikipedia.org/wiki?curid=1294828", "title": "Nati nel 1842", "text": ""}
{"id": "1294829", "revid": "124123", "url": "https://it.wikipedia.org/wiki?curid=1294829", "title": "Morti nel 1842", "text": ""}
{"id": "1294833", "revid": "729019", "url": "https://it.wikipedia.org/wiki?curid=1294833", "title": "Big Boss Man", "text": "Carriera.\nEsordi.\nRaymond Traylor, prima di diventare Big Boss Man nel mondo del wrestling lavor\u00f2 veramente come guardia carceraria nel penitenziario di Marietta in Georgia. Successivamente, sfruttando la sua possente statura (1,98 x 143\u00a0kg) intraprese la carriera di lottatore, impersonandosi in un duro poliziotto, con tanto di manganello e manette, pronto ad arrestare tutti i suoi avversari una volta sconfitti sul ring.\nL'esordio avvenne nel 1985 nella federazione UWF, in quell'occasione Raymond Traylor si fece conoscere al pubblico con il nome di Big Bubba Rogers. Furono questi anni di successi, in quanto vinse il titolo UWF Heavyweight Championship, battendo One Man Gang e quello di coppia con Angel of Death. Successivamente la UWF fu assorbita dalla NWA e per Traylor inizi\u00f2 un periodo in sordina, nel quale fu relegato a mera guardia del corpo di Jim Cornette. Da qui la decisione di andare a disputare qualche incontro in Giappone, nella All Japan Pro Wrestling, prima di essere chiamato dalla World Wrestling Federation.\nWorld Wrestling Federation (1988\u20131993).\nIl 31 luglio 1988, Raymond Traylor esordisce da heel in WWF, col nome di Big Boss Man, un gigantesco e corpulento poliziotto del sud degli Stati Uniti che si rende subito famoso per la vittoria contro Scott Casey. Dopo poco tempo, Big Boss Man far\u00e0 il suo esordio a Summerslam, dove batter\u00e0 Koko B. Ware. In seguito Big Boss Man forma un temibile duo, chiamato \"Twin Towers\", con Akeem (ex One Man Gang) il quale si scontrer\u00e0 spesso con l'altro temibile duo, i Mega Powers, formato da Hulk Hogan e Randy Savage. La faida tra i due gruppi durer\u00e0 per molti incontri e i colpi di scena si seguiranno in rapida successione; l'epilogo pu\u00f2 comunque dirsi sfavorevole per Big Boss Man, il quale sar\u00e0 sconfitto da Hulk Hogan durante un incontro valevole per il WWF Championship. Il 1989 fu un periodo di grande rivalit\u00e0 con Dusty Rhodes, altro wrestler della federazione, che durante un incontro si rese \"colpevole\" di aver rubato manganello e manette di Big Boss Man. A questo episodio seguirono numerosi incontri, sia in coppia sia singoli, e Big Boss Man non riusc\u00ec mai a sconfiggere l'acerrimo nemico, anche se riusc\u00ec in uno di questi a riprendersi i suoi oggetti. Nel 1990, Big Boss Man decise di lasciare il suo vecchio manager Slick, colpevole di avergli preferito un altro noto wrestler, Million Dollar Man Ted DiBiase. Fu cos\u00ec che il duo con Akeem (che invece rest\u00f2 fedele a Slick) si sciolse definitivamente e Big Boss Man passa da heel a face, e i due furono protagonisti di alcuni incontri in cui Big Boss Man vinse quasi sempre. Alla fine Akeem abbandon\u00f2 definitivamente la WWF. Dopo questo periodo di cambiamenti, Big Boss Man inizier\u00e0 un lungo e difficile ciclo di incontri, che lo verranno contrapposto, tra gli altri ad Eartquake (il \"terremoto canadese\") e Mr. Perfect, al quale per\u00f2 non riuscir\u00e0 a strappare il titolo di Campione Intercontinentale. Nel 1991, Big Boss Man sar\u00e0 sfidato da un altro wrestler poliziotto, questa volta canadese, The Mountie; i due si giocano una notte in prigione, che dovr\u00e0 essere scontata dal perdente. Il 26 agosto 1991, Big Boss Man vincer\u00e0 questa singolare scommessa, condannando a una notte in prigione The Mountie. Ci sar\u00e0 anche una rivincita in un match 4 contro 4, e anche in questo caso Big Boss Man risulter\u00e0 vincitore. Dopo The Mountie, Big Boss Man sar\u00e0 sfidato da un altro lottatore, Nailz che prender\u00e0 di mira l'ex secondino di Cobb County, proprio perch\u00e9 \u00e8 stato un detenuto del penitenziario di Marietta (dove prestava servizio Big Boss Man, il tutto ovviamente secondo la \"kayfabe\"), ma anche in questo caso, Big Boss Man regoler\u00e0 a dovere l'avversario.\nWorld Championship Wrestling (1993\u20131998).\nIl 1993, inizia con una pesante sconfitta ad opera di Bam Bam Bigelow e di l\u00ec a poco, Big Boss Man abbandoner\u00e0 la WWF dopo tanti successi ma nessuna cintura in bacheca. Decider\u00e0 di accasarsi in altre federazioni come la SMW e la WCW, che di l\u00ec a poco avrebbe cominciato a rivaleggiare con la WWF. In questo periodo deve abbandonare forzatamente il nome \"Big Boss Man\", che \u00e8 un marchio esclusivo della WWF e cos\u00ec comincia a farsi chiamare The Boss o Guardian Angel (ritorner\u00e0 anche a farsi chiamare Big Bubba Rogers). Incontrer\u00e0 durante questo periodo molti wrestler famosi: da Sting a Big Show, passando per i fratelli Steiner, ad ogni modo quelli saranno per lui anni di scarsa gloria. Nel 1996 si unisce al Dungeon of Doom, una stable heel di wrestler che hanno l'obiettivo di \"spazzare via\" Hulk Hogan dalla WCW. Entro la fine dell'anno, esce dal Dungeon of Doom per unirsi all'nWo. La sua permanenza nell'nWo \u00e8 di breve durata, con Traylor messo KO da un assalitore misterioso poco prima dell'inizio della puntata di \"Nitro\" del 17 febbraio 1997, e poi licenziato dalla fazione da Eric Bischoff mentre \u00e8 temporaneamente paralizzato (\"kayfabe\"). Torna il 1\u00ba settembre, e volendo vendicarsi di Bischoff, comincia una faida con il New World Order e sconfigge Scott Hall, Curt Hennig e Vincent. Si allea poi con gli Steiner Brothers, ma l'unione termina bruscamente quando Scott Steiner tradisce per entrare a far parte dell'nWo nel febbraio 1998. Dopo aver perso a \"WCW Nitro\" un match con Bill Goldberg il 30 marzo, Traylor vince il suo ultimo incontro in WCW sconfiggendo Bret Hammer a \"WCW Saturday Night\"; in seguito il suo contratto con la federazione non viene rinnovato.\nIl ritorno in WWF/E (1998\u20132003).\nTra il 1998 e il 1999, Big Boss Man torna in WWF come uno dei migliori heel della federazione e si presenta come la misteriosa guardia del corpo di Vince Mc Mahon; solo dopo parecchio tempo sar\u00e0 rivelata la sua vera identit\u00e0 e ricominceranno i suoi incontri ad alto livello. Sar\u00e0 questo il periodo nel quale former\u00e0 una forte coppia con Ken Shamrock, con il quale riuscir\u00e0 a battere i New Age Outlaws e si aggiudicher\u00e0 la sua prima cintura da campione, dopo dieci anni di carriera. Qualche tempo dopo, riuscir\u00e0 anche a vincere la sua prima cintura da singolo, battendo Mankind e diventando Hardcore Champion, tuttavia conserver\u00e0 il titolo solo per 15 giorni, battuto da \"Road Dogg\" Jesse James. Anche il titolo di coppia sar\u00e0 perso contro Owen Hart e Jeff Jarrett. Continuer\u00e0 ancora ad esibirsi nei suoi incontri, sfidando Triple H, The Undertaker ed altri ancora, riuscendo anche ad affermarsi in alcuni match. Proprio contro quest'ultimo, ha disputato uno dei match forse tuttora pi\u00f9 famosi della sua carriera: in quel di WrestleMania 15, dopo aver perso contro il becchino in un Hell in a Cell, venne letteralmente impiccato, con lo stupore generale del pubblico (\"kayfabe\").\nNon mancheranno sconfitte cocenti, come quella subita contro Mankind, ma Big Boss Man continuer\u00e0 la sua carriera, imponendosi contro Al Snow per il titolo Hardcore che ritorner\u00e0, alla fine di un durissimo incontro, nelle sue mani. Sar\u00e0 costretto a sostenere numerosi incontri per difendere quella cintura, e dovr\u00e0 anche affrontare di nuovo Jesse James, oltre che lo stesso Al Snow che alla fine riuscir\u00e0 ad avere la meglio (anche grazie ad un'intromissione di Jesse James). Ma la sfida infinita con Al Snow si ripresenter\u00e0 dopo meno di 48 ore, e questa volta Big Boss Man riuscir\u00e0 a sconfiggere l'avversario e vincere per la terza volta la cintura di Campione Hardcore.\nBig Boss Man dovr\u00e0 affrontare, per la sua cintura, British Bulldog, il quale si dimostrer\u00e0 troppo forte per lui. Incredibilmente per\u00f2, British Bulldog ceder\u00e0 la sua cintura ad Al Snow scatenando le ire di Big Boss Man il quale decise di affrontare per l'ennesima volta l'acerrimo avversario. L'incontro avvenne in una doppia gabbia, e ai lati del ring furono messi una serie di rottweiler; dopo un durissimo scontro, Al Snow riusc\u00ec ancora ad avere la meglio. Dopo quell'episodio, Big Boss Man ebbe l'opportunit\u00e0 di ritornare sul ring contro Al Snow in un match a 3, in cui il terzo partecipante era Big Show. Nell'incontro, Big Boss Man riusc\u00ec a conquistare per la quarta volta il titolo di Campione Hardcore, che per\u00f2 perse nel 2000 contro Test.\nNegli ultimi anni di attivit\u00e0, Big Boss Man inizia una faida contro Big Show che per\u00f2 si dimostra un avversario troppo forte, diversi invece saranno gli incontri contro Triple H che daranno ancora soddisfazioni all'ex secondino di Cobb County. Former\u00e0 con Bull Buchanan una modesta coppia che nel 2000 batter\u00e0 a WrestleMania The Godfather e D'Lo Brown e l'Acolytes Protection Agency il mese successivo a Backlash. Il team si scioglier\u00e0 nell'edizione del 5 giugno di \"Raw is War\" dopo una sconfitta contro gli Hardy Boyz.\nNell'estate del 2000 Boss Man sparir\u00e0 dagli show principali della WWF e lotter\u00e0 principalmente a \"Jakked\" e \"Heat\", instaurando una faida con Crash Holly. Dopo esser tornato da un infortunio nel 2001, divenne il tag team partner di Booker T, col nome di The Boss Man. Questo team si scioglier\u00e0 verso la fine del gennaio 2002, e Boss Man torner\u00e0 a lottare principalmente a \"Jakked\" ed \"Heat\". Ad aprile form\u00f2 un tag team di breve durata con Mr. Perfect, dopo che entrambi passarono al roster di Raw per effetto del Brand Extension. Nel maggio 2002 combatt\u00e9 l'ultimo suo match in WWE, venendo sconfitto da Tommy Dreamer.\nMalgrado il ritiro, Big Boss Man continuer\u00e0 la sua attivit\u00e0 in WWF come trainer. Si cimenter\u00e0 anche in qualche comparsata sul ring, come nell'incontro tra Stone Cold Steve Austin e Booker T, o anche contro John Cena nel 2004.\nNella puntata di Raw del 7 marzo 2016 viene annunciata la sua introduzione nella WWE Hall of Fame.\nMorte.\nLa sera del 22 settembre 2004, la moglie trov\u00f2 il corpo di Ray Traylor rigido e freddo sul letto; il lottatore venne stroncato da un attacco cardiaco all'et\u00e0 di 41 anni. Oggi riposa nei \"Dallas Memory Gardens\" a Dallas, Georgia."}
{"id": "1294835", "revid": "124123", "url": "https://it.wikipedia.org/wiki?curid=1294835", "title": "Nati nel 1772", "text": ""}
{"id": "1294836", "revid": "124123", "url": "https://it.wikipedia.org/wiki?curid=1294836", "title": "Morti nel 1772", "text": ""}
{"id": "1294838", "revid": "121342557", "url": "https://it.wikipedia.org/wiki?curid=1294838", "title": "Francisco Gregorio Billini", "text": "Nacque da Hip\u00f3lito Billini Hern\u00e1ndez e Mar\u00eda de Regla Aristy G\u00f3mez. Gli avi paterni provenivano dalla provincia di Ravenna."}
{"id": "1294840", "revid": "253269", "url": "https://it.wikipedia.org/wiki?curid=1294840", "title": "D. W. Moffett", "text": "Lavora in campo televisivo, cinematografico ma soprattutto teatrale.\nBiografia.\nNato nell'Illinois, studia in una scuola privata in Germania, e in seguito si laurea in scienza politiche presso la Stanford University. Attirato da un amico, frequenta la St. Nicholas Theater Company, dove studia al fianco di William H. Macy. Inizia a calcare i palcoscenici teatrali di Chicago, in seguito partecipa a molte rappresentazioni che lo portano a recitare al fianco di attori del calibro di John Malkovich, Brad Davis e Kevin Spacey.\nAttivo anche campo cinematografico, nel 1987 prende parte al film \"La vedova nera\", poi ottiene ruolo in film come \"Uno sconosciuto alla porta\", \"Un giorno di ordinaria follia\" e \"Molly\", nel 1996 recita nel film di Bernardo Bertolucci \"Io ballo da sola\". Nel 2000 ottiene un Screen Actors Guild per la sua interpretazione nel film di Steven Soderbergh \"Traffic\". Nel 2003 ha una parte in \"Thirteen - 13 anni\"\nSposato dal 1997 con Kristal Rogers e padre di due figli, in televisione ha lavorato in moltissime serie televisive sia in ruoli marginali che di spicco, tra le pi\u00f9 recenti vi sono \"Tris di cuori\", \"Crossing Jordan\", \"Nip/Tuck\", \"Close to Home - Giustizia ad ogni costo\", \"Grey's Anatomy\" e molte altre. Nel 2007 \u00e8 uno dei personaggi principali delle serie \"Hidden Palms\" e \"L'Africa nel cuore\"."}
{"id": "1294842", "revid": "124123", "url": "https://it.wikipedia.org/wiki?curid=1294842", "title": "Nati nel 1677", "text": ""}
{"id": "1294844", "revid": "339392", "url": "https://it.wikipedia.org/wiki?curid=1294844", "title": "Donald Warren Moffett", "text": ""}
{"id": "1294845", "revid": "124123", "url": "https://it.wikipedia.org/wiki?curid=1294845", "title": "Morti nel 1677", "text": ""}
{"id": "1294846", "revid": "155613", "url": "https://it.wikipedia.org/wiki?curid=1294846", "title": "Maschio (architettura)", "text": "Il maschio, o mastio, \u00e8 una torre, comune nei castelli medievali, caratterizzata da un'altezza superiore alle altre. In essa si trovava il centro nevralgico della struttura ed era usato come ultima difesa in caso di attacco: l'accesso a tale torre non era infatti diretto, ma richiedeva l'attraversamento di alcune aree dell'edificio esposte al fuoco proveniente dalle feritoia dal maschio stesso. Poteva anche essere stabilmente abitato e, se era anche progettato come residenza stabile, si definiva dongione. Simile al mastio \u00e8 anche il cassero, il quale per\u00f2 nasceva esclusivamente per fini difensivi e non consentiva l'abitazione.\nIl termine in italiano ha assunto anche il significato generico di \"castello\", \"fortificazione\"."}
{"id": "1294851", "revid": "124123", "url": "https://it.wikipedia.org/wiki?curid=1294851", "title": "Nati nel 1648", "text": ""}
{"id": "1294852", "revid": "124123", "url": "https://it.wikipedia.org/wiki?curid=1294852", "title": "Morti nel 1648", "text": ""}
{"id": "1294854", "revid": "100092815", "url": "https://it.wikipedia.org/wiki?curid=1294854", "title": "Steven Dewick", "text": "Specializzato nel dorso ha vinto la medaglia di bronzo nella staffetta mista alle Olimpiadi di Atlanta 1996."}
{"id": "1294858", "revid": "124123", "url": "https://it.wikipedia.org/wiki?curid=1294858", "title": "Nati nel 1711", "text": ""}
{"id": "1294859", "revid": "124123", "url": "https://it.wikipedia.org/wiki?curid=1294859", "title": "Morti nel 1711", "text": ""}
{"id": "1294865", "revid": "124123", "url": "https://it.wikipedia.org/wiki?curid=1294865", "title": "Nati nel 1802", "text": ""}
{"id": "1294866", "revid": "254059", "url": "https://it.wikipedia.org/wiki?curid=1294866", "title": "Altaj (citt\u00e0)", "text": "Altaj (in mongolo \u0410\u043b\u0442\u0430\u0439) \u00e8 una citt\u00e0 della Mongolia, capoluogo della provincia del Gov\u2019-Altaj, nella parte occidentale del Paese oltre che capoluogo amministrativo del distretto (\"sum\") di Es\u00f4nbulag in cui si trova. Non va confusa con l'omonima Altaj del \"sum\" di Altaj nella parte sud-ovest della provincia. La sua popolazione \u00e8 di 6.500 abitanti.\nNome.\nIl nome della citt\u00e0 di Altaj trae origine dalle Montagne dell'Altai che si estendono, oltre che in Mongolia, in Russia, in Kazakistan e in Cina.\nInfrastrutture e trasporti.\nL'aeroporto di Altaj opera collegamenti regolari collegamenti con le due citt\u00e0 mongole di Ulan Bator e di Arvajh\u0117\u0117r."}
{"id": "1294867", "revid": "124123", "url": "https://it.wikipedia.org/wiki?curid=1294867", "title": "Morti nel 1802", "text": ""}
{"id": "1294869", "revid": "486946", "url": "https://it.wikipedia.org/wiki?curid=1294869", "title": "Goonzu", "text": ""}
{"id": "1294874", "revid": "124123", "url": "https://it.wikipedia.org/wiki?curid=1294874", "title": "Nati nel 1675", "text": ""}
{"id": "1294875", "revid": "124123", "url": "https://it.wikipedia.org/wiki?curid=1294875", "title": "Morti nel 1675", "text": ""}
{"id": "1294879", "revid": "124123", "url": "https://it.wikipedia.org/wiki?curid=1294879", "title": "Nati nel 1702", "text": ""}
{"id": "1294883", "revid": "124123", "url": "https://it.wikipedia.org/wiki?curid=1294883", "title": "Nati nel 1459", "text": ""}
{"id": "1294887", "revid": "599013", "url": "https://it.wikipedia.org/wiki?curid=1294887", "title": "Valter Pusceddu", "text": "La carriera al Palio di Siena.\nDebutta nel Palio di Siena il 2 luglio 1999, con la Contrada del Leocorno; il soprannome \"Bighino\" (in dialetto senese significa \"ragazzetto\") \u00e8 dovuto alla sua giovane et\u00e0: \u00e8 appena maggiorenne. L'esordio non \u00e8 positivo: la rivale Civetta lo coglie impreparato alla mossa e la sua corsa finisce l\u00ec.\nDa quel momento in poi la sua presenza in Piazza del Campo \u00e8 abbastanza costante: correr\u00e0 tutte le successive carriere tranne quelle del 2004 a causa di una squalifica.\nDopo il difficile esordio, gli anni 2000 e 2001 portano ancora pochi risultati: \"Bighino\" si fa comunque notare per delle discrete doti di partente e per la sua affidabilit\u00e0 nella gestione della corsa.\nLa svolta potrebbe avvenire nel 2002, quando a luglio corre per la Contrada della Torre, che non vinceva da 41 anni, sul forte Altoprato, ma nonostante una buona prova non riesce ad andare oltre un terzo posto; anche ad agosto ha delle ottime possibilit\u00e0 nel Leocorno con Zodiach, ma anche in questo caso a \"Bighino\" manca qualcosa per poter puntare alla vittoria.\nIl 2003 lo vede correre ancora per il Contrada del Leocorno e per la Contrada della Torre, ma le due corse sono anonime e ad agosto rimedia anche una squalifica per la confusione creata alla mossa.\nRitornato a correre nel luglio 2005 su Ellery per l'Onda, ha un'altra discreta occasione ad agosto quando corre per la Selva sul solido Vai Go: prova ad insidiare la Torre fino all'ultimo, ma nulla pu\u00f2 contro lo strapotere di \"Trecciolino\" e di Berio.\nNel 2006 corre per l'Oca entrambe le carriere, concluse vicino alle prime posizioni ma senza dare mai l'impressione di poter vincere.\nAll'inizio del 2007 diventa fantino di Contrada dell'Onda, per la quale corre entrambi i palii dello stesso anno, su due cavalli esordienti e senza lasciare il segno, se non per una rovinosa caduta al secondo Casato ad agosto.\nBighino torna in Piazza con il cavallo esordiente Istriceddu, (che diventer\u00e0 negli anni successivi un big della Piazza), per difendere i colori della Pantera il 16 agosto 2008.Dopo una partenza bruciante, non \u00e8 per\u00f2 riuscito a vincere.\nNel 2009 torna ancora a Siena con il giubbetto del Valdimontone, ma realizza un palio incolore.\nNel 2011, dopo una pausa di due anni, \u00e8 la Contrada dell'Istrice a permettergli di correre il Palio del 2 luglio. \"Bighino\" monta l'esordiente Moedi, con il quale realizza un palio principalmente contro l'avversaria, la Lupa, data per favorita. \"Bighino\" riesce in un bel contrasto contro la Lupa, ma cade alla prima curva del Casato, coinvolto nella caduta di Andrea Mari detto \"Brio\", fantino della Civetta.\nCorre ancora per l'Istrice in occasione del Palio del 2 luglio 2013, sulla debuttante \"Naik\u00e8\". Anche in questo caso \u00e8 chiamato a fare una corsa di difesa nei confronti della rivale Lupa, fra le favorite con Brio ed il grigio \"Indianos\". Dopo una buona partenza, Bighino si fa notare per alcune \"nerbate\" inferte al fantino avversario, costretto a rallentare per alcuni metri la propria azione. Quel Palio sar\u00e0 poi vinto dalla Contrada dell'Oca.\nDopo aver saltato entrambe le carriere del 2014 per squalifica, Valter Pusceddu rientra in Piazza del Campo nel 2015.\nIl 2 luglio monta l'esordiente \"Roba e Macos\" per i colori della Contrada della Civetta, disputando un ottimo Palio, arrivando a ridosso di Torre ed Onda.\nCorre ancora con un esordiente, Qulpa di Gallura, nel Palio del 16 agosto, vestendo per la prima volta nella sua carriera il giubbetto della Contrada del Nicchio.\nNel luglio 2016 torna a vestire i colori della Tartuca su Mocambo, cavallo alla sua terza esperienza in Castelvecchio. Ad agosto si riaccasa nella Civetta, disputando con Porto Alabe una corsa anonima.\nDopo aver saltato il Palio di luglio 2017, ad agosto torna nell\u2019Oca, a undici anni di distanza dall\u2019ultima volta. Le azioni di disturbo nelle fasi della mossa nei confronti della rivale Torre, fra le favorite alla vittoria, costano a \u201cBighino\u201d due Palii di squalifica, costringendolo a saltare entrambe le Carriere ordinarie del 2018.\nRitorna sul tufo in occasione dello Straordinario del 2018, quando veste i colori della Lupa su Schietta, riportando una caduta al primo San Martino.\nRisultati al Palio di Siena.\n\"Le vittorie sono evidenziate ed indicate in neretto.\"\nPartecipazioni agli altri Palii.\nPalio di Legnano.\nEsordisce nel 2001 nella contrada Legnarello e poi dal 2004 diventa il fantino della Contrada La Flora, ingaggiato quell'anno per fermare la rivale San Martino. Vince il palio 2005 su \"Calendimaggio e nel\" 2008 su \"Kyanti,\" sempre per la Contrada Flora. Poi dal 2009 al 2012 sar\u00e0 il fantino di Legnarello, ma non riuscir\u00e0 a toglierle la cuffia di nonna del Palio e poi parteciper\u00e0 nel 2013 su \"Desert\" ancora una volta per La Flora, ma non arriver\u00e0 in finale a causa delle nerbate della rivale San Martino e del fantino Andrea Coghe, con cui avr\u00e0 una rissa nei box del Palio e ci\u00f2 gli coster\u00e0 la squalifica a vita dal Palio di Legnano.\nCastiglion Fiorentino.\nAl Palio dei Rioni di Castiglion Fiorentino ha colto sette vittorie (record nella manifestazione), tutte per il Rione Cassero: nel 2004 su Micchittu, nel 2005 su Eugenye, nel 2008 su Fogosu, nel 2010 su Grein, nel 2014 su Nadir de Mores nel 2015 su Tavel Pontadour e nel 2017 su Qui Pro Quo.\nFucecchio.\nEsordisce nel Palio di Fucecchio nel 1999 indossando il giubbetto della Contrada Cappiano, senza per\u00f2 riuscire a qualificarsi per la Finale.\nNel 2000 corre per la Contrada Cappiano, arrivando 5\u00ba in finale. Confermato per il Palio straordinario del 2000, si qualifica per la finale, ma un infortunio gli impedisce di prendervi parte. Nel 2001 viene invece squalificato, per un totale di 4 anni, dopo aver preso le redini del cavallo della Contrada Massarella durante lo svolgimento della batteria.\nScontata la squalifica, torna a correre il Palio, nel 2006, per i colori di Porta Raimonda, conquistando la finale, a cui d\u00e0 forfait dopo l'infortunio del proprio cavallo. Nel 2007 non ha preso parte al Palio, pur disputando la prima prova per la Contrada Porta Raimonda.\nBientina.\nVince le edizioni 2009 e 2013 per la contrada Viarella e l'edizione 2015 per la contrada Forra."}
{"id": "1294888", "revid": "124123", "url": "https://it.wikipedia.org/wiki?curid=1294888", "title": "Nati nel 1507", "text": ""}
{"id": "1294889", "revid": "124123", "url": "https://it.wikipedia.org/wiki?curid=1294889", "title": "Morti nel 1507", "text": ""}
{"id": "1294894", "revid": "124123", "url": "https://it.wikipedia.org/wiki?curid=1294894", "title": "Nati nel 1838", "text": ""}
{"id": "1294895", "revid": "124123", "url": "https://it.wikipedia.org/wiki?curid=1294895", "title": "Morti nel 1838", "text": ""}
{"id": "1294902", "revid": "124123", "url": "https://it.wikipedia.org/wiki?curid=1294902", "title": "Nati nel 1473", "text": ""}
{"id": "1294904", "revid": "124123", "url": "https://it.wikipedia.org/wiki?curid=1294904", "title": "Morti nel 1473", "text": ""}
{"id": "1294905", "revid": "110157", "url": "https://it.wikipedia.org/wiki?curid=1294905", "title": "Eremo di Santa Lucia (Rosia)", "text": "L'eremo di Santa Lucia \u00e8 un edificio sacro che si trova nei pressi di Rosia, frazione del comune di Sovicille: l'eremo \u00e8 comunque situato nel territorio del comune di Chiusdino.\n\u00c8 situato poco oltre il ponte della Pia, sulla strada che da Rosia conduce al castello di Montarrenti sulla strada statale 73 Senese Aretina.\nStoria e descrizione.\nLe sue origini sono antecedenti al 1200 e si devono, probabilmente, all'eremita Bonacorso che viveva da queste parti. All'eremita, in seguito, si aggiunsero diversi seguaci che resero necessaria la costruzione di ambienti da adibire ad alloggi.\nNegli anni successivi, nel 1216 e 1239, le diocesi di Siena e di Volterra ufficializzarono la comunit\u00e0 che vi era costituita concedendo indulgenze a tutti coloro che facevano offerte alla comunit\u00e0 stessa. La chiesa, che fu dedicata a santa Lucia, dovrebbe risalire al 1252 e la sua consacrazione al 1267.\nNell'eremo si sarebbe verificato anche un miracolo, la trasformazione dell'acqua in vino ad opera del priore Clemente da Osimo con un semplice segno della croce.\nL'eremo \u00e8 stato soppresso dall'arcidiocesi di Siena nel 1575, anche se ha continuato ad essere abitato da alcuni frati.\nDell'eremo agostiniano restano l'ala ove era ubicata la sala capitolare, aperta da una serie di arcate a sesto acuto, e i ruderi della cappella che concludeva la chiesa a unica navata. Il coro, a pianta quadrilatera, presenta ancora i peducci sui quali si impostava la volta a crociera."}
{"id": "1294910", "revid": "124123", "url": "https://it.wikipedia.org/wiki?curid=1294910", "title": "Nati nel 1542", "text": ""}
{"id": "1294911", "revid": "124123", "url": "https://it.wikipedia.org/wiki?curid=1294911", "title": "Morti nel 1542", "text": ""}
{"id": "1294916", "revid": "124123", "url": "https://it.wikipedia.org/wiki?curid=1294916", "title": "Nati nel 1621", "text": ""}
{"id": "1294917", "revid": "124123", "url": "https://it.wikipedia.org/wiki?curid=1294917", "title": "Morti nel 1621", "text": ""}
{"id": "1294918", "revid": "1603714", "url": "https://it.wikipedia.org/wiki?curid=1294918", "title": "Bernt Notke", "text": "Notke risiedette a Lubecca come artista presso Hermen Rode nel periodo di massima importanza della Lega anseatica. Visse pure in svariate citt\u00e0 del Nord Europa. Uno dei suoi allievi pi\u00f9 importanti \u00e8 stato Henning von der Heyde.\nOpere.\nTra le sue opere pi\u00f9 famose si segnalano:"}
{"id": "1294922", "revid": "124123", "url": "https://it.wikipedia.org/wiki?curid=1294922", "title": "Nati nel 1721", "text": ""}
{"id": "1294923", "revid": "124123", "url": "https://it.wikipedia.org/wiki?curid=1294923", "title": "Morti nel 1721", "text": ""}
{"id": "1294928", "revid": "124123", "url": "https://it.wikipedia.org/wiki?curid=1294928", "title": "Nati nel 1780", "text": ""}
{"id": "1294929", "revid": "124123", "url": "https://it.wikipedia.org/wiki?curid=1294929", "title": "Morti nel 1780", "text": ""}
{"id": "1294930", "revid": "773636", "url": "https://it.wikipedia.org/wiki?curid=1294930", "title": "Santuario della Madonna delle Grazie (Chiusdino)", "text": "Il santuario della Madonna delle Grazie \u00e8 un edificio sacro che si trova nella localit\u00e0 omonima a Chiusdino.\nStoria e descrizione.\nLe prime testimonianze di un oratorio destinato alla devozione mariana risalgono al Trecento, anche se il santuario acquis\u00ec il suo aspetto attuale fra la fine del Cinquecento e l'inizio del Seicento.\nLa tradizione narra che la sua origine sia dovuta all'apparizione della Madonna ad una bambina che da un podere vicino era salita a Chiusdino per chiedere l'elemosina: la Madonna le avrebbe fatto trovare pane, farina e formaggio nella madia. Sul luogo dell'apparizione venne costruita una primitiva cappella il cui titolo, \"\"Santa Maria del Bosco\", \u00e8 ricordato negli statuti della Comunit\u00e0 di Chiusdino del 1483.\nDurante la Guerra di Siena, nel 1555, l'oratorio fu danneggiato ed abbandonato ed \u00e8 certo che nel 1564, la comunit\u00e0 di Chiusdino ne deliberasse il restauro. La tradizione narra che gli operai che stavano lavorando al ripristino dell'edificio, avrebbero udito una voce che intimava loro: \"Fermi, qui c'\u00e8 Maria!\"\", quindi sull'intonaco sarebbe apparsa un'immagine della \"Madonna col Bambino\" dipinta a monocromo e sanguinante perch\u00e9 offesa da alcuni colpi di martello. A seguito di ci\u00f2 fu costruito un nuovo santuario, sotto la direzione di Ansano Guiducci e grazie alla munificenza della nobile famiglia Fracassi, che fu terminato nel 1615. L'immagine, ritenuta acheropita, fu collocata sull'altare, all'interno di una finestrella cieca, al centro di una complessa inquadratura architettonica, un'ancona lignea, nella quale erano dipinti San Michele Arcangelo, San Vincenzo e San Galgano. L'attuale altare, fastoso, in stucco bianco decorato in oro, risale al 1722 e fu fatto costruire dal pievano don Giovanni Galgano Venturi in sostituzione del precedente.\nNel 1960 il prevosto don Pietro Turillazzi, fece sostituire l'immagine miracolosa, ormai pressoch\u00e9 illeggibile per il degrado ed a causa di maldestri restauri, con una nuova immagine graffita su marmo.\nLa forte e profonda devozione che circondava, e tuttora circonda, la Madonna \u00e8 percepibile negli ex voto che riempiono le pareti del presbiterio: i pi\u00f9 antichi riproducono figure di donne genuflesse e di bambini in fasce in lamina d'argento e parti del corpo umano, per lo pi\u00f9 occhi.\nLa festa della Madonna delle Grazie di Chiusdino si celebra, con grande concorso dei fedeli, il 3 settembre di ogni anno.\nBibliografia.\nConti A., \"Il Santuario della Madonna delle Grazie di Chiusdino\", Cantagalli, Siena 2004.\nConti A., \"Il Santuario della Madonna delle Grazie - Chiusdino\", in \"Ad loca mariana\", n. 7, Istituto per la Valorizzazione delle Abbazie Storiche della Toscana, Sinalunga 2020."}
{"id": "1294934", "revid": "372624", "url": "https://it.wikipedia.org/wiki?curid=1294934", "title": "Nati nel 1543", "text": ""}
{"id": "1294935", "revid": "123111402", "url": "https://it.wikipedia.org/wiki?curid=1294935", "title": "Marsha Mason", "text": "\u00c8 stata candidata quattro volte all'Oscar alla miglior attrice per i film \"Un grande amore da 50 dollari\" (1974), \"Goodbye amore mio!\" (1978), \"Capitolo secondo\" (1980) e \"Solo quando rido\" (1982), senza mai vincere la statuetta. Ha vinto due Golden Globe e ha una stella sulla St. Louis Walk of Fame.\nBiografia.\nMarsha Mason \u00e8 stata sposata in prime nozze con l'attore Gary Campbell (dal 1965 al 1970) e in seconde nozze (dal 1973 al 1981) con lo sceneggiatore Neil Simon. Durante il matrimonio con Simon, la Mason inizi\u00f2 la sua carriera nel mondo del cinema interpretando la protagonista del film \"Un grande amore da 50 dollari\" (1973), ruolo per il quale era stata precedentemente in lizza Barbra Streisand, e che consent\u00ec alla Mason di ottenere una candidatura all'Oscar alla miglior attrice.\nOttenne successivamente piccole e grandi parti in vari film, tra cui \"Capitolo secondo\" (1979), basato sul suo matrimonio con Simon, \"Gunny\" (1986) di Clint Eastwood, e in telefilm, tra cui la serie \"Frasier\" (1997-1998).\nHa partecipato anche a molte produzioni a Broadway e a numerosi film per la televisione, ma attualmente lavora nell'attivit\u00e0 di erboristeria che ha aperto a Abiquiu, New Mexico nel 2001, prodotti di cui \u00e8 anche produttrice."}
{"id": "1294936", "revid": "124123", "url": "https://it.wikipedia.org/wiki?curid=1294936", "title": "Morti nel 1543", "text": ""}
{"id": "1294942", "revid": "125700014", "url": "https://it.wikipedia.org/wiki?curid=1294942", "title": "Tommy Morrison", "text": "Nel 1993 divent\u00f2 campione dei pesi massimi WBO, battendo ai punti il 44enne George Foreman. Durante la sua carriera venne spesso indicato dalla stampa come \"La Speranza Bianca\", essendo l'unico pugile bianco riuscito, negli anni novanta, ad affermarsi in una categoria di peso dominata da atleti di colore. Il soprannome \"The Duke\", invece, gli venne affibbiato perch\u00e9 Morrison era pronipote del grande attore cinematografico John Wayne (soprannominato a sua volta \"The Duke\"). Recit\u00f2 anche nel film \"Rocky V\" a fianco di Sylvester Stallone nel 1990.\nCaratteristiche tecniche.\nPugile con uno stile aggressivo dotato di un fisico imponente, di grande potenza e di una non comune velocit\u00e0 di tronco e braccia, Morrison aveva nel gancio sinistro un colpo notevole. Oltre a essere abile nella corta distanza, da cui sferrava potenti montanti e rapide combinazioni, era anche un notevole power-puncher.\nBiografia.\nCarriera amatoriale.\nTomas David Morrison nacque a Gravette, in Arkansas, nel 1969. La sua infanzia fu molto difficile, a causa dei problemi che gravavano sulla sua famiglia: sua madre, Diana, fu accusata di omicidio, suo padre univa il vizio per la bottiglia con quello delle percosse per i familiari, mentre suo fratello fu condannato a quindici anni di carcere per stupro. Cominci\u00f2 a boxare in giovanissima et\u00e0, a tredici anni, falsificando i documenti per poter combattere \"regolarmente\" in competizioni locali, per i quali l'et\u00e0 minima era di ventuno. Dopo il divorzio dei genitori inizi\u00f2 a dedicarsi a tempo pieno al pugilato, vincendo ben 315 incontri KO (su un totale di 343 vittorie, a fronte di 24 sconfitte e 1 no contest). Vinse anche una gara di Golden Gloves, e si qualific\u00f2 alle Olimpiadi di Seul, venendo per\u00f2 sconfitto al primo turno da Ray Mercer, che in Asia avrebbe poi vinto la medaglia d'oro. La sua avvenenza e il suo stile attirarono le attenzioni di Sylvester Stallone, che, nel 1989, lo mise sotto contratto per \"Rocky V\" e costru\u00ec sul suo fisico e i suoi modi il personaggio di Tommy \"The Machine\" Gunn.\nCarriera professionistica.\nIl 1989 fu l'anno del debutto professionistico. Fino al 1991, Morrison riport\u00f2 28 vittorie consecutive, di cui ben 23 per KO. La WBO gli consent\u00ec dunque di competere per il titolo mondiale, affrontando Ray Mercer ad Atlantic City il 18 ottobre. Morrison part\u00ec benissimo, e colp\u00ec il rivale con combinazioni veloci e potenti. Mercer incass\u00f2 di tutto e, non appena Morrison mostr\u00f2 segni di stanchezza, lo pun\u00ec, alla quinta ripresa, con uno dei KO pi\u00f9 cruenti della storia della boxe. Pochi mesi dopo, Morrison torn\u00f2 sul ring, collezionando nuove vittorie. Nel 1993 affront\u00f2 il 44enne George Foreman per il vacante titolo WBO dei massimi. L'incontro si svolse il 7 giugno, a Las Vegas, e Morrison, contro ogni pronostico, abbandon\u00f2 il suo solito stile aggressivo a favore di un combattimento a breve distanza. La sua tattica si rivel\u00f2 vincente: Morrison si aggiudic\u00f2 l'incontro ai punti, diventando il nuovo campione del mondo. Morrison non conserv\u00f2 a lungo il titolo: dopo una facile difesa contro Tim Tomashek, il pugile di Gravette incapp\u00f2 nei micidiali colpi di Michael Bentt, perdendo il titolo alla prima ripresa, a quasi quattro mesi dalla vittoria su Foreman. Nello stesso periodo, inoltre, prese a pugni uno studente dell\u2019universit\u00e0 dello Iowa, perch\u00e9 a suo dire lo stava fissando in modo strano. Morrison si dichiar\u00f2 colpevole e pag\u00f2 una multa di $ 310, ma ha detto che era innocente.\nNei due anni successivi continu\u00f2 a collezionare vittorie e, il 10 giugno 1995, si aggiudic\u00f2 il titolo pesi massimi International Boxing Council, battendo Donovan Ruddock per knock-out tecnico al sesto round. Anche questa volta, per\u00f2, non riusc\u00ec a conservare il titolo a lungo, perdendolo pochi mesi dopo contro Lennox Lewis, con un KO alla sesta ripresa. Nonostante questa sconfitta, Morrison venne contattato da Don King, che lo convinse a rilanciarsi. Il pugile firm\u00f2 un contratto di dieci milioni di dollari per tre incontri, il primo dei quali nel 1996 contro Arthur Weathers in Nevada. Ma a poche ore dall'incontro, Morrison venne trovato positivo a un test per l'HIV e, di conseguenza, fu sospeso dalla Commissione Atletica del Nevada. Il pugile, che aveva inutilmente cercato di sottrarsi al controllo (obbligatorio in Nevada per gli incontri di pugilato), non ebbe altra scelta che ammettere pubblicamente la sua malattia e, contestualmente, annunci\u00f2 il ritiro dal pugilato. La notizia sconvolse l'intero ambiente pugilistico americano, mettendo in allarme gli avversari del pugile, vecchi e nuovi: la sospensione della Commissione arriv\u00f2 soltanto sette ore prima del combattimento, che per Morrison doveva essere una sorta di trampolino di lancio verso un possibile match con Mike Tyson.\nIl ritorno sul ring e la morte.\nNel 2007, dopo essersi interessato alle ipotesi alternative sull'AIDS, dichiar\u00f2 che il test del 1996 era stato falsificato e che non aveva mai contratto l'HIV. Di conseguenza smise di considerarsi malato, interruppe qualsiasi terapia antiretrovirale e decise di ricominciare la sua carriera agonistica, ottenendo la licenza dallo stato della Virginia Occidentale. Alla soglia dei 40 anni, Morrison torn\u00f2 due volte sul ring, battendo John Castle per KO alla seconda ripresa e poi stendendo Matt Weishaar alla terza. Chiuse cos\u00ec la sua carriera agonistica con un record di 48 vittorie (con 42 KO), tre sconfitte e un pareggio.\nMorrison mor\u00ec il 1\u00ba settembre 2013 in un ospedale di Omaha, Nebraska, all'et\u00e0 di 44 anni. Secondo la moglie Trisha, mor\u00ec a causa della Sindrome di Guillain-Barr\u00e9. Invece, la madre Diana Morrison, poco prima del decesso del figlio, ammise che era in fin di vita devastato dall'AIDS. Sempre nella stessa occasione raccont\u00f2 che Morrison era infermo immobilizzato a letto da un anno. Il certificato di morte di Morrison riporta come immediate cause del decesso setticemia da \"Pseudomonas aeruginosa\", che ha comportato una sindrome da disfunzione multiorgano e arresto cardiaco.\nSi noti per inciso che normalmente il \"p. aeruginosa\", pur molto virulento ed ubiquitario, \u00e8 incapace di sostenere seri quadri patologici in soggetti immunocompetenti."}
{"id": "1294943", "revid": "124123", "url": "https://it.wikipedia.org/wiki?curid=1294943", "title": "Nati nel 1547", "text": ""}
{"id": "1294945", "revid": "124123", "url": "https://it.wikipedia.org/wiki?curid=1294945", "title": "Morti nel 1547", "text": ""}
{"id": "1294951", "revid": "124123", "url": "https://it.wikipedia.org/wiki?curid=1294951", "title": "Nati nel 1746", "text": ""}
{"id": "1294952", "revid": "124123", "url": "https://it.wikipedia.org/wiki?curid=1294952", "title": "Morti nel 1746", "text": ""}
{"id": "1294954", "revid": "124123", "url": "https://it.wikipedia.org/wiki?curid=1294954", "title": "Nati nel 1155", "text": ""}
{"id": "1294956", "revid": "124123", "url": "https://it.wikipedia.org/wiki?curid=1294956", "title": "Morti nel 1189", "text": ""}
{"id": "1294962", "revid": "124123", "url": "https://it.wikipedia.org/wiki?curid=1294962", "title": "Nati nel 1668", "text": ""}
{"id": "1294964", "revid": "124123", "url": "https://it.wikipedia.org/wiki?curid=1294964", "title": "Morti nel 1668", "text": ""}
{"id": "1294969", "revid": "124123", "url": "https://it.wikipedia.org/wiki?curid=1294969", "title": "Nati nel 1496", "text": ""}
{"id": "1294971", "revid": "124123", "url": "https://it.wikipedia.org/wiki?curid=1294971", "title": "Morti nel 1496", "text": ""}
{"id": "1294973", "revid": "1005847", "url": "https://it.wikipedia.org/wiki?curid=1294973", "title": "Tam\u00e1s Deutsch", "text": "Specializzato nel dorso, ha partecipato a tre edizioni delle Olimpiadi a partire da Seoul 1988."}
{"id": "1294976", "revid": "124123", "url": "https://it.wikipedia.org/wiki?curid=1294976", "title": "Nati nel 1090", "text": ""}
{"id": "1294977", "revid": "339392", "url": "https://it.wikipedia.org/wiki?curid=1294977", "title": "Orto Botanico &quot;Pietro Pellegrini&quot;", "text": ""}
{"id": "1294981", "revid": "766408", "url": "https://it.wikipedia.org/wiki?curid=1294981", "title": "Vanessa Hessler", "text": "Biografia.\nNata a Roma nel 1988, da padre statunitense e madre italiana, ha vissuto in Italia fino all'et\u00e0 di otto anni per poi trasferirsi a Washington, citt\u00e0 natale del padre. Rientrata a Roma nel 2002, viene notata per caso da Mario Gori, presidente della \"Glamour Model Management\" e suo attuale agente, che la lancia nel mondo della moda. Nel 2003 esordisce in passerella per la casa di moda Gattinoni e vince il premio come \"Top Model Italiana Emergente\".\nPartecipa ad alcune edizioni di \"AltaRoma AltaModa\" e \"Milano Collezioni\". Sfila per le principali \"maison\" partecipando anche a diverse trasmissioni televisive dedicate al mondo della moda, come \"Donna sotto le stelle\" e \"Notte mediterranea\". Dal 2005 al 2008 \u00e8 testimonial, in Italia, Germania e Francia, di \"Alice\", servizio internet di Telecom Italia. Nel 2006 \u00e8 madrina della Categoria Gruppi al \"56\u00ba Festival di Sanremo\". Nello stesso anno a Taormina viene premiata con \"La Kore - Oscar come modella dell'anno 2006\".\nDopo il debutto sul grande schermo come co-protagonista del film \"Natale a Miami\" (2005), diretto da Neri Parenti, nel 2008 \u00e8 protagonista con il ruolo della \"Principessa Irina\" in \"Asterix alle olimpiadi\". Nello stesso anno debutta sul piccolo schermo come protagonista, insieme a Roberto Farnesi, della miniserie televisiva, prodotta da Edwige Fenech, \"Per una notte d'amore\", regia di Vittorio Sindoni, in onda su Rai 1.\nNel 2009 \u00e8 nuovamente protagonista nella miniserie \"Una sera d'ottobre\", girata fra Roma, Firenze ed Arezzo. La fiction, prodotta da Edwige Fenech e diretta da Vittorio Sindoni, va in onda anch'essa su Rai 1. Nel 2011 \u00e8 protagonista del film \"Sotto il vestito niente - L'ultima sfilata\" di Carlo Vanzina. Il 2 novembre di quell'anno viene licenziata dalla filiale tedesca del provider italiano \"Alice\" per aver difeso Mutassim, membro della famiglia Gheddafi con cui era stata fidanzata.\nTra il 2011 e il 2012 gira le fiction Rai \"Cenerentola\", \"La ragazza americana\", \"La figlia del capitano\" (tratta dal romanzo omonimo di Pu\u0161kin ed anch'essa prodotta dalla Fenech), \"Le mille e una notte\" e \"Santa Barbara\". Nel 2014 ritorna sul grande schermo com il film \"Ma tu di che segno 6?\", con Massimo Boldi e la regia di Neri Parenti.\nVita privata.\nDal 2007 al 2011 ha avuto una relazione sentimentale con Mutassim Gheddafi, figlio di Mu\u02bfammar.\nDal 2013 \u00e8 legata sentimentalmente al produttore Gianni Nunnari, da cui ha avuto una figlia, Caterina, nata il 25 novembre 2015."}
{"id": "1294982", "revid": "124123", "url": "https://it.wikipedia.org/wiki?curid=1294982", "title": "Morti nel 1153", "text": ""}
{"id": "1294983", "revid": "36426", "url": "https://it.wikipedia.org/wiki?curid=1294983", "title": "Giardino Botanico di Pratorondanino", "text": ""}
{"id": "1294989", "revid": "124123", "url": "https://it.wikipedia.org/wiki?curid=1294989", "title": "Nati nel 1611", "text": ""}
{"id": "1294990", "revid": "124123", "url": "https://it.wikipedia.org/wiki?curid=1294990", "title": "Morti nel 1611", "text": ""}
{"id": "1294995", "revid": "767487", "url": "https://it.wikipedia.org/wiki?curid=1294995", "title": "Brixia Tour", "text": "Il Brixia Tour era una corsa a tappe maschile di ciclismo su strada che si svolgeva annualmente nella provincia di Brescia, in Italia. La corsa si svolse ininterrottamente dal 2001 al 2011, e dal 2005 al 2011 fu inserita nel calendario dell'UCI Europe Tour come gara di classe 2.1.\nLe maglie.\nIl Brixia Tour assegna anche un premio alla miglior squadra.\nAlbo d'oro.\n\"Aggiornato all'edizione 2011.\""}
{"id": "1294998", "revid": "124123", "url": "https://it.wikipedia.org/wiki?curid=1294998", "title": "Nati nel 1644", "text": ""}
{"id": "1294999", "revid": "124123", "url": "https://it.wikipedia.org/wiki?curid=1294999", "title": "Morti nel 1644", "text": ""}
{"id": "1295004", "revid": "124123", "url": "https://it.wikipedia.org/wiki?curid=1295004", "title": "Nati nel 1734", "text": ""}
{"id": "1295005", "revid": "124123", "url": "https://it.wikipedia.org/wiki?curid=1295005", "title": "Morti nel 1734", "text": ""}
{"id": "1295012", "revid": "124123", "url": "https://it.wikipedia.org/wiki?curid=1295012", "title": "Nati nel 1667", "text": ""}
{"id": "1295014", "revid": "124123", "url": "https://it.wikipedia.org/wiki?curid=1295014", "title": "Morti nel 1667", "text": ""}
{"id": "1295022", "revid": "124123", "url": "https://it.wikipedia.org/wiki?curid=1295022", "title": "Nati nel 1815", "text": ""}
{"id": "1295023", "revid": "124123", "url": "https://it.wikipedia.org/wiki?curid=1295023", "title": "Morti nel 1815", "text": ""}
{"id": "1295028", "revid": "124123", "url": "https://it.wikipedia.org/wiki?curid=1295028", "title": "Nati nel 1695", "text": ""}
{"id": "1295029", "revid": "124123", "url": "https://it.wikipedia.org/wiki?curid=1295029", "title": "Morti nel 1695", "text": ""}
{"id": "1295030", "revid": "287204", "url": "https://it.wikipedia.org/wiki?curid=1295030", "title": "Eithan Urbach", "text": "Specializzato nel dorso ha partecipato alle Olimpiadi di e . \u00c8 considerato il pi\u00f9 forte nuotatore del suo paese."}
{"id": "1295034", "revid": "767487", "url": "https://it.wikipedia.org/wiki?curid=1295034", "title": "Nowhere (film)", "text": "Nowhere \u00e8 il primo film diretto dallo scrittore Luis Sep\u00falveda, uscito nelle sale nel 2002."}
{"id": "1295036", "revid": "124123", "url": "https://it.wikipedia.org/wiki?curid=1295036", "title": "Nati nel 1787", "text": ""}
{"id": "1295039", "revid": "124123", "url": "https://it.wikipedia.org/wiki?curid=1295039", "title": "Morti nel 1787", "text": ""}
{"id": "1295048", "revid": "124123", "url": "https://it.wikipedia.org/wiki?curid=1295048", "title": "Nati nel 1662", "text": ""}
{"id": "1295049", "revid": "124123", "url": "https://it.wikipedia.org/wiki?curid=1295049", "title": "Morti nel 1662", "text": ""}
{"id": "1295053", "revid": "124123", "url": "https://it.wikipedia.org/wiki?curid=1295053", "title": "Nati nel 1729", "text": ""}
{"id": "1295054", "revid": "124123", "url": "https://it.wikipedia.org/wiki?curid=1295054", "title": "Morti nel 1729", "text": ""}
{"id": "1295055", "revid": "99767355", "url": "https://it.wikipedia.org/wiki?curid=1295055", "title": "Vadim Alekseev", "text": "Carriera.\nSpecializzato nella rana ha partecipato a due edizioni delle Olimpiadi: gareggiando per l'Unione Sovietica e , gareggiando invece per Israele."}
{"id": "1295062", "revid": "124123", "url": "https://it.wikipedia.org/wiki?curid=1295062", "title": "Nati nel 1684", "text": ""}
{"id": "1295063", "revid": "124123", "url": "https://it.wikipedia.org/wiki?curid=1295063", "title": "Morti nel 1684", "text": ""}
{"id": "1295065", "revid": "54354", "url": "https://it.wikipedia.org/wiki?curid=1295065", "title": "Taglio (topologia)", "text": "Nella branca della geometria dedicata alla topologia, \u00e8 operazione comune tagliare e incollare alcuni spazi topologici per crearne di nuovi. Questa operazione \u00e8 particolarmente utile nel caso in cui gli spazi topologici siano delle variet\u00e0. Si tratta quindi di un'operazione usata comunemente in topologia differenziale e nella topologia della dimensione bassa.\nTagliare.\nL'operazione di taglio \u00e8 definita soprattutto nell'ambito della topologia differenziale e quindi delle variet\u00e0 differenziabili.\nVariet\u00e0.\nSia formula_1 una variet\u00e0 differenziabile e formula_2 una sua sottovariet\u00e0 differenziabile compatta, di codimensione 1 (cio\u00e8 formula_3). Entrambe le variet\u00e0 possono avere bordo: si richiede per\u00f2 che formula_2 sia propriamente immersa, cio\u00e8 che\nPer il teorema dell'intorno tubolare, esiste un intorno tubolare aperto formula_6 di formula_2. L'operazione di taglio lungo formula_2 consiste nella rimozione di formula_6 da formula_1. In altre parole, lo spazio formula_11 ottenuto tagliando formula_1 lungo formula_2 \u00e8 lo spazio \nLo spazio formula_11 \u00e8 una nuova variet\u00e0 differenziabile con bordo. Non dipende dalla scelta di formula_6 (poich\u00e9 l'intorno tubolare \u00e8 unico a meno di isotopia ambiente).\nOrientabilit\u00e0.\nSi considera il caso in cui formula_2 non ha bordo, ed \u00e8 quindi interamente contenuta nell'interno di formula_1. \nSe formula_1 e formula_2 sono entrambe orientabili, l'intorno tubolare formula_6 \u00e8 un prodotto formula_22. Il bordo formula_23 della nuova variet\u00e0 formula_11 ha quindi due componenti in pi\u00f9 di formula_25, entrambe diffeomorfe a formula_2. \nSenza queste ipotesi di orientabilit\u00e0, formula_6 pu\u00f2 non essere un prodotto: in questo caso, il \"taglio\" non separa effettivamente l'intorno formula_6 in due pezzi distinti, ma in un pezzo solo, e quindi formula_23 ha una sola componente in pi\u00f9 di formula_25. \nQuesto \u00e8 il caso ad esempio se viene tagliato il cuore del nastro di M\u00f6bius: il risultato \u00e8 un anello, il cui bordo ha 2 componenti, mentre il nastro di M\u00f6bius ne ha una sola.\nEsempi.\nTagliando una sfera\nlungo l'equatore\nsi ottengono due calotte sferiche, ciascuna delle quali \u00e8 diffeomorfa al disco\nAltri spazi.\nL'operazione di taglio in spazi topologici arbitrari \u00e8 definita analogamente quando un sottospazio formula_2 di uno spazio topologico formula_1 ha una nozione di \"intorno tubolare\" simile a quella valida per le variet\u00e0 differenziabili. Se formula_1 e formula_2 sono complessi simpliciali, questa nozione esiste e si chiama intorno regolare.\nIncollare.\nDefinizione generale.\nL'operazione di incollamento in topologia \u00e8 pi\u00f9 generale. Si applica in presenza di due spazi topologici qualsiasi formula_1 e formula_2, contenenti due sottospazi formula_40 e formula_41, collegati da un omeomorfismo\nIn questo caso, lo spazio formula_43 ottenuto incollando formula_1 e formula_2 lungo formula_46 \u00e8 lo spazio quoziente\ndove formula_48 \u00e8 la relazione di equivalenza sull'unione disgiunta di formula_1 e formula_2 indotta da formula_46 che identifica formula_52 e formula_53. Pi\u00f9 precisamente,\nVariet\u00e0.\nSe formula_1 e formula_2 sono due variet\u00e0 con bordo e gli insiemi formula_57 e formula_58 sono due sottovariet\u00e0 compatte (con o senza bordo) contenute rispettivamente in formula_25 e formula_60, il risultato dell'incollamento formula_43 \u00e8 nuovamente una variet\u00e0 con bordo. Nel caso in cui le variet\u00e0 iniziali e la mappa formula_46 siano differenziabili, lo sar\u00e0 anche formula_43.\nSe formula_11 \u00e8 ottenuta da formula_1 tagliando lungo un'ipersuperficie con intorno tubolare prodotto, questa ha due componenti di bordo in pi\u00f9. Incollando queste due componenti di bordo opportunamente, si ottiene nuovamente formula_1.\nEsempi.\nIncollando due dischi (cio\u00e8 due variet\u00e0 omeomorfe a formula_67) si ottiene \"sempre\" una sfera (cio\u00e8 una variet\u00e0 omeomorfa a formula_68), a prescindere dalla scelta della formula_46.\nLa somma connessa \u00e8 un'operazione tra variet\u00e0 della stessa dimensione, che consiste di due fasi: nella prima si rimuovono delle palle aperte, e quindi si incollano le due nuove sfere di bordo. \nIn dimensione 3, la chirurgia di Dehn consiste nel tagliare e reincollare lungo tori. In questo caso, il risultato dipende dalla scelta della funzione di incollamento, ma \u00e8 sufficiente fissare un numero razionale per determinare la variet\u00e0 risultante."}
{"id": "1295066", "revid": "767487", "url": "https://it.wikipedia.org/wiki?curid=1295066", "title": "Reattore chimico batch", "text": "Un reattore chimico di tipo batch \u00e8 un'apparecchiatura utilizzata per lo svolgimento di reazioni chimiche in maniera discontinua. \u00c8 in genere costituito da un recipiente con un sistema di agitazione e di condizionamento termico.\nUn reattore batch opera secondo una sequenza:\nI reattori batch vengono preferiti ai reattori continui quando:\nRispetto ai reattori continui tuttavia il reattore batch non \u00e8 utilizzabile se esiste il rischio concreto che si possa verificare una reazione fuggitiva (\"runaway\") al suo interno.\nDimensionamento.\nSi consideri una reazione fra composti liquidi del tipo:\nsupponendo il reattore isotermo e perfettamente miscelato (in modo che la velocit\u00e0 di reazione non dipenda dal volume). \u00c8 possibile in tal modo risalire alla formula differenziale in funzione della conversione X:\nda cui si ricava la forma integrale:\ncon:\nPer ottenere la produttivit\u00e0 reale \u00e8 necessario sommare a questo tempo caratteristico anche il tempo necessario per effettuare tutte le altre operazioni."}
{"id": "1295069", "revid": "99767538", "url": "https://it.wikipedia.org/wiki?curid=1295069", "title": "Dan Kutler", "text": "Specializzato nella rana ha partecipato alle Olimpiadi di Atlanta 1996."}
{"id": "1295071", "revid": "287204", "url": "https://it.wikipedia.org/wiki?curid=1295071", "title": "Drazen Dalipagic", "text": ""}
{"id": "1295073", "revid": "767487", "url": "https://it.wikipedia.org/wiki?curid=1295073", "title": "Yoav Bruck", "text": "Specializzato nello stile libero ha partecipato a tre edizioni delle Olimpiadi a partire da Barcellona 1992."}
{"id": "1295082", "revid": "287204", "url": "https://it.wikipedia.org/wiki?curid=1295082", "title": "R\u00e9pce", "text": "Il R\u00e9pce-R\u00e1bca \u00e8 un fiume affluente del Danubio che scorre in Austria ed Ungheria.\nNome.\nIn Austria il fiume nasce con il nome di \"Rabnitz\", che diventa \"R\u00e9pce\" in Ungheria, qui nel territorio di Hans\u00e1g riceve l'Einser-Kanal e cambia nome diventando \"R\u00e1bca\".\nGeografia.\nIl fiume nasce in Austria presso Blumau (alt. 427\u00a0m) nel comune di Hollenthon nella Bassa Austria, dalla confluenza dei due ruscelli di Spratzbach e Thalbach. Attraversa quindi il Burgenland passando per Oberrabnitz, Unterrabnitz, Steinberg (alt. 262\u00a0m), Mannersdorf an der Rabnitz (alt. 245\u00a0m), e Lutzmannsburg(alt. 206\u00a0m) che \u00e8 l'ultimo paese in territorio austriaco.\nIn territorio ungherese il fiume, con il nome R\u00e9pce, attraversa Zsira, B\u00fck, Cs\u00e1fordj\u00e1nosfa, R\u00e9pceszemere, R\u00e9pcelak, D\u00e9nesfa. Dopo D\u00e9nesfa il fiume punta verso il territorio di Hans\u00e1g a nord e attraversa da sud a nord tutta la provincia Gy\u0151r-Moson-Sopron. Giunto a pochi chilometri dal confine con l'Austria il fiume riprende la direzione verso est. A circa 10\u00a0km a nord di Kapuv\u00e1r riceve il Kis-R\u00e1ba (piccolo R\u00e1ba). Qui il fiume cambia nome e diventa R\u00e1bca.\nIl R\u00e1bca attraversa il territorio paludoso di Hans\u00e1g e giunto nei pressi del paese di B\u00f5s\u00e1rk\u00e1ny riceve le acque dell'Einser-Kanal provenienti dal Lago di Neusiedl, subito dopo il fiume piega leggermente verso sud-est dirigendosi verso la citt\u00e0 di Gy\u0151r ove va a confluire nel ramo laterale del Danubio detto \"Mosoni-Duna\".\nAffluenti: Stoober Bach e Raidingbach da nord, Kis-R\u00e1ba da sud ed Einser-Kanal da ovest."}
{"id": "1295084", "revid": "1005847", "url": "https://it.wikipedia.org/wiki?curid=1295084", "title": "Tranvia del Chianti", "text": "La tranvia del Chianti era una linea tranviaria a vapore che collegava Firenze con i capoluoghi chiantigiani di San Casciano in Val di Pesa e Greve in Chianti.\nFu voluta principalmente da Emanuele Orazio Fenzi, banchiere ed esponente di una famiglia con interessi nel campo ferroviario, e da Sidney Sonnino, uomo politico rappresentante in parlamento il collegio del Chianti. Inaugurata per tappe a partire dal 1890, aveva il suo capolinea a Firenze in quella che divenne piazza Beccaria, raggiunse nel 1891 San Casciano in Val di Pesa e poi, nel 1893, Greve in Chianti.\n\"Fra le tranvie a vapore dell'area fiorentina la pi\u00f9 celebre \u00e8 stata quella del Chianti\" che \"per la lunghezza, per il materiale rotabile impiegato, per il movimento di viaggiatori e di merci, per essere stata l'ultima dell'area ad essere soppressa, \u00e8 stata la pi\u00f9 conosciuta, la pi\u00f9 importante e la pi\u00f9 amata\".\nRimase in attivit\u00e0 per 45 anni fino al 31 luglio 1935, giorno in cui il servizio fu soppresso.\nStoria.\nPremesse.\nPrima dell'avvento della tranvia, i collegamenti tra Firenze, il Chianti e Siena erano affidati alle diligenze. A Firenze la pi\u00f9 grande impresa operante nel settore era la \"Diligenze Toscane\" di propriet\u00e0 di Luigi Orcesi, che, dalla sua sede in via Taddea, faceva corse regolari per Milano, Bologna, Roma, Napoli, Livorno e Pisa; altre aziende dei trasporti erano quella di Luigi Staderini con sede in Lungarno Acciaiuoli 10, che effettuava corse per Roma e Napoli sulla tratta San Casciano-Siena-Acquapendente; quella di Giuseppe Mazzarini detto Geppetto, che dal 1845 faceva corse solo fino a Siena; e infine quella di Francesco Fineschi, con sede in via della Mosca 7/R, che trasportava persone e merci tra Firenze e Figline Valdarno. Il servizio di diligenze offerto dal Mazzarini partiva da Firenze alle 6 del mattino e tornava solo il giorno dopo. Per Greve il servizio di diligenze si chiamava \"Procaccia\": effettuava un solo servizio al giorno andata-ritorno, partiva da via del Guanto ed era gestito da due famiglie grevigiane, i Danti e i Tirinnanzi, tra cui Giuseppe Tirinnanzi padre del pittore Nino Tirinnanzi.\nI primi progetti.\nLa tranvia del Chianti fu voluta principalmente per l'interesse politico del deputato Sidney Sonnino, che aveva il proprio collegio elettorale nei comuni del Chianti fiorentino, e non pot\u00e9 rimanere indifferente alle loro pressioni. Infatti i suoi elettori erano rimasti molto delusi dal fatto che la regione chiantigiana fosse rimasta esclusa dalla ferrovia Centrale Toscana che, dopo Empoli, seguiva la valle dell'Elsa e dello Staggia, tagliando fuori la regione chiantigiana, e dalla ferrovia Firenze-Roma, transitante per Arezzo.\nGli interessi del deputato andarono a coincidere con le aspirazioni del banchiere fiorentino Emanuele Orazio Fenzi che da tempo desiderava realizzare un collegamento su rotaia tra Firenze e i comuni di San Casciano in Val di Pesa e Greve in Chianti dove aveva delle propriet\u00e0 terriere.\nSi inizi\u00f2 a parlare di linea ferrata nel Chianti fin dal 30 novembre 1884, quando sul supplemento speciale n. 335 del giornale La Nazione, l'ingegnere francese Jean Louis Protche, progettista della ferrovia Porrettana, illustr\u00f2 il progetto di una linea direttissima Bologna-Firenze-Roma, che nel tratto Bologna-Firenze era molto simile a quello poi realizzato nel 1934, ma da Firenze a Roma proponeva di passare su un percorso via Siena e Rapolano Terme. In quell'articolo il Protche affermava:\nIl progetto riscontr\u00f2 un immediato apprezzamento a Firenze tanto che, il 25 novembre seguente, il Comitato Popolare Fiorentino, dopo averlo approvato, lo invi\u00f2 alla deputazione provinciale di Bologna; lo stesso progetto venne inviato a Roma al Ministero dei lavori pubblici, che lo apprezz\u00f2, ma a questo punto si ebbe la ribellione e la mobilitazione di Arezzo. Gli aretini si schierarono apertamente contro il progetto della Firenze-Siena-Roma ed anche contro la ferrovia Faentina, allora in fase di studio, e proposero, contro di essa, una via ferrata da Arezzo a Forl\u00ec. L'opposizione ebbe successo solo in parte, visto che riusc\u00ec ad affondare la Firenze-Siena-Roma facendo privilegiare il passaggio attraverso il Valdarno via Arezzo ma non la Faentina.\nIl problema di un collegamento del capoluogo con i borghi posti sulle colline del Chianti rimase, cos\u00ec l'ingegnere David Duranti, Ingegnere Capo della Provincia di Firenze e acceso fautore della linea ferroviaria via Siena, fece un passo indietro e si schier\u00f2 al fianco del progetto, molto pi\u00f9 modesto, di una linea tranviaria a vapore per Greve in Chianti con tanto di diramazione per San Casciano in Val di Pesa, con per\u00f2 la possibilit\u00e0 di allungare il tratto grevigiano fino a Siena e quello sancascianese fino a Tavarnelle ed a Barberino Val d'Elsa.\nViale dei Colli o Valle di Carraia?\nSubito dopo la presentazione del progetto gli esperti e la popolazione si divisero in due fazioni, i favorevoli e i contrari, con i contrari capitanati dall'architetto Giuseppe Poggi che, pur considerando intoccabile il suo capolavoro (il Viale dei Colli), si dichiar\u00f2 favorevole alla tranvia a patto che subisse delle variazioni.\nLo scontro inizi\u00f2 il 15 settembre 1887 quando l'ingegner Duranti sostenne il progetto davanti al consiglio provinciale e ne ottenne un notevole apprezzamento. Una seconda e fondamentale vittoria i fautori della tranvia la ottennero il 23 marzo 1888 quando la provincia di Firenze approv\u00f2 la concessione per la tranvia del Chianti. Il 15 giugno dello stesso anno la provincia approv\u00f2 una delibera in favore del progetto dell'ingegner Giuseppe Lenci richiesta dal signor Emanuele Orazio Fenzi rappresentante della Ditta Bancaria Emanuele Fenzi &amp; C. di Firenze; il progetto prevedeva un preventivo di massima di lire escluse le spese di armamento e dei rotabili, nonch\u00e9 tutta una serie di opere da costruire: un nuovo ponte di ferro al posto di quello sull'Arno all'altezza di san Niccol\u00f2, una nuova strada tra il Poggio Imperiale e le Due Strade nella valle del Gelsomino, la rettifica di ampi tratti della via Romana con la costruzione di due nuovi ponti a Rimaggio e a Testi e inoltre erano obbligatori dei consolidamenti ai ponti del Mulino del Diavolo, al ponte degli Scopeti, al ponte dei Falciani, alla Casellina e al ponte di sant'Angelo.\nLa risposta del Poggi arriv\u00f2 il 7 giugno 1888, con un volantino distribuito per tutta la citt\u00e0 e dintorni, nel quale si diceva:\nLa sua controproposta, presentata dall'ingegner Tito Gori, prevedeva una tranvia a cavalli lungo il Viale dei Colli mentre per quella a vapore si propose di passare per la valle di Carraia; in sostanza il tram subito dopo aver imboccato il viale dei Colli avrebbe bruscamente piegato a destra per transitare in via dei Bastioni, poi, per un tratto in sede propria lungo la valle di Carraia, si sarebbe immesso nel viale Galileo ed infine, attraverso il viale Torricelli, si sarebbe ricongiunta con il tracciato del Lenci. I fautori di questo progetto lo preferivano perch\u00e9 attraversava zone poco popolate ma soprattutto perch\u00e9 non passava per il viale dei Colli, dove si trovavano le ville di ricche e influenti personalit\u00e0, atterrite all'idea di vedersi transitare di fronte alla porta di casa quella che loro stessi definivano \"rumorosa plebaglia\"; il loro pensiero d'altronde era gi\u00e0 stato ben espresso dall'istanza presentata dall'ingegner Gori:\nIl costo di questa variante era di lire . La risposta di Emanuele Fenzi fu chiara:\nIn una seconda istanza venne chiesto di spostare il binario dal centro della carreggiata ad uno dei viali laterali. Altre proteste vennero sia dal Sovrintendente ai Pubblici Giardini e Passeggi Angiolo Pucci, che paventava danni agli alberi, ai marciapiedi e alle panchine del viale e ancora dal Poggi che perso il primo assalto spos\u00f2 la causa ambientalista con queste parole:\nMa il Fenzi aveva una risposta anche per questo supposto problema:\nEmanuele Orazio Fenzi era un avversario dinamico e ostinato che, sfruttando l'influenza di Sonnino, riusc\u00ec a convincere il Municipio di Firenze ad accettare totalmente il suo progetto. A chiudere la vicenda fu il Ministro dei Lavori Pubblici Ubaldino Peruzzi, autore di una garbata ma ferma lettera indirizzata al Poggi nella quale chiuse la questione a favore del progetto originale della tranvia, scriveva tra l'altro il Peruzzi:\nLimitazioni all'esercizio.\nIl comune per\u00f2 non poteva dimenticarsi delle richieste dei ricchi abitanti del Viale dei Colli e cos\u00ec, nel dare l'approvazione al progetto, inser\u00ec tutta una serie di norme e clausole che causarono alla tranvia un esercizio difficile e antieconomico, ma che probabilmente furono ispirate da un primo embrionale concetto di tutela dell'ambiente, dell'armonia dei luoghi e della privacy dei residenti.\nLa concessione del ministero.\nLe continue interferenze e le prese di posizione del notabilato fiorentino, che a volte rasentarono la pura violenza, non fermarono il progetto. Se il comune di Firenze fece di tutto per ostacolare il progetto, ben diverso fu il comportamento dei comuni di Greve in Chianti e di San Casciano in Val di Pesa: il comune sancascianese erog\u00f2 un contributo a fondo perduto di lire (in seguito salito a lire) per 20 anni in favore della ditta Fenzi per costruire la linea.\nL'istanza al Ministero dei trasporti venne presentata il 18 agosto 1888 e il decreto venne firmato il 18 dicembre 1888 dal ministro Giuseppe Saracco.\nIl testo del decreto cos\u00ec recitava:\nUna volta avuto il via libera ai lavori venne costituita nel 1889 la Societ\u00e0 Italiana per la Tramvia del Chianti e dei Colli Fiorentini con sede in piazza della Signoria.\nInizio del servizio.\nLa tranvia fu inaugurata ufficialmente il 3 aprile 1893, ma l'apertura al traffico avvenne per singoli tronchi, via via che venivano completati. La cronistoria delle inaugurazioni \u00e8 la seguente:\nIn occasione dell'inaugurazione della linea fino ai Falciani sulla Nazione del 13 luglio 1890 era riportato:\nPer la linea di Greve le inaugurazioni furono:\nIl 29 marzo 1893 avvenne l'atto di collaudo definitivo dell'intera linea compresa la diramazione per San Casciano; il collaudo fu effettuato dall'ingegner Edgardo Alessandro del Genio Civile.\nInaugurazione a San Casciano in Val di Pesa.\nIl periodico \"Il Chianti\" del 31 maggio 1891 riport\u00f2 la cronaca dell'inaugurazione del tronco Falciani-San Casciano:\nDal fallimento della Banca Fenzi all'inaugurazione a Greve in Chianti.\nPoco dopo l'inaugurazione del tronco fino a San Casciano i lavori sulla linea di Greve ebbero prima un brusco rallentamento ed in seguito si fermarono. Infatti nel gennaio del 1892 la Banca Fenzi dichiar\u00f2 fallimento la cui conseguenza fu un blocco ai lavori del tram. Dopo la bancarotta del suo maggior azionista, la Societ\u00e0 per la Tramvia del Chianti e dei Colli Fiorentini continu\u00f2 a garantire il servizio sulle linee esistenti ma fu condannata a pagare i debiti ai creditori. La situazione si sblocc\u00f2 il 24 settembre 1892, quando il consiglio di amministrazione della societ\u00e0 accett\u00f2 l'offerta di acquisto, per lire, fatta da Ferdinando Cesaroni di Genova. Il 26 ottobre seguente fu stilato l'atto notarile di cessione e fu costituita la nuova societ\u00e0 esercente la Tranvai Fiorentini che aveva la sua direzione amministrativa a Firenze in via dell'Arcivescovado 3.\nI lavori ripresero e si arriv\u00f2 al completamento della linea ed alla festa di inaugurazione a Greve. Il primo treno giunse a Greve in Chianti alle 12:08 di luned\u00ec 3 aprile 1893.\nIn occasione di ogni inaugurazione, vennero effettuate grandi feste che testimoniavano l'enorme entusiasmo e le pari aspettative che l'opera suscitava. Interessante \u00e8 l'articolo pubblicato da La Nazione il 5 aprile 1893, giorno dell'arrivo a Greve: nell'articolo \u00e8 scritto che gli invitati si ritrovarono in piazza della Signoria dove, accompagnati dal suono della fanfara, salirono su tre carrozze di prima classe; queste carrozze, trainate da cavalli, condussero gli ospiti presso la stazione tranviaria posta nel luogo chiamato i Pratoni di Porta alla Croce (oggi incrocio tra il viale Antonio Gramsci e il viale Giuseppe Mazzini), dove vennero agganciate alla locomotiva \"Niccol\u00f2 da Uzzano\". Il macchinista del viaggio inaugurale fu Lorenzo Boninsegni, il fuochista fu Attilio Bisoni e il capotreno fu Egisto Chelli, su tutti sorvegli\u00f2 il cavalier Lenci. Durante il tragitto dest\u00f2 stupore soprattutto il tratto in sede propria di (dal ponte del Casino al ponte di Rimaggio) che transitava in una stretta gola del fiume Greve, sotto al castello di Vicchiomaggio. A Greve c'erano ben persone ad attendere il treno; la cittadina fu imbandierata e ad accogliere il convoglio vi furono undici orchestre filarmoniche che suonarono all'unisono la Marcia Reale. Il giorno dell'inaugurazione la stazione grevigiana non era ancora pronta e cos\u00ec il treno si ferm\u00f2 a una stazione provvisoria posta a valle. Una volta scesi, i passeggeri attraversarono il paese dove lungo il tragitto che li porta in piazza vennero realizzati numerosi archi di trionfo. In piazza erano presenti tutte le autorit\u00e0 civili e religiose della zona tra cui spiccava l'onorevole Sidney Sonnino.\nLa nuova societ\u00e0 di gestione capitanata dal Cesaroni si rivel\u00f2 ben presto come un'impresa mirante a una mera speculazione finanziaria, tanto che il servizio fu persino peggiore di quello fornito dalla societ\u00e0 precedente. La sua avventura fu breve e tra la fine del 1896 e i primi del 1897 la societ\u00e0 esercente venne assorbita dalla Soci\u00e9t\u00e9 G\u00e9n\u00e9rale des Chemins de Fer Economiques che aveva sede a Bruxelles che per questo fu ribattezzata la Belga.\nNell'entusiasmo suscitato dal nuovo mezzo il comune di Greve si fece promotore di un comitato, che il 15 marzo 1897 stil\u00f2 un progetto per il potenziamento della tranvia e per la sua prosecuzione fino a Siena.\nElettrificazione, disagi ed incidenti.\nIl 26 luglio 1899 si inizi\u00f2 ad elettrificare la linea; il primo tratto in cui venne eliminata la trazione a vapore fu quello da Porta alla Croce al Gelsomino. In seguito la nuova trazione fu estesa fino a Tavarnuzze, raggiunta il 16 settembre 1907 con numerosi benefici per tutti; a questa data il tratto a vapore si ridusse a circa . Con l'inizio dell'elettrificazione, paradossalmente, i disagi per i viaggiatori chiantigiani aumentarono: infatti quando arrivavano al cambio di trazione i passeggeri erano costretti al trasbordo, perch\u00e9 fu ben presto chiaro che le motrici elettriche non erano in grado di trainare i pesanti convogli staccati dalla locomotiva a vapore.\nLe nascenti complicazioni ed i vari interventi di manutenzione necessari portarono la societ\u00e0 esercente a riconsiderare l'importanza della tranvia chiantigiana, facendo capire che era destinata a una lenta ma inesorabile devitalizzazione; ma su questo il comune di Greve ingaggi\u00f2 una lunga battaglia per la difesa della tranvia durata un trentennio.\nMa negli anni d'oro del servizio i problemi erano altri. Gli abitanti della zona del viale Petrarca, ovvero poco oltre il capolinea di porta Romana dove veniva parcheggiato il materiale rotabile, cominciarono a lamentarsi del gran frastuono che veniva fatto, anche nelle ore notturne, per la movimentazione dei materiali. Le ragioni delle lamentele erano comprensibili: sotto le loro finestre transitavano in media 66 convogli trainati da locomotive da 120CV ed inoltre i carri merci venivano lasciati in sosta lungo i binari posti nel viale, cosa che per la societ\u00e0 di allora era inconcepibile. Il comune di Firenze intervenne e viet\u00f2 il carico e lo scarico delle merci tra le ore 15 e le ore 17.\nI viaggiatori dovettero affrontare anche nuove problematiche: ad esempio il 7 aprile 1900 la societ\u00e0 esercente venne pesantemente multata perch\u00e9 il treno delle 19:06 part\u00ec alle 19:40. Questo era accaduto dopo che degli operai muniti di biglietto a tariffa ridotta, non trovando spazio, avevano invaso le carrozze di prima classe con sconcerto dei ricchi viaggiatori che denunciarono il fatto alle autorit\u00e0 e che non furono soddisfatti neanche dopo che alla stazione del Gelsomino il capostazione locale fece aggiungere un'altra carrozza di seconda classe per gli operai invasori. I viaggiatori di prima classe fecero altre rimostranze ed a quel punto venne elevata una seconda multa per composizione irregolare del convoglio.\nL'11 aprile 1903 il treno proveniente da San Casciano giunto alle 17:35 all'angolo di Poggio Imperiale svi\u00f2, e per rimetterlo sui binari vennero usate delle binde. Il 17 agosto dello stesso anno accadde un altro incidente ben pi\u00f9 rischioso: il convoglio proveniente da San Casciano imbocc\u00f2 la discesa che conduceva a Porta Romana a forte velocit\u00e0 e, solo grazie al controvapore ed alla prontezza dei conduttori della prima e della seconda carrozza, riusc\u00ec a fermarsi in tempo; la mancata frenatura non era stata causata da un guasto meccanico ma dall'assenza del conduttore della terza carrozza che non si era presentato in servizio. Saputo l'accaduto e incurante del fatto che non ci fossero stati feriti, il comune di Firenze fece tutta una serie di intimidazioni ai gestori i quali risposero cercando di far rientrare nel giusto binario un evento gonfiato a dismisura. La storia trov\u00f2 conclusione solo dopo che la societ\u00e0 di gestione prese dei provvedimenti disciplinari nei confronti del capotreno.\nNegli anni successivi vi furono altri due gravi incidenti; uno avvenne la mattina del 13 novembre 1907 in localit\u00e0 Testi, quando a causa di una frana causata dalle forti piogge dei giorni precedenti, il binario su cui transitava il treno precipit\u00f2 nel fiume Greve causando numerosi feriti; il bilancio di questo incidente fu modesto grazie al valore del macchinista Giuseppe Testi, che percep\u00ec il cedimento del terreno: intuendo il deragliamento riusc\u00ec a frenare azionando il controvapore. La locomotiva si rovesci\u00f2 e Testi e il suo fuochista rimasero intrappolati all'interno; solo pi\u00f9 tardi vennero messi in salvo. Per il suo gesto il sindaco di Greve confer\u00ec al macchinista un encomio solenne e un premio in denaro. Un altro grave incidente avvenne l'11 dicembre 1913 in localit\u00e0 Le Strette, nei pressi dei Falciani, quando due convogli provenienti da opposte direzioni si scontrarono frontalmente: anche stavolta ci furono numerosi feriti e le due locomotive andarono distrutte.\nIl secondo incidente fu l'occasione per invocare a nome di tutta la cittadinanza chiantigiana un servizio pi\u00f9 sicuro, pi\u00f9 veloce, con un numero di corse maggiore e soprattutto per chiedere, nuovamente, che la tutta la linea venisse elettrificata. L'elettrificazione di tutta la linea venne progettata, ma non fu realizzata, in quanto si cominciava ad affacciare sul mercato un nuovo mezzo di trasporto pi\u00f9 economico ed efficiente: l'autobus.\nIl declino.\nLa concorrenza dell'autobus.\nI primi autobus per il trasporto pubblico iniziarono a circolare a Firenze solo nel 1927 ma sulle linee extraurbane il servizio funzionava gi\u00e0 da tempo. Negli anni che precedettero la prima guerra mondiale, la SITA era riuscita a ottenere, in via sperimentale, di esercitare un servizio sulla linea Firenze-Siena passando per Greve. Il servizio venne interrotto durante la guerra, ma fu ripreso subito dopo. La concorrenza tra l'autobus e la tranvia era iniziata.\nLa \"caffettiera\", cos\u00ec era bonariamente chiamata la locomotiva che faceva servizio su questa linea, ormai non era pi\u00f9 in grado di soddisfare le esigenze degli utenti. I motivi erano molteplici: le corse erano poche, a Tavarnuzze era obbligatorio cambiare a causa del diverso sistema di trazione (da elettrico a vapore e viceversa) con conseguente allungamento dei tempi di percorrenza, tempi che gi\u00e0 erano lunghi (da Greve in Chianti a Porta Romana si impiegavano circa due ore (1 ora e mezza da San Casciano in Val di Pesa).\nNel 1917 la SITA inizi\u00f2 a svolgere delle regolari corse di autobus sulle linee Firenze-Siena e Firenze-Volterra con passaggio per San Casciano in Val di Pesa via Falciani. Con l'autobus, San Casciano in Val di Pesa veniva collegato con il centro di Firenze in circa trentacinque-quaranta minuti.\nPer tutelare la tranvia, l'Ispettorato delle Ferrovie-Tramvie di Firenze impose alla SITA di far passare i suoi autobus non pi\u00f9 dai Falciani, ma dalla via Volterrana, con un allungamento dei tempi enorme. Questa decisione caus\u00f2 un lungo contenzioso tra l'amministrazione comunale di San Casciano in Val di Pesa e l'Ispettorato. Tale situazione durava ancora nel 1928, quando il Podest\u00e0 di San Casciano in Val di Pesa, il generale Michele Polito, invi\u00f2 un accorato appello al Ministero dei trasporti, descrivendo il problema:\nNel 1928 anche la SITA entr\u00f2 nella vicenda e fece sapere che avrebbe molto gradito che le fosse consentito di tornare al precedente itinerario, quello via Falciani, ma in subordine le andava bene anche di passare dalla via degli Scopeti.\nUn nuovo appello venne presentato al ministero dal podest\u00e0 di San Casciano il 21 dicembre 1928, nel quale si chiedevano dei miglioramenti al materiale rotabile e infine un'ultimissima istanza fu presentata il 27 febbraio 1929 alla \"Direzione dei Tramways fiorentini\". In tale appello si chiedeva, oltre al ritorno degli autobus sulla linea pi\u00f9 comoda, anche un potenziamento della linea tranviaria con l'istituzione di una quarta coppia di corse sul tratto Firenze-San Casciano in Val di Pesa, ottenendo in risposta un netto rifiuto cos\u00ec giustificato:\nLa battaglia in difesa del servizio.\nGli appelli del podest\u00e0 sancascianese descrivevano una situazione reale. Infatti gi\u00e0 all'inizio del XX secolo la linea, intensamente sfruttata, appariva usurata, tanto che nel 1906 i comuni di San Casciano in Val di Pesa e Greve in Chianti erano stati costretti alle vie legali contro la societ\u00e0 di gestione per il deplorevole stato in cui si trovava. La prima guerra mondiale acu\u00ec la crisi ed un viaggio sulla tranvia diventava una vera avventura: gli orari non venivano rispettati e le condizioni della linea peggioravano al punto da non offrire pi\u00f9 la minima sicurezza. I disservizi erano dovuti anche all'uso della lignite del Valdarno al posto del carbone, impiegato per scopi bellici, ed al fatto che il personale era stato inviato sotto le armi. Si arriv\u00f2 al punto che spesso, durante il viaggio, i passeggeri dovevano scendere e andare nei boschi a tagliare un po' di legna per alimentare il treno. Finito il conflitto, il carbone cominci\u00f2 lentamente a ritornare ma al materiale rotabile venne fatta poca manutenzione lo stesso: la situazione economica della Societ\u00e0 dei Tramways era disperata e tutti gli interventi migliorativi vennero rimandati a data futura.\nNel 1921 la societ\u00e0 esercente prima propose di elettrificare la linea ma subito dopo cambi\u00f2 idea e scelse di sostituire il servizio tranviario su ferro con autobus. Si opposero strenuamente i comuni di Greve in Chianti e, in misura minore, quello di San Casciano in Val di Pesa, cos\u00ec il proposito venne, per il momento, accantonato.\nLa differenza di reazioni tra i due comuni era dovuta al fatto che per San Casciano in Val di Pesa perdere la tranvia tutto sommato era quasi un affare: per mantenerla doveva sborsare ogni anno una cifra ingente pur essendo conscio che i suoi abitanti non l'avrebbero usata, preferendo, per il trasporto personale, i pi\u00f9 comodi autobus, anche se avevano una tariffa pi\u00f9 alta del 20% rispetto alla tranvia, mentre per il trasporto merci gli autocarri ormai erano abbastanza diffusi. A Greve in Chianti invece il tram era ben accetto.\nNel 1932 la Societ\u00e0 Belga, gestore della linea del Chianti e dal 1926 di tutte le reti elettrificate ed a vapore dell'area fiorentina, fece sapere di voler sopprimere la linea, cos\u00ec come negli anni immediatamente successivi alla fine della guerra erano state via via soppresse le altre linee a vapore. Fu ancora battaglia.\nIn questa seconda battaglia si distinse soprattutto il periodico \"Il Chianti\", che si stampava a Greve, il quale pubblic\u00f2 tra il febbraio e il marzo del 1932 tutta una serie di articoli in cui si sosteneva l'indispensabilit\u00e0 della tranvia e la sua insostituibilit\u00e0 con altri mezzi di trasporto. Per mantenerla in vita chiesero ai gestori di impegnarsi in dispendiosi lavori di ammodernamento e anche in un abbassamento delle tariffe, che veniva visto come il vero motivo della crisi della linea. Ma erano stati proprio i maggiori costi di esercizio che avevano fatto decidere per la soppressione. Si chiedevano inoltre delle rettifiche al tracciato, la sostituzione delle locomotive a vapore con automotrici a gasolio, la soppressione delle fermate minori e la rivisitazione delle tariffe merci che avevano costi enormi, tanto che un collo spedito dalla stazione di Campo di Marte a Greve pagava quattro volte la tariffa del trasporto da Campo di Marte a qualsiasi localit\u00e0 italiana.\nNella sua battaglia Greve in Chianti si rivolse anche al Ministro Galeazzo Ciano, senza esito, ma principalmente tent\u00f2 di coinvolgere il comune di San Casciano in Val di Pesa. In un accorato appello al collega sancascianese il podest\u00e0 di Greve in Chianti non solo chiese appoggio, ma fece velatamente sapere, come un avvertimento, che quella battaglia era condivisa da due altissimi esponenti del regime fascista.\nPer tutta risposta il podest\u00e0 di San Casciano in Val di Pesa, a nome della popolazione, chiese al Prefetto di Firenze la soppressione del tram e la sua sostituzione con mezzi pi\u00f9 efficienti; nella missiva dichiar\u00f2 inoltre di sentirsi offeso per il modo in cui il direttore de \"Il Chianti\" e il podest\u00e0 di Greve lo avevano trascinato nella contesa senza averlo neanche contattato e inoltre non avevano neanche rettificato, come lui aveva richiesto, queste notizie false.\nMa la concorrenza della SITA era serrata: ormai gestiva tutti i servizi su gomma per San Casciano, per Mercatale per Greve e per Siena.\nFine del servizio.\nA causa del debito accumulato nei confronti della societ\u00e0 Valdarno, la Societ\u00e0 dei Tramvai Fiorentini e del Chianti fall\u00ec il 24 settembre 1934 con sentenza del Tribunale Civile di Firenze. Tutto quanto apparteneva alla societ\u00e0 venne acquistato dal comune di Firenze.\nLa linea fu soppressa il 31 luglio 1935 dopo 45 anni di attivit\u00e0 e con essa cessava di esistere la rete extraurbana a vapore dell'area fiorentina. Il tram era stato definitivamente sostituto dalle corriere rosse della SITA, chiamate appunto \"le Rosse\". L'ultima corsa da San Casciano in Val di Pesa avvenne il giorno successivo quando alle ore 17:00 part\u00ec un treno merci che raccolse tutto quanto poteva caricare.\nLa locomotiva era la \"Vittoria\" e alla guida il macchinista Giovanni Furini. A Greve in Chianti invece il servizio termin\u00f2 lo stesso 31 luglio quando dalla stazione part\u00ec un treno merci con tutto il materiale da portare via. La locomotiva era la numero 10 \"Greve\" e part\u00ec alle 20:15.\nIl servizio pass\u00f2 dunque alla STU-FIAT, che in base a una convenzione col comune di Firenze aveva ottenuto l'esclusiva sia sull'esercizio di tutte le linee tranviarie urbane ed extraurbane dell'area fiorentina attive in quel momento, sia la gestione di tutte le linee che sarebbero state istituite nel periodo di concessione di 9 anni. Il nuovo servizio doveva essere effettuato su mezzi di propriet\u00e0 FIAT; questi mezzi dovevano avere una capienza di 35-40 posti a sedere. La FIAT doveva garantire un minimo di 4 coppie di corse giornaliere tra Firenze e Greve e minimo 8 corse giornaliere tra Firenze e San Casciano; la FIAT per effettuare il servizio si appoggi\u00f2 alla societ\u00e0 SITA. Inoltre doveva garantire un servizio merci, ma questo non fu mai effettuato, tanto che nel 1937 il periodico \"Il Chianti\" scriveva:\nLa chiusura della tranvia comport\u00f2 dunque un peggioramento della situazione economica di diverse aziende chiantigiane.\nIl personale fu assorbito dalle tranvie fiorentine, gli impianti smantellati e nella primavera del 1940 le rotaie furono divelte per farne dono alla Patria. Una delle vecchie motrici fu inviata alle cave di Carrara e riadibita al trasporto dei blocchi di marmo. La caldaia della motrice \"Pier Vettori\" fu portata negli uffici della direzione e usata per anni come impianto di riscaldamento. L'edificio della stazione di Greve in Chianti gi\u00e0 dal 1912 era stato affiancato da garage della SITA e continu\u00f2 a svolgere la funzione di terminal degli autobus e magazzino del comune fino al 1970 quando venne abbattuto; al suo posto sorge ancora la fermata degli autobus e nell'area un tempo destinata allo sviluppo delle rotaie sono state costruite delle abitazioni. La stazione sancascianese ebbe un destino simile: fermata per gli autobus e in seguito sede del consorzio agrario locale. Il fabbricato viaggiatori \u00e8 stato abbattuto nel dicembre del 1983 e nell'area retrostante \u00e8 stato realizzato un parcheggio.\nDestino diverso per la stazione di Tavarnuzze: l'edificio (chiamato dai locali \"il birillo\") \u00e8 ancora in piedi anche se versa in uno stato di totale abbandono, ma intorno ad esso sorgono un parcheggio e una pineta con parco pubblico. Dal 2013 la stazione \u00e8 coinvolta nel progetto di ammodernamento della piazza di Tavarnuzze; anche la stazione del Gelsomino \u00e8 in piedi e in ottimo stato, riconvertito ad uso privato. Ad eccezione della rimozione delle rotaie niente \u00e8 cambiato negli edifici delle fermate dei Falciani, del Passo dei Pecorai e del ponte di Gabbiano, che ospitano delle trattorie. Tutto il resto \u00e8 scomparso.\nCaratteristiche.\nLa linea era una tranvia isolata a carattere interurbano a singolo binario.\nPercorso.\nSecondo il verbale di collaudo del 20 maggio 1892, la tranvia del Chianti da Firenze a Greve in Chianti transitava per su strade comunali, per su strade provinciali e per in sede propria; la diramazione per San Casciano in Val di Pesa transitava per su strade provinciali e per in sede propria con una pendenza contenuta sempre entro il 60 per mille.\nIl capolinea principale era in piazza Beccaria, allora conosciuta come porta alla Croce, dove non esisteva una vera e propria stazione, tanto che i convogli sostavano al centro della piazza; sempre da piazza Beccaria iniziava la diramazione per la stazione ferroviaria del Campo di Marte ad uso esclusivo dei convogli merci, mentre i passeggeri dovevano compiere il tragitto a piedi.\nLasciato il capolinea principale il tram entrava nell'allora viale Duca di Genova (poi viale Giovanni Amendola), popolarmente chiamato i \"Pratoni della Zecca\" (dove sorge l'Archivio di Stato), e si dirigeva verso l'Arno. La prima fermata era nell'allora piazza della Zecca Vecchia (la zona compresa tra piazza Piave e lungarno Pecori-Giraldi) da cui ripartiva per poi attraversare il fiume sul nuovo ponte in ferro. Al posto del ponte sospeso di San Ferdinando, costruito nel 1837, ne venne realizzato in breve tempo uno in ferro capace di sostenere il peso del treno che venne intitolato a San Niccol\u00f2 e venne collaudato l'8 luglio 1890, con il simultaneo transito di due locomotive e due carrozze spinte alla velocit\u00e0 di . Superato il fiume, nell'attuale piazza Francesco Ferrucci si trovava una grande barriera daziaria: la Barriera di San Niccol\u00f2, che il tram superava sulla destra attraverso un valico fatto nella cinta muraria.\nDa qui in poi il tram iniziava a percorrere il Viale dei Colli: viale Michelangelo fino al piazzale omonimo, poi per il viale Galileo fino al piazzale Galileo, nei cui pressi si trovava il giardino del Tivoli; dal piazzale Galileo il tram svoltava a sinistra per viale Torricelli fino all'incrocio col viale del Poggio Imperiale, dove si ricongiungeva con il tronco iniziato al piazzale di porta Romana (secondo capolinea fiorentino), che transitava appunto per il ripido viale del Poggio Imperiale.\nDopo l'incrocio il tram percorreva via del Gelsomino, una via costruita appositamente per il servizio tranviario, dove era situata la stazione tranviaria omonima. La stazione del Gelsomino comprendeva oltre al fabbricato viaggiatori, anche un vasto piazzale, l'officina per le riparazioni e il magazzino ricambi. Dopo l'elettrificazione della linea la stazione del Gelsomino venne dismessa e il magazzino divenne un deposito per i mezzi elettrici.\nLa linea proseguiva poi lungo la via Romana, attuale via Senese, attraversando il borgo delle Due Strade fino al bivio con via di Malavolta dove era il confine con l'allora comune del Galluzzo e dove si trovava un'altra barriera daziaria; superata la barriera il tram proseguiva per la stessa via Senese attraversando l'abitato del Galluzzo, sfiorando la Certosa, attraversando l'abitato de I Bottai e il bivio per Le Rose, dopodich\u00e9 entrava nell'abitato di Tavarnuzze dove si trovava un'altra stazione, il cui edificio \u00e8 ancora esistente (come anche quello del Gelsomino), anche se inizialmente la fermata era situata presso il margine nord dell'abitato. L'edificio della stazione di Tavarnuzze si trova nella piazza principale del paese ed era un tempo dotato di un vasto piazzale, di un pozzo per il rifornimento dell'acqua alle locomotive e di un deposito di carbone. Superato l'abitato di Tavarnuzze i convogli passavano in localit\u00e0 Mulino del Diavolo, poi in localit\u00e0 ponte degli Scopeti per poi lanciarsi nella piana formata dal fiume Greve (la zona dell'attuale cimitero degli americani) fino alla stretta gola di Bifonica e poco dopo raggiungevano l'abitato dei Falciani, dove aveva sede una stazione dotata di deposito di materiali e dove era posta una biforcazione: rimanendo sul binario principale andavano a Greve in Chianti mentre con l'altro andavano a San Casciano in Val di Pesa lungo un percorso caratterizzato da un accentuato dislivello.\nLa linea per Greve, superato il ponte di Cappello, transitava per il borgo del Ferrone, dove si trovavano altri depositi per il materiale di ricambio e per le minuterie dell'armamento, poi toccava l'abitato del Gabbiano, dove si trovava un'altra piccola stazione e attraversava il ponte di Gabbiano (conosciuto all'epoca anche come ponte di Sant'Angelo). Proseguendo incontrava l'abitato del Passo dei Pecorai, poi toccava l'insediamento industriale di Testi, allacciato alla linea con alcuni binari; superata Testi la linea entrava in un lungo tratto in sede propria, che lambiva il colle di Vicchiomaggio e che dava alla linea tranviaria l'aspetto di una vera e propria linea ferroviaria, fino al ponte di Greti. Da Greti in poco tempo il tram raggiungeva Greve in Chianti dove, all'altezza dell'odierna piazza Trento, si trovava la stazione pi\u00f9 importante. La stazione di Greve comprendeva il fabbricato viaggiatori, un vasto fascio di binari, e un grande deposito per il materiale rotabile e per le merci. Una volta giunto a Greve il personale viaggiante per pernottare si rivolgeva a una signora del paese che affittava le camere e con la quale la societ\u00e0 esercente aveva stipulato una convenzione.\nTracciato per il servizio merci.\nSu tutta la linea veniva effettuato il servizio merci.\nIn occasione della costruzione del binario si volle sfruttare l'occasione per collegare, ad esclusivo uso per il trasporto merci, la stazione tranviaria di Porta alla Croce con lo scalo merci della stazione ferroviaria di Porta alla Croce in uso alle Strade Ferrate Romane e in seguito alla Rete Adriatica. Ma la realizzazione di questi pochi metri di binario scaten\u00f2 una lunghissima diatriba tra il comune fiorentino e la societ\u00e0 concessionaria del tram: il progetto approvato prevedeva che da piazza Beccaria il tracciato svoltasse in via Scialoia e una volta superata la ferrovia mediante un sottopassaggio si concludesse nello scalo ferroviario di Porta alla Croce. Nello stesso periodo per\u00f2 le Ferrovie Romane avevano deciso il trasferimento della ferrovia pi\u00f9 a monte, nell'area della stazione di Campo di Marte; cos\u00ec i gestori della tranvia chiesero al comune di poter modificare il loro progetto e ne presentarono uno di massima. La variante presentata prevedeva la realizzazione, al posto del sottopassaggio ferroviario, di un binario provvisorio che doveva essere impiantato lungo viale Principe Eugenio e che svoltando a destra raggiungeva la stazione in smantellamento. Il comune di Firenze non cap\u00ec il progetto e accus\u00f2 la societ\u00e0 esercente di volere risparmiare per evitare la costruzione del sottopassaggio. Ne nacque una lunga contesa che si concluse solo il 17 luglio 1891, quando venne autorizzata la costruzione del braccio provvisorio. Quando fu inaugurata la stazione di Campo di Marte, il servizio tranviario era stato intanto elettrificato e i binari percorrevano viale Principe Eugenio, piazza Donatello, via degli Artisti, il cavalcavia della Piazzola, il viale Militare (poi viale dei Mille) e via del Pratellino.\nGrazie alla congiunzione della linea tranviaria con lo scalo merci del Campo di Marte, lungo tutta la linea vennero realizzati dei raccordi ad uso degli opifici della zona. Un primo raccordo si trovava al Gelsomino ad uso della \"Fabbrica Meccanica di Botti\" per il quale era stata presentata domanda al comune di Firenze il 5 maggio 1891; un'altra autorizzazione il comune la concesse allo \"Stabilimento Vinicolo\" della stessa localit\u00e0. Un altro raccordo si trovava ad uso della cava di pietra situata in localit\u00e0 Molino del Diavolo, abbandonata, ma all'epoca attivissima, tanto che il tram oltre alla fermata per gli abitanti della localit\u00e0 ne effettuava un'altra ad uso esclusivo degli operai della cava stessa. Per il cementificio di Testi la linea effettuava un notevole movimento merci, quantificabile in una media di 10 carri al giorno, ma quando il cementificio cominci\u00f2 a usare dei camion di sua propriet\u00e0 per il trasporto merci, la tranvia sub\u00ec un danno economico ingente.\nAltri raccordi si trovavano ai Bottai per la fornace Siligardi e a Greti, dove il servizio era svolto anche a carri interi ad uso della distilleria Caldini-Bandinelli e del mulino Caldini. Per le fornaci di cotto del Ferrone furono realizzati uno scambio e un binario di raccordo dove poteva essere lasciato in sosta un carro sia per le fornaci che per il mulino ivi esistente; nella stessa localit\u00e0 la societ\u00e0 esercente aveva stipulato una convenzione col signor Luigi Lombardini, gestore di una bottega di alimentari con forno chiamata \"Bottega della Tranvia\", nella quale era stato installato un telefono ad uso esclusivo del personale in servizio e collegato con Greve, San Casciano e Firenze.\nL'armamento.\nL'armamento della linea venne realizzato con rotaie Vignoles in acciaio del peso di 24 chilogrammi al metro con 11 traverse e rotaie da e con uno scartamento di . Queste rotaie erano diverse da quelle previste nel contratto (25\u00a0kg/m) ma si prefer\u00ec optare per quelle meno pesanti in quanto pi\u00f9 facilmente reperibili sul mercato. Per diminuire la resistenza di attrito le curve furono realizzate con un raggio minimo di , il che impose talvolta di uscire dal percorso stradale per correre in sede propria.\nMateriale rotabile.\nMateriale trazione.\nLa diramazione per San Casciano percorreva un tratto in forte pendenza e perci\u00f2 sulla linea del Chianti furono usate le locomotive pi\u00f9 potenti tra quelle in uso nell'area fiorentina.\nI mezzi furono costruiti dalla Societ\u00e0 Krauss &amp;C. di Monaco di Baviera e tre di essi, denominati Pier Vettori, Passignano e Niccol\u00f2 da Uzzano, risalivano al 1889 ed erano a tre assi per una potenza di 89\u00a0kW (120CV). Sempre al 1889 risalivano altre sei locomotive ancora a tre assi ma con una potenza di 74\u00a0kW (100CV) ed erano denominate Acciaioli, Accursio, Buondelmonti, Giovanni da Verrazzano, Machiavelli e Greve (quest'ultima costruita nel 1893). Una sola era a due assi: la Vittoria, costruita nel 1888 aveva una potenza di soli 44\u00a0kW (60CV): Quest'ultima locomotiva era denominata \"la Gloriosa\" perch\u00e9 fu la prima ad entrare in servizio e fu anche la locomotiva che il 1\u00ba agosto 1935 train\u00f2 l'ultimo convoglio da San Casciano a Firenze. Nonostante il percorso accidentato e, nel tratto Falciani-San Casciano anche con dislivelli notevoli, tutte le locomotive dettero sempre buona prova di s\u00e9 con l'unico difetto di subire una consistente diminuzione di velocit\u00e0.\nLa velocit\u00e0 molto raramente riusciva a raggiungere i , pi\u00f9 spesso la velocit\u00e0 massima in pianura era di ma nel tratto Ponte dei Falciani-San Casciano scendeva a e nel tratto dalla Barriera di San Niccol\u00f2 a tutto il viale dei Colli scendeva fino ai . Con queste velocit\u00e0 i convogli percorrevano il tratto Firenze-Greve in Chianti in circa 2 ore mentre fino a San Casciano impiegavano in media 1 ora e 23 minuti.\nDopo la soppressione della tranvia di Poggio a Caiano sulla linea del Chianti vennero usate altre quattro locomotive sempre della Krauss da 44\u00a0kW provenienti da quella linea; una di esse peraltro, la n. 22, prest\u00f2 prima servizio per alcuni anni presso la tranvia Napoli-Caivano.\nMateriale rimorchiato.\nDa Firenze a Greve-San Casciano correvano mediamente 28 corse, mentre nel tratto opposto le corse erano 24 ma in genere c'erano molte corse supplementari che facevano capolinea a Tavarnuzze. Le corse erano in numero minore verso Firenze perch\u00e9 i convogli erano formati da un numero maggiore di carrozze. In direzione Greve i convogli erano generalmente composti da sei carrozze mentre per San Casciano solo da tre.\nLe vetture erano concepite per 70 viaggiatori e furono costruite dalle Officine Grondona di Milano. Erano a due assi con terrazzini aperti alle estremit\u00e0. Il loro peso era intorno alle . Le diverse classi erano facilmente distinguibili dal diverso colore delle carrozze: la prima classe era di colore rosso, la seconda era verde, mentre la classe mista era bicolore. Le carrozze di prima classe erano riscaldate grazie all'uso di contenitori di zinco, riempiti di acqua calda prelevata dalla locomotiva, posizionati sotto i piedi dei viaggiatori.\nI carri merci erano del tipo aperto o chiuso ed erano a 4 ruote su due assi e pesavano circa .\nPersonale.\nAl personale in servizio sulla tranvia erano imposte regole ferree sia per quanto riguardava le divise, che dovevano essere sempre impeccabili, sia per il comportamento, che doveva essere sempre corretto e decoroso. Gli stipendi per quei tempi erano piuttosto alti e la differenza di retribuzione tra le varie mansioni non superava il 25%. Fino al 1\u00ba gennaio 1919 quelli che guadagnarono di pi\u00f9 furono i macchinisti seguiti dai capicontrollo; da quella data in poi i capicontrollo superarono i macchinisti di due centesimi di lira.\nTra le varie mansioni \u00e8 da ricordare quella dei fuochisti abilitati che generalmente erano gli aiutanti del macchinista ma in caso di bisogno avevano l'abilitazione alla guida del locomotore. I fuochisti non abilitati, oltre alla loro mansione, erano obbligati a saper far uso del freno e dei segnali di chiamata freno e di pericolo. I convogli delle linee fiorentine non hanno mai avuto il freno continuo cos\u00ec il compito di frenare toccava al macchinista insieme ai vari frenatori disposti uno per veicolo con la mansione di fattorino-frenatore. Sull'ultima carrozza di ogni convoglio si trovava il capotreno.\nIl personale si rese protagonista di numerosi episodi rimasti nella memoria, primo su tutti il comportamento tenuto dal macchinista Testi in occasione dell'incidente del 1907. Ma sono rimasti anche ricordi pi\u00f9 leggeri. Uno dei personaggi pi\u00f9 curiosi era l'agente ausiliario che svolgeva il suo servizio presso la stazione del Gelsomino; era un uomo di carattere mite e bonaccione e, forse per questo, gli venne affibbiato il soprannome di \"Furbino\" e spesso era oggetto di burle; si racconta che avesse l'abitudine di accendere il fuoco per riscaldarsi e questa era un'operazione non consentita dal regolamento, ma conosciuta dai colleghi i quali un giorno lo chiamarono al telefono, novit\u00e0 del tempo, e gli dissero: \u00abMa cosa fai! Dai fuoco a tutto? Il fumo arriva fino a qui!\u00bb. Il mite Furbino si impaur\u00ec e pens\u00f2 che il fumo si trasmettesse via telefono e and\u00f2 immediatamente a spegnere il fuoco e non lo riaccese mai pi\u00f9.\nIl personale della tranvia del Chianti, ma anche delle altre linee tranviarie, esprimeva al meglio il caustico stile fiorentino tanto che vennero ribattezzati \"quelli di' tranvai\". Tra le loro imprese, rimaste nella memoria degli addetti al servizio, si ricordano:\nLa Tranvia nella letteratura.\nDella tranvia rimangono testimonianze anche nella letteratura dell'epoca grazie alla presenza, a Greve in Chianti, di due personaggi di spicco: Domenico Giuliotti e Bino Sanminiatelli. Domenico Giuliotti risiedeva proprio nel borgo di Greve e per venirlo a trovare, numerosi suoi amici usarono e descrissero il tram; tra questi sono da ricordare Giovanni Papini, Nicola Lisi, Bruno Cicognani, Ferdinando Paolieri, Ardengo Soffici e Raffaello Romanelli. Giovanni Papini fu l'amico che pi\u00f9 frequent\u00f2 Giuliotti e descrisse la tranvia del Chianti in alcune pagine de \"Gli operai della vigna\" del 1929 dove raccont\u00f2 il suo primo viaggio sul trenino; anche la figlia di Papini, Viola Paszkowski descrisse il trenino nel suo libro del 1956 intitolato \"La bambina guardava\". Nicola Lisi parl\u00f2 del tram nel \"Ragguaglio dell'attivit\u00e0 letteraria dei cattolici del 1935\" quando descrisse il suo viaggio sul trenino per andare a trovare Giuliotti nella sua casa definita \"la spelonca dell'omo selvatico\".\nFerdinando Paolieri parl\u00f2 del tram nelle sue \"Novelle toscane\" del 1914 nel racconto \"Il fico\", racconto che si apre con una descrizione della stazione di San Casciano. Tra gli scrittori sancascianesi che parlarono della tranvia ci fu Pasquale Bellini, che nel suo \"Un uomo si confessa\" (1962) rievoc\u00f2 la sua giovinezza e parl\u00f2 della vita della stazione sancascianese, ed anche don Tebaldo Pellizzari, un presbitero amico di Giuliotti e Papini e collaboratore del periodico Il Frontespizio.\nMa la pi\u00f9 commovente e magistrale descrizione del tram chiantigiano spett\u00f2 a Domenico Giuliotti che in occasione della soppressione del servizio nel 1935 scrisse su La Nazione un elogio funebre di stampo sentimental-grottesco intitolato \"Panegirico di mangiacarbone\" a cui fece seguito, nel 1937, un secondo racconto intitolato \"Ma non era morto\" pubblicato nell'opera \"Racconti rossi e neri\", edito da Vallecchi."}
{"id": "1295087", "revid": "30445", "url": "https://it.wikipedia.org/wiki?curid=1295087", "title": "R\u00e1bca", "text": ""}
{"id": "1295088", "revid": "33689", "url": "https://it.wikipedia.org/wiki?curid=1295088", "title": "Chaos Emerald", "text": ""}
{"id": "1295099", "revid": "253269", "url": "https://it.wikipedia.org/wiki?curid=1295099", "title": "Anthony LaPaglia", "text": "Biografia.\nLaPaglia nasce e cresce ad Adelaide, nell'Australia Meridionale, figlio di Gedio \"Eddie\" LaPaglia, un meccanico e rivenditore d'auto italiano originario di Bovalino (in provincia di Reggio Calabria), emigrato con la famiglia in Australia all'et\u00e0 di otto anni, e di Maria Johannes Brendel, una segretaria ed ex-modella olandese. Ha un fratello minore, Jonathan, anch'egli attore. Vive attualmente a Santa Monica, in California, ed ormai non parla pi\u00f9 con il suo tipico accento australiano, parlando invece con un indistinto amalgama di quello americano e quello australiano, avendo cercato di perdere il pi\u00f9 possibile quest'ultimo per meglio inserirsi nell'ambiente cinematografico statunitense almeno dal 1982.\nNel 1998 ha sposato l'attrice australiana Gia Carides, da cui ha avuto una figlia nel 2003. La coppia si separ\u00f2 nel 2015, per poi divorziare nel giugno 2016; dal 2015 ha una relazione con una ragazza di trent'anni pi\u00f9 giovane di lui.\nLaPaglia \u00e8 stato portiere della squadra di calcio della sua citt\u00e0 natale nella National Soccer League australiana durante gli anni ottanta, passione che coltiva anche ora come partner della Sydney FC, e gioca ancora, nonostante abbia avuto un reimpianto di femore, conseguente all'aver praticato questo sport, nel 2004. Ha giocato occasionalmente con l'Hollywood United insieme ad altre star come Frank Leboeuf, Vinnie Jones, Steve Jones (ex componente dei Sex Pistols) e altri. LaPaglia \u00e8 attivo anche nel volontariato, e tiene corsi di recitazione per il Young Storytellers Program.\nDal 2002 al 2009 \u00e8 stato protagonista di \"Senza traccia, dove \"ha interpretato Jack Malone dopo il rifiuto di Jeff Speakman.\nDoppiatori italiani.\nNelle versioni in italiano dei suoi film, Anthony LaPaglia \u00e8 stato doppiato da:\nDa doppiatore \u00e8 sostituito da:"}
{"id": "1295101", "revid": "33689", "url": "https://it.wikipedia.org/wiki?curid=1295101", "title": "The Sims 2 Pets", "text": ""}
{"id": "1295102", "revid": "1605525", "url": "https://it.wikipedia.org/wiki?curid=1295102", "title": "Atti di Bartolomeo", "text": " \nGli Atti di Bartolomeo o Martirio di Bartolomeo sono un apocrifo del Nuovo Testamento relativo a Bartolomeo, apostolo. \u00c8 stato scritto in greco nel IV-V secolo, probabilmente in ambiente nestoriano.\nDescrive predicazione e martirio per decapitazione di Bartolomeo in India.\nDato l'avanzato periodo di composizione l'apocrifo non pu\u00f2 essere considerato un fedele resoconto storico, sebbene non si possa escludere una ripresa di precedenti tradizioni orali."}
{"id": "1295103", "revid": "75435", "url": "https://it.wikipedia.org/wiki?curid=1295103", "title": "Martirio di Bartolomeo", "text": ""}
{"id": "1295104", "revid": "1862310", "url": "https://it.wikipedia.org/wiki?curid=1295104", "title": "Demografia della Groenlandia", "text": "La popolazione della Groenlandia \u00e8 di 56.344 abitanti (luglio 2007); la densit\u00e0 \u00e8 una delle pi\u00f9 basse del mondo, appena 0,027 abitanti per km\u00b2.\nDei 56.000 abitanti ben 24.000 (43%) vivono nella capitale Nuuk; l'83% degli abitanti totali dichiara di vivere in citt\u00e0. La maggior parte della popolazione della Groenlandia vive sulla costa ovest, qui infatti si trovano Nuuk e quasi tutte le principali citt\u00e0 dell'isola. La seconda zona pi\u00f9 popolosa \u00e8 la parte sud; la parte nord per il gelo polare \u00e8 molto meno abitata, ed in particolare la zona nord-est: qui si trova infatti il Parco nazionale della Groenlandia nordorientale, prevalentemente chiuso al pubblico, che pur essendo vasto 1.000.000\u00a0km\u00b2 ospita permanentemente circa 20 persone. Sulla costa sud-est sono insediate ben poche persone (vi sono solo due citt\u00e0 importanti, Ammassalik e Ittoqqortoormiit), soprattutto a causa dell'isolamento per la gran quantit\u00e0 di montagne nella zona; qui si trova anche il Monte Gunnbj\u00f8rn, la vetta pi\u00f9 alta della Groenlandia (3.700\u00a0m).\nI groenlandesi discendono per l'87% da inuit ed europei, in particolare danesi e norvegesi; il restante 13% \u00e8 costituito da europei nati nel continente e trasferitisi qui. Le lingue pi\u00f9 parlate sono il groenlandese (una lingua eschimo-aleutina, variante della lingua inuit e parente dell'Inuktitut), che conta 47.000 parlanti, e il danese. La religione pi\u00f9 diffusa \u00e8 il Luteranesimo.\nIl 53% della popolazione \u00e8 maschile, il restante 47% \u00e8 femminile. Ecco le stime per fascia d'et\u00e0 (dati del 2007):\nIl tasso di natalit\u00e0 \u00e8 di 16,01 nati ogni 1.000 abitanti e il tasso di mortalit\u00e0 \u00e8 di 7,93 morti ogni 1.000 abitanti; il tasso di fecondit\u00e0 totale \u00e8 di 2,45 bambini per donna, molto alto se confrontato con quello dell'Italia, 1,35 nel 2006. L'indice di mortalit\u00e0 alla nascita \u00e8 dell'1,498% e la speranza di vita \u00e8 di 70,23 anni (66,65 maschi - 73,9 femmine). Il tasso di crescita \u00e8 negativo, -0,03%, come lo \u00e8 anche il tasso di immigrazione, -0,838%."}
{"id": "1295109", "revid": "118421565", "url": "https://it.wikipedia.org/wiki?curid=1295109", "title": "Le Jingyi", "text": "Biografia.\nSpecializzata nello stile libero, ha vinto numerose medaglie sia ai Giochi olimpici sia ai Mondiali: si ricordano in particolare i quattro ori ai mondiali di Roma nel 1994. Ha partecipato anche alle Universiadi di Buffalo, dove ha vinto due titoli.\nCome molte nuotatrici cinesi degli anni novanta, a causa del suo evidente fisico mascolino \u00e8 stata sospettata di aver utilizzato sostanze dopanti, ma a differenza di altre non \u00e8 mai risultata positiva ad un controllo antidoping."}
{"id": "1295111", "revid": "32116", "url": "https://it.wikipedia.org/wiki?curid=1295111", "title": "Painkiller - Battle Out of Hell", "text": ""}
{"id": "1295113", "revid": "10501932", "url": "https://it.wikipedia.org/wiki?curid=1295113", "title": "Hockey sul ghiaccio", "text": ""}
{"id": "1295114", "revid": "123067283", "url": "https://it.wikipedia.org/wiki?curid=1295114", "title": "La Sena festeggiante", "text": "La Sena festeggiante (RV 693) \u00e8 una \"serenata a tre\" del compositore Antonio Vivaldi su libretto di Domenico Lalli.\nScritta per tre voci, orchestra e basso continuo, fu messa in scena la prima volta presumibilmente nel 1726 a Venezia e venne dedicata al Re di Francia, Luigi XV. Infatti in quel periodo i rapporti musicali tra la Venezia e la Francia erano assai affiatati, tant'\u00e8 che Vivaldi stesso dedic\u00f2 al sovrano francese altre sue composizioni, come il Te Deum e un'altra serenata, \"L'unione della Pace e di Marte\".\nIl libretto di Lalli, non particolarmente originale, presenta una trama di breve durata, con un soggetto assai scarno e una vicenda statica, e numerosi riferimenti alla moda cortigiana dell'epoca. Tuttavia Vivaldi vi trov\u00f2, come in altri testi del medesimo autore, un gran numero di spunti sia dal punto di vista musicale che sul piano delle immagini.\nNel 1949 avviene la prima come musica inedita in un concerto sinfonico-vocale diretta da Angelo Ephrikian con Raffaele Ari\u00e9 al Teatro La Fenice di Venezia dove viene riproposta nel 1982 nella revisione di Alberto Zedda diretta da Claudio Scimone.\nTrama.\nLa Virt\u00f9 e l'Et\u00e0 dell'oro si incontrano sulle sponde della Senna. Il fiume le accompagna lungo il suo corso lodando le imprese e la nobilt\u00e0 della famiglia reale francese."}
{"id": "1295119", "revid": "767487", "url": "https://it.wikipedia.org/wiki?curid=1295119", "title": "Goppenstein", "text": "Goppenstein \u00e8 una frazione del comune svizzero di Ferden, nel Canton Vallese."}
{"id": "1295129", "revid": "123689597", "url": "https://it.wikipedia.org/wiki?curid=1295129", "title": "Tsitsi Dangarembga", "text": "Il suo romanzo di debutto, \"Nervous Conditions\" (1988), il primo ad essere scritto in inglese da una donna nera dello Zimbabwe, \u00e8 stato nominato dalla BBC nel 2018 come uno dei 100 migliori libri che hanno plasmato il mondo. \nBiografia.\nNata in Rhodesia del Sud (attuale Zimbabwe), Tsitsi Dangarembga si \u00e8 formata in Inghilterra, dove \u00e8 cresciuta in seguito all'emigrazione della sua famiglia. Tornata nel suo paese, ha concluso gli studi superiori, si \u00e8 iscritta alla Cambridge University in medicina ed infine \u00e8 tornata nuovamente in Zimbabwe, ad Harare, dove ha conseguito la laurea in psicologia.\nDurante gli studi universitari, Tsitsi ha fatto parte di una compagnia teatrale e nel 1983 ha diretto una commedia dal titolo \"The Lost of the Soil\", diventando uno dei componenti pi\u00f9 attivi del gruppo teatrale Zambuko, diretto da Robert McLaren e partecipando stabilmente alle attivit\u00e0 del gruppo con gli spettacoli \"Katshaa!\" e \"Mavambo\".\nNell'ottobre 2021, Tsitsi Dangarembga ha ricevuto il Premio per la pace dalla Fiera del libro di Francoforte. Questo premio molto prestigioso, dotato di 25.000 euro di ricompensa, \u00e8 uno dei pi\u00f9 importanti nel mondo dell'editoria.\nAttivit\u00e0.\nLa sua prima pubblicazione, nel 1985, \u00e8 una raccolta di racconti dal titolo \"The letter\". Nel 1987 ha debuttato come drammaturga con un testo teatrale, \"She no longer weeps\", scritto nella sua lingua madre, lo shona. Con quest'opera ha raggiunto la notoriet\u00e0 internazionale, affermandosi definitivamente nel 1988 con la pubblicazione del suo primo romanzo \"Nervous conditions\" (tradotto in italiano \"La nuova me\", Edizioni Gor\u00e9e, 2007) per il quale ha vinto la sezione africana del Commonwealth Writers Prize. In questa opera l'artista analizza l'incidenza dell'educazione sulla societ\u00e0, sullo scelte di vita e sulle relazioni degli esseri umani; inoltre si sofferma sulla povert\u00e0 e sulle sue conseguenze, e sul caso umano di una anoressica.\nIn seguito, ha lavorato come regista in Germania presso la Deutsche Film- und Fernsehakademie, realizzando numerosi film e documentari per la televisione tedesca; nel 1996 \u00e8 stata autrice e regista di \"Everyone's Child\", il suo primo lungometraggio, con il quale ha preso parte a numerosi festival internazionali.\nNel 2005 ha vinto il primo premio per il migliore cortometraggio al Festival del cinema africano di Milano con \"Kare Kare Zvako\"; l'autrice ha rielaborato una storia della tradizione orale shona, costruendo un linguaggio originale e potente, oltre che ironico e suggestivo.\n\"The Book of Not: A Sequel to Nervous Conditions\" \u00e8 il titolo del suo secondo romanzo, pubblicato nel 2006 in Inghilterra.\nNel luglio 2020 il suo romanzo \"This Mournable Body\", l'ultimo di una trilogia iniziata oltre trent'anni prima con \"Nervous Conditions\", entra nella longlist del Booker Prize. Quattro giorni pi\u00f9 tardi, il 31 luglio 2020, viene arrestata ad Harare per avere partecipato ad una manifestazione contro la corruzione esistente nel paese. \u00c8 liberata il giorno dopo con l'accusa di incitamento alla violenza. \nNel 2021 \u00e8 stata insignita del Premio internazionale per la pace degli editori tedeschi."}
{"id": "1295130", "revid": "33689", "url": "https://it.wikipedia.org/wiki?curid=1295130", "title": "The Sims 2 Funky Business", "text": ""}
{"id": "1295131", "revid": "1906976", "url": "https://it.wikipedia.org/wiki?curid=1295131", "title": "Alfa Romeo 185T", "text": "LAlfa Romeo 185T \u00e8 una vettura di Formula 1 utilizzata dalla scuderia omonima nella stagione 1985, l'ultima per la casa milanese.\nProgettata da John Gentry e Mario Tollentino non ottenne punti (miglior piazzamento fu la nona posizione con Riccardo Patrese nel Gran Premio di Gran Bretagna), tanto che la scarsa competitivit\u00e0 del modello port\u00f2 la scuderia a utilizzare nuovamente il modello 184T (dell'anno precedente), con la specifica B, anche nella stagione 1985, a partire dal Gran Premio di Gran Bretagna per Cheever, e dal successivo per Patrese.\nEra spinta dal propulsore turbo 1.5 L V8 tipo 890T."}
{"id": "1295133", "revid": "307923", "url": "https://it.wikipedia.org/wiki?curid=1295133", "title": "Episodi di 4400 (prima stagione)", "text": "La prima stagione di \"4400\" \u00e8 andata in onda negli Stati Uniti sul canale USA Network dall'11 luglio all'8 agosto 2004.\nIn Italia \u00e8 andata in onda in chiaro in due serate il 27 febbraio e 28 febbraio 2006 in contemporanea al Festival di San Remo; \u00e8 stata poi trasmessa in Pay TV sul canale Fox dal 12 aprile 2006.\n4400.\nTrama.\nUna sfera di luce, inizialmente scambiata per una cometa, colpisce la Terra. Svanita la sfera, sulla riva di un lago, al suo posto vi sono 4400 individui scomparsi misteriosamente in precedenza e non invecchiati di un giorno. Apparentemente i \"ritornati\" sono coloro che nell'ultimo secolo erano stati considerati \"rapiti\" dagli alieni.\nQuesti vengono prima messi in quarantena poi vengono rimessi in libert\u00e0, e reintegrati nella societ\u00e0 (era loro diritto). Questi 4400 scoprono di avere poteri paranormali come la telecinesi o la preveggenza.\nPer studiare il fenomeno viene istituita l'NTAC (National Threat Assessment Command), una nuova divisione dell'Agenzia di Sicurezza Nazionale (NSA) capeggiata da Tom Baldwin e poi da Diana Skouris.\nIl nuovo e migliore Carl Morrisey.\nTrama.\nTom e Diana indagano su un 4400 che usa i suoi poteri per diventare il vigilante del suo parco.\nDivenire.\nTrama.\nTom e Diana indagano su Oliver Knox, un 4400 sospettato di essere un serial killer.\nLa prova del fuoco.\nTrama.\nIl NTAC sventa un attentato contro i 4400.\nLa luce bianca.\nTrama.\nDiana aiuta Tom a liberare Kyle che conduce loro alla scoperta della verit\u00e0 riguardo ai 4400. Alla fine si scopre che a rapire i 4400 sono stati degli uomini provenienti dal futuro, che li hanno dotati di poteri per migliorare il presente e per impedire l'estinzione della razza umana."}
{"id": "1295134", "revid": "149587", "url": "https://it.wikipedia.org/wiki?curid=1295134", "title": "Sant'Eufemia (paese)", "text": ""}
{"id": "1295137", "revid": "1543377", "url": "https://it.wikipedia.org/wiki?curid=1295137", "title": "Ginnastica ai Giochi della VIII Olimpiade", "text": "Le competizioni della Ginnastica artistica dei Giochi della VIII Olimpiade si sono svolta allo stadio di Colombes dal 17 al 20 luglio 1924."}
{"id": "1295138", "revid": "1718925", "url": "https://it.wikipedia.org/wiki?curid=1295138", "title": "Riproduzione sessuata", "text": "La riproduzione sessuata (o sessuale, o gametica, o anfigonia, o pi\u00f9 semplicemente gamia), \u00e8 la formazione di un nuovo organismo dall'unione di due cellule sessuali, dette gameti, ciascuna proveniente da uno dei due genitori.\nQuando le cellule sessuali si fondono per portare a maturazione il nuovo organismo, si ha l'immediata condivisione del citosol (plasmogamia), mentre fra questa e la cariogamia, cio\u00e8 la fusione dei nuclei, passa un certo tempo, in genere molto piccolo, ma che a volte pu\u00f2 essere molto pi\u00f9 lungo. Successivamente l'organismo neoformato originer\u00e0 nuovi gameti tramite la meiosi.\nClassificazioni.\nGameti.\nIn natura, si assiste ai vari stadi evolutivi che hanno portato i gameti da essere cellule del tutto uguali fra loro, a cellule specializzate, ognuna distinguibile dall'altra:\nGenitoriale.\nA seconda dei due genitori, possiamo avere forme di:\nMeccanismi e modalit\u00e0.\nMeccanismi e modalit\u00e0 attraverso i quali avviene la gamia:\nLa maggior parte dei mammiferi placentati (quelli della sottoclasse degli euteri) dispone di apparati e organi differenziati per l'escrezione di urina, feci, e per la riproduzione. Le sottoclassi dei marsupiali e dei prototheria, come numerose altre classi, dispongono di un comune organo.\nAberrazioni della riproduzioni sessuale (in quanto pur essendoci gameti, non c'\u00e8 nessuna gamia o ricombinazione successiva):\nCicli vitali.\nNel caso di cambiamento di ploidia quindi, abbiamo tre cicli vitali diversi:\nUn tipo particolare di ciclo vitale \u00e8 il ciclo vitale metagenetico, in cui abbiamo una specie biologica nella quale si distinguono alternanza di fasi nucleari e di generazioni.\nAlternanza di fase nucleare.\nLa riproduzione sessuata prevede un'alternanza di generazione nucleare riassumibile in tre fasi delimitate da altrettanti passaggi tra una fase e l'altra.\nQuindi vi \u00e8 una continua staffetta di individui o cellule specializzate nella dispersione, di fasi 2n, n e n+n.\nAlternanza di generazione.\nL'alternanza di generazione invece, racchiude in s\u00e9 un cambiamento dell'aspetto esteriore del ciclo biologico di una specie, nonch\u00e9 ovviamente quello cromosomico, in parallelo con l'alternanza di fase nucleare. Avviene in piante, protisti, funghi e alcuni animali.\nBilancio.\nVantaggi.\nLa sessualit\u00e0 \u00e8 nata in risposta all'esigenza degli organismi, di fornire una pi\u00f9 ampia variabilit\u00e0 alle loro linee genetiche. Questa variabilit\u00e0 \u00e8 consentita dal crossing over durante la meiosi, e dalla ricombinazione di due patrimoni genetici distinti. Con l'aumento della variabilit\u00e0 quindi, aumenta anche le possibilit\u00e0 che ha una popolazione di superare la selezione naturale. La sessualit\u00e0 degli organismi pluricellulari per\u00f2, a differenza di quelli unicellulari, non contribuisce alla crescita della popolazione, in quanto da due individui se ne forma solo uno. In questi casi la sessualit\u00e0 ha il fine di incrementare la variabilit\u00e0 genetica in una popolazione.\nGrazie ad un corredo diploide poi, si possono \"mascherare\" le mutazioni deleterie.\nSvantaggi.\nPer potersi riprodurre, vi \u00e8 il bisogno di trovarsi un compagno e la necessit\u00e0 di avere una complessit\u00e0 anatomica maggiore. Inoltre, gli individui ci perdono in geni trasferiti alle generazioni successive, perch\u00e9 se fossero autosufficienti, passerebbero a queste il 100% del loro DNA, e non soltanto il 50% come con la presenza dell'altro sesso. Questi svantaggi sono per\u00f2 pi\u00f9 che compensati dall'aumentata fitness della prole.\nCorteggiamento.\n\u00c8 un'attivit\u00e0 tipica di animali con sistema nervoso pi\u00f9 o meno strutturato. Col tempo si sono evoluti rituali d'accoppiamento molto complessi, anche se sono per la maggior parte guidati da moduli di azione fissa (F.A.P.). \u00c8 il maschio in genere che lo intraprende, comincia e alla femmina tocca il compito di giudicare l'esibizione. Le tipologie di corteggiamento sono varie, e si tratta in genere di una prova che mette in mostra le doti fisiche e il buono stato di salute del corteggiatore (tramite danze, esibizioni o consegna di doni alla corteggiata)."}
{"id": "1295143", "revid": "1305772", "url": "https://it.wikipedia.org/wiki?curid=1295143", "title": "Theresa Randle", "text": "Ha interpretato alcuni film di Spike Lee, come \"Jungle Fever\", \"Malcolm X\" e \"Girl 6 - Sesso in linea\".\nBiografia.\nDopo aver studiato danza la Randle debutta nel cinema nel 1987, interpretando un ruolo nel film \"A servizio ereditiera offresi\". Il suo primo ruolo importante arriva nel 1989, quando interpreta una guardia del corpo in \"King of New York\", diretto da Abel Ferrara.\nNel 1991 lavora per la prima volta con Spike Lee, interpretando un ruolo in \"Jungle Fever\". L'anno seguente interpreta un ruolo in \"Malcolm X\", film biografico sul leader afroamericano. Nel 1996 \u00e8 la protagonista di \"Girl 6 - Sesso in linea\", dove interpreta una ragazza che lavora in una chat erotica.\nHa interpretato, accanto a Will Smith, \"Bad Boys\" e \"Bad Boys II\". Nel 2000 ha interpretato Natalie Cole, nel film per la televisione \"\".\n\u00c8 inattiva dal 2010, ma ha recitato in \"Bad Boys for Life\"."}
{"id": "1295145", "revid": "186283", "url": "https://it.wikipedia.org/wiki?curid=1295145", "title": "Elisa Soundtrack '96-'06", "text": ""}
{"id": "1295146", "revid": "599013", "url": "https://it.wikipedia.org/wiki?curid=1295146", "title": "Re di Tara", "text": "Il titolo re di Tara ha rappresentato un ideale molto antico della sacra sovranit\u00e0 in Irlanda, rivestito da un'aura mitica che sprofonda nel passato lontano e dimenticato, anche per le primissime fonti storiche irlandesi. Per questi motivi il titolo di re di Tara ha sempre dato al suo detentore uno status di grande potere, almeno nella met\u00e0 settentrionale dell'Irlanda, forse come retaggio confuso di una tradizione quasi completamente dimenticata di un sacro \"re dei re\". Molti cosiddetti re supremi d'Irlanda furono anche re di Tara e in tempi successivi (IX e X secolo) questo titolo, tornato in auge, serv\u00ec a coloro che lo portavano per presentarsi e candidarsi anche come sovrani supremi. In precedenza, diversi rami della dinastia degli U\u00ed N\u00e9ill sembrano averlo utilizzato per supportare il proprio potere. Di conseguenza, se ne dovrebbe dedurre che per gran parte della storia d'Irlanda, i titoli di re di Tara e di re supremo d'Irlanda furono distinti e indipendenti.\nSegue una lista di coloro a cui, secondo gli annali irlandesi, fu riconosciuto questo titolo. Va notato che le date e i nomi dei primi re sono incerti e spesso molto sospetti."}
{"id": "1295150", "revid": "287204", "url": "https://it.wikipedia.org/wiki?curid=1295150", "title": "Somma connessa al bordo", "text": ""}
{"id": "1295154", "revid": "21079", "url": "https://it.wikipedia.org/wiki?curid=1295154", "title": "Solido con manici", "text": ""}
{"id": "1295159", "revid": "287204", "url": "https://it.wikipedia.org/wiki?curid=1295159", "title": "Deed of Gift", "text": "Il Deed of Gift (letteralmente \"Atto di donazione\") \u00e8 un documento redatto e depositato dal New York Yacht Club (proprietario dell'atto) presso la Suprema Corte di New York, in modo da essere applicato al di sopra delle parti e con il quale si diede inizio alla America's Cup del 1918.\nEsso \u00e8 il principale regolamento cui devono attenersi i partecipanti e contiene, tra l'altro, le misure massime delle imbarcazioni (max 30 piedi se ad albero singolo), le regole di iscrizione e altro.\nNel caso in cui il \"challenger of record\" non riuscisse a mettersi d'accordo con il \"defender\", si dovrebbe correre con le regole in esso scritte, come nel caso della 27\u00aa America's Cup (1988) e della 33a America's Cup (2010) (sfida tra Alinghi, il Defender, e BMW Oracle)."}
{"id": "1295160", "revid": "63760", "url": "https://it.wikipedia.org/wiki?curid=1295160", "title": "Deborah Cooperman", "text": ""}
{"id": "1295162", "revid": "76963", "url": "https://it.wikipedia.org/wiki?curid=1295162", "title": "Rick Rossovich", "text": "Biografia.\nFratello di Tim Rossovich, giocatore di football americano professionista nella National Football League, proviene da una famiglia di origini italo-croati.\nRossovich \u00e8 apparso in pi\u00f9 di venti film nella sua carriera, tra i quali \"Strade di fuoco\", \"Terminator\", \"Top Gun\", \"Roxanne\" e \"Navy Seals - Pagati per morire\".\nLa sua carriera \u00e8 costellata da moltissime partecipazioni televisive: tra le pi\u00f9 note l'interpretazione del Dr. John \"Tag\" Taglieri in \"E.R. - Medici in prima linea\" nel 1994 e il Tenente Anthony Palermo nel telefilm \"Pacific Blue\" dal 1995 al 1998. Nel 1996 \u00e8 apparso nel video musicale della cantante country Lorrie Morgan \"Watch Me\" nel ruolo di suo marito.\n\u00c8 sposato dal 1985 con la svedese Eva, da cui ha avuto due figli: Roy (1986) e Isabel (1991)."}
{"id": "1295165", "revid": "2136684", "url": "https://it.wikipedia.org/wiki?curid=1295165", "title": "Stazione di Palermo Lolli (1891)", "text": "La stazione di Palermo Lolli era una stazione ferroviaria di Palermo, entrata in servizio nel 1891 e dismessa a partire dal 26 maggio 1974.\nStoria.\nLa stazione di Palermo Lolli, sita nella centralissima via Dante, entr\u00f2 in servizio il 28 ottobre 1891, come stazione terminale della linea Palermo - Castelvetrano - Trapani, gestita dalla \"Societ\u00e0 della Ferrovia Sicula Occidentale\" (FSO). Questa tortuosa linea, che collegava la citt\u00e0 alle aree agricole della Sicilia occidentale, era utilizzata pi\u00f9 per il traffico merci che quello passeggeri.\nNel progetto originale della Palermo-Castelvetrano-Trapani della FSO (1876) Palermo Lolli non era prevista, e la linea per Trapani si sarebbe dovuta attestare alla stazione di Palermo Centrale, gestita dalla \"Societ\u00e0 per le Strade ferrate Calabro-Sicule\", collegandosi al bivio Madonna dell'Orto al preesistente tronco Palermo Centrale-Palermo Porto. Per divergenze tra le due societ\u00e0 non se ne fece nulla e, nel 1891, venne inaugurata la stazione Lolli, che insiste sulla sede del cantiere di costruzione della linea.\nLa stazione prese il nome dalla via Lolli, sulla quale sorgeva; conserv\u00f2 tale nome anche dopo il 1910, quando la strada venne ribattezzata \"via Dante\".\nIl tronco da Palermo Centrale per Lolli e per il porto, che a causa dell'urbanizzazione interferiva con la viabilit\u00e0 stradale in molti punti, fu oggetto di ricorrenti critiche. A partire dagli anni venti fu studiato un riassetto complessivo del nodo di Palermo, comprendente anche il suo interramento.\nNel giugno del 1974 venne aperta la nuova stazione di Palermo Notarbartolo e da quel momento la stazione Lolli perse il suo utilizzo per il servizio passeggeri e rimase, ma per un breve periodo, venendo utilizzata solo per il traffico merci. Di l\u00ec a pochi anni venne definitivamente chiusa. Rimasta in abbandono per molti anni, nel 2006 la stazione \u00e8 stata venduta dalla societ\u00e0 di gestione \"Ferrovie Real Estate\", del gruppo FS, a un raggruppamento di societ\u00e0 private che ne hanno progettato la trasformazione con la creazione di una sezione adibita a museo delle ferrovie.\nIl 22 febbraio 2008 all'interno dell'area di pertinenza della stazione \u00e8 stato inaugurato il cantiere del passante ferroviario urbano della citt\u00e0 di Palermo.\nNel febbraio 2016 \u00e8 stata inaugurata la stazione metropolitana Lolli, che sorge al di sotto della vecchia stazione.\nLa ferrovia per Salaparuta.\nNegli anni trenta fu iniziata la costruzione della ferrovia Palermo-Salaparuta, una linea a scartamento ridotto che avrebbe dovuto collegare questa stazione con il paese di Salaparuta in provincia di Trapani. I lavori per\u00f2 non furono mai terminati, anche perch\u00e9 il traffico ferroviario per il trasporto delle merci andava diminuendo e la linea non fu pi\u00f9 ritenuta necessaria.\nArchitettura.\nLa struttura della stazione \u00e8 un pregevole reperto architettonico/industriale ottocentesco; lo stile \u00e8 tipico della Palermo di quegli anni. L'edificio si compone di una struttura centrale a due livelli con corpo laterale ad una elevazione. I soffitti delle sale interne sono decorati da pregevoli affreschi. Altrettanto pregevole la pensilina interna alla stazione posta sul primo binario costruita in ferro lavorato e strutture portanti in ghisa, ma il cui stato attuale non ne consente la visione.\nFu progettata dagli illustri architetti Andrea Fortunato, Davide Diati Ed un terzo conosciuto solo con il nome di battaglia \u201censo\u201d.\nAttualmente la stazione \u00e8 in uno stato di abbandono, gi\u00e0 negli anni ottanta si cominci\u00f2 a parlare di un suo recupero ma non si concluse nulla. Nel 2000 al suo interno si tenne una mostra sulle stazioni di Palermo. Pi\u00f9 recentemente la stazione, su cui \u00e8 posto un vincolo della \"Soprintendenza ai beni culturali\", \u00e8 stata posta in vendita dalla \"Ferservizi\" tramite la societ\u00e0 di gestione del patrimonio immobiliare della disciolta azienda delle Ferrovie dello Stato."}
{"id": "1295174", "revid": "95410147", "url": "https://it.wikipedia.org/wiki?curid=1295174", "title": "Brixia Tour 2001", "text": "Il Brixia Tour 2001, prima edizione della corsa, si svolse in tre tappe dal 27 al 29 luglio 2001, per un percorso totale di 518,7\u00a0km. Ad imporsi fu l'australiano Cadel Evans, che termin\u00f2 la gara in 13h14'33\"."}
{"id": "1295182", "revid": "365417", "url": "https://it.wikipedia.org/wiki?curid=1295182", "title": "Forno Alpi Graie", "text": "Forno Alpi Graie (1.219 m) \u00e8 una frazione del comune di Groscavallo (citt\u00e0 metropolitana di Torino) nella Val Grande di Lanzo. Un tempo capoluogo di un comune autonomo, fu aggregato (assieme a Bonzo) al comune di Groscavallo con il regio decreto n. 2346 del 1\u00ba dicembre 1927.\nGeografia fisica.\nIl paese si trova al termine della vallata, alla confluenza del vallone di Sea e del vallone di Gura. Le sue case sono riparate da un grande masso posto appena sopra l'abitato. La strada che lo collega con il centro comunale di Groscavallo e con il resto delle valli di Lanzo fu inaugurata nel 1878.\nOggi Forno \u00e8 principalmente noto, oltre che per il suo santuario mariano, come luogo di partenza per escursioni nel gruppo delle Levanne.\nStoria.\nIl primo documento in cui viene nominato Forno di Groscavallo \u00e8 citato dai fratelli Giovanni e Pasquale Milone secondo il quale Guglielmo VII, marchese di Monferrato, l'11 novembre 1289 diede e concedette a Palterio del Forno di Groscavallo, Pietro Bianco del Forno di Chialamberto, Raimondo Certana del borgo di Lanzo, Botto de Mezoneto, Brunoldo Amedeo, Nano de Genta, Domenico e Rochacio del Forno di Groscavallo il territorio di Pessinetto al fine di costruirvi un forno per la lavorazione del ferro.\n&lt;br&gt;Secondo Luigi Cibrario invece con riferimento a Groscavallo il primo documento ufficiale dal quale risulta il nome di Groscavallo \u00e8 dell'anno 1330: un atto in virt\u00f9 del quale i fratelli Omodeo e Reinardo Gontario ottennero in feudo dal conte Aimone di Savoia una \"casa forte in Forno di Groscavallo\" e la dodicesima parte del relativo territorio fino alla sommit\u00e0 dei monti.\n&lt;br&gt;Silvio Solero annota e riporta il nome dei capi di casa della castellania del conte di Savoia in occasione della concessione di un sussidio del 1359: Forno di Groscavallo conta 35 fuochi e i nomi sono: Perotto (\"de Peroto\"), Forneri, de Masse, Colombino, de Perolio, Baietto, de Bondiglon, Rolieto, Lancia, Giachino, Bossone (\"buxone\"), Botto (\"Oddone de bot de furno de grassi cavalli\", 1380-85), Rapelli (\"jordano repello de furno grassi cavalli\", 1380-85)\nMonumenti e luoghi d'interesse.\nNegli anni '90, il sostegno economico ed unanime dei pellegrini e la ferrea volont\u00e0 del rettore don Riccardo Ferrera hanno consentito il completo restauro del Santuario a cura delle imprese Goria, Losero e Moretto e del pittore Gianni Codoni. Per accedervi occorre attraversare il torrente in fondo al paese e percorrere una lunga scalinata (che un tempo i pellegrini percorrevano in ginocchio) con le 14 stazioni della Via Crucis. La terribile alluvione del 1993, che ha causato gravi danni materiali a tutta la Valgrande, ed in particolare a Forno Alpi Graie, ha risparmiato il Santuario e tutti gli abitanti della zona. All'interno del Santuario sono particolarmente numerosi gli ex voto. \u00c8 aperto e visitabile il sabato e la domenica da luglio a settembre, con celebrazione della S.Messa alle ore 11.\nSport.\nForno Alpi Graie \u00e8 punto di partenza di svariate e piacevoli passeggiate in montagna; dal Santuario parte un sentiero che consente di arrivare fino in Francia attraverso il vallone di Sea."}
{"id": "1295184", "revid": "422722", "url": "https://it.wikipedia.org/wiki?curid=1295184", "title": "Margine commerciale", "text": "Il calcolo del margine commerciale (MC) \u00e8 una delle molteplici tecniche atte a rilevare la redditivit\u00e0/profittabilit\u00e0 di un prodotto ed \u00e8 largamente utilizzato dalle imprese che operano nel mercato della distribuzione.\nLa marginalit\u00e0 pu\u00f2 essere calcolata anche in riferimento a pi\u00f9 unit\u00e0 di prodotto (ad esempio per intere famiglie merceologiche, reparti, categorie, aree ecc.)\nIl MC, espresso sempre in percentuale, \u00e8 uguale al rapporto fra il margine di intermediazione (differenza fra COSTO DI ACQUISTO del prodotto, riportato in fattura debitamente emessa dal fornitore industriale e Prezzo DI VENDITA applicato dal distributore) e il Prezzo di VENDITA al netto iva.\nformula_1\nSe quindi abbiamo pi\u00f9 unit\u00e0 di prodotto acquistato/venduto:\nformula_2\nDove l'espressione (\"Fatturato_Totale - Costo_Totale_Di_Acquisto)\" va a indicare il cosiddetto Margine Complessivo.\nNotiamo quindi che il Margine Complessivo non \u00e8 espresso (a differenza del Margine Commerciale) in termini percentuali e in rapporto al prezzo/fatturato di vendita.\nIl Costo Totale D'acquisto (o Costo del Venduto) \u00e8 la principale voce di costo variabile per un'impresa commerciale. Quando al Margine complessivo sottraiamo tutti gli altri costi variabili sostenuti otteniamo il Margine di contribuzione, particolarmente utile per le formule del punto di pareggio.\nAlla validit\u00e0 e alla semplicit\u00e0 teorica del calcolo del MC si frappongono tuttavia altre misure pi\u00f9 complesse (DPP/DPC; Margini per unit\u00e0 di spazio ecc.) ma in grado di offrire un quadro pi\u00f9 completo che aiuti il dettagliante ad attivare le corrette azioni/strategie per incrementare il risultato reddituale.\nAltra misura simile per semplicit\u00e0 di utilizzo \u00e8 il mark-up (MU) o ricarico che invece esprime il prezzo di vendita del prodotto attraverso una maggiorazione applicata al costo di acquisto. Il MU, espresso in percentuale, rappresenta la differenza fra il Prezzo DI VENDITA e il COSTO DI ACQUISTO del prodotto rapportata al COSTO di ACQUISTO dello stesso.\nformula_3\nLe relazioni intercorrenti fra MC e MU sono:\nformula_4\nformula_5"}
{"id": "1295185", "revid": "47589928", "url": "https://it.wikipedia.org/wiki?curid=1295185", "title": "Sketchup", "text": ""}
{"id": "1295187", "revid": "177966", "url": "https://it.wikipedia.org/wiki?curid=1295187", "title": "Palazzo del Podest\u00e0 (Verona)", "text": "Il palazzo del Podest\u00e0, o palazzo del Governo, \u00e8 un palazzo medioevale di Verona, che si trova tra piazza dei Signori e le Arche scaligere.\nStoria.\nIl palazzo venne costruito dagli Scaligeri, sopra delle rovine romane (si trova presso il foro romano, oggi piazza delle Erbe), e venne abitato alla fine della costruzione da Alberto I della Scala. Venne probabilmente adibito a dimora dei signori della citt\u00e0. Dal 1311 Cangrande I and\u00f2 a risiedere nel palazzo, che venne nel tempo risistemato pi\u00f9 volte. \nNel palazzo trovarono ospitalit\u00e0 molti uomini illustri, tra i quali personalit\u00e0 di primo piano come Dante e Giotto, che secondo Giorgio Vasari fece alcuni ritratti di Cangrande I, che per\u00f2 non sono stati ritrovati.\nCaduta la dinastia della Scala, il Palazzo divenne, durante la Repubblica di Venezia, sede di importanti magistrature. Erano presenti anche gli uffici del podest\u00e0, da cui prese appunto la sua denominazione. Nel 1404, aprirono un nuovo portale e aggiunsero sopra il leone di San Marco adornato nel 1533 da Michele Sanmicheli.\nDescrizione.\nSu ordine di Cansignorio venne costruita una loggia, originariamente di soli due piani, con due soli altissimi ed immensi saloni. Questi furono interamente dipinti, alcuni descritti da Vasari: \"Guerra di Gerusalemme secondo Giuseppe Flavio\" e due \"Trionfi\". Inoltre era presente una stanza delle medaglie in cui sono stati ritrovati dipinti di alta qualit\u00e0, totalmente intatti, che sono stati comunque sottoposti ad un restauro nel '900.\nAnche le sotto arcate dei piani superiori sono state completamente dipinte, a testimonianza della grande importanza dell'edificio. In questi dipinti diventa principale la celebrazione della dinastia Scaligera, a imitazione delle gesta degli antichi imperatori romani.\nDante.\nDante Alighieri, esule da Firenze, venne ospitato al suo secondo soggiorno proprio in questo palazzo: infatti piazza dei Signori, su cui esso si affaccia, viene chiamata dai veronesi anche \"piazza Dante\", e al centro della piazza \u00e8 presente una statua del poeta, ai piedi della quale \u00e8 scritto: \nDante scrive nel XVII canto del Paradiso, della lunga vita in esilio da Firenze: \nIl \"santo uccello\" sarebbe l'aquila simbolo dell'autorit\u00e0 imperiale, utilizzata dagli Scaligeri essendo essi vicari dell'Imperatore del Sacro Romano Impero."}
{"id": "1295190", "revid": "125825256", "url": "https://it.wikipedia.org/wiki?curid=1295190", "title": "Solaio in laterocemento", "text": "I solai in laterocemento o solai misti, nella maggior parte dei casi, sono solai composti mediante accostamento di elementi in calcestruzzo armato, comunemente costituiti da travi (realizzate in opera o prefabbricate) denominate travetti, con funzioni prevalentemente resistive-strutturali, ed elementi di alleggerimento normalmente in laterizio o in polistirene espanso (EPS).\nDi norma il solaio viene completato in opera con un getto di calcestruzzo fino a formare, al di sopra dell'estradosso dell'elemento di alleggerimento, una soletta in calcestruzzo, denominata caldana o cappa superiore, opportunamente armata (armatura di ripartizione), che ha le funzioni di ripartire il carico tra le varie nervature.\nLa cappa superiore, per buona pratica esecutiva, deve essere di almeno 50\u00a0mm al di sopra della faccia superiore degli elementi di alleggerimento, anche se la normativa tecnica vigente richiede un minimo di 40\u00a0mm.\nElementi di alleggerimento.\nGli elementi in laterizio possono essere di due categorie: \nNel caso di blocchi collaboranti, questi partecipano alla resistenza del solaio in modo solidale con gli altri materiali e, quindi, sono riconosciute loro tutte le prerogative di prodotti per uso strutturale.\nNel caso in cui si richieda al laterizio il concorso nella resistenza agli sforzi tangenziali, si devono usare laterizi monoblocchi disposti in modo tale che nelle file adiacenti, comprendenti una nervatura di conglomerato, i giunti risultino sfalsati fra loro.\nGeneralmente si utilizzano le pignatte e (tipo tavelle o tavelloni).\nOltre ai laterizi vengono utilizzati anche blocchi realizzati in altri materiali, con sola funzione di alleggerimento, tra i quali:\nPrincipali tipologie di solaio in laterocemento.\nSolaio in opera.\nI solai in opera rappresentano il tipo originario dei solai misti.Vengono costruiti completamente in opera e sono costituiti da travetti in calcestruzzo armato, elementi di alleggerimento in laterizio (pignatte) e sovrastante caldana sempre in calcestruzzo armato.\nVengono realizzati assemblando in opera sopra i casseri, sia l'armatura a momento negativo che quella a momento positivo, disponendo in corrispondenza dei bordi dei travetti le file di pignatte, disponendo la rete elettrosaldata per la ripartizione dei carichi sopra l'estradosso delle pignatte utilizzando opportuni distanziatori e infine eseguendo il getto di completamento fino alla realizzazione di una caldana di idoneo spessore.\nSolaio a travetti prefabbricati in calcestruzzo normale o precompresso.\nI solai a travetti prefabbricati in calcestruzzo normale o precompresso sono costituiti da travetti prefabbricati in calcestruzzo armato normale (es. travetti tralicciati tipo Bausta o tralicciati con fondello in laterizio) o precompresso (es. travetti a T rovesciata con anima a coda di rondine) nei quali \u00e8 incorporata l'armatura a momento positivo.I solai sono completati in opera con:\nI solai in laterocemento con travetti prefabbricati sono molto diffusi nell'edilizia contemporanea.\nUtilizzando i travetti prefabbricati precopressi tipo \"Varese\" si possono realizzare dei solai ad intercapedine che garantiscono una migliore coibenza termo-acustica.\nLa formazione dell'intercapedine \u00e8 possibile grazie alla particolare forma di questo travetto, che presenta, rispetto ai travetti a T rovescia classici, un'ulteriore ala superiore (anch'essa a coda di rondine) quasi a met\u00e0 dell'anima.\nIn corrispondenza delle due ali, quella inferiore e quella superiore, vengono poggiati, come elementi di alleggerimento, tavelle o tavelloni.\nIl solaio viene poi completato come sopra descritto.\nSolaio a lastre prefabbricate.\nI solai a lastre prefabbricate sono costituiti all'intradosso da lastre, larghe generalmente 120\u00a0cm in calcestruzzo armato normale (es. lastre tralicciate tipo Bausta o Predalles) o precompresse (es. lastre nervate).\nCome per la tipologia precedente anche in questo caso il solaio viene completato in opera con:\nSolaio a pannelli prefabbricati.\nI solai a pannelli prefabbricati sono costituiti da porzioni di solaio strutturalmente finite che vengono accostate in cantiere e sigillate fra loro. Nel caso di edifici a pianta regolare e quando il cantiere edile dispone di adeguati mezzi di sollevamento garantiscono una grande celerit\u00e0 di montaggio.\nMarcatura CE.\nLa massima parte dei manufatti strutturali prefabbricati in ca e cap, ricadono oramai nel campo di applicazione di varie norme armonizzate europee, e pertanto sono soggetti alle procedure di Marcatura CE, fatta eccezione per alcuni prodotti, non rientranti in tale ambito perch\u00e9 per essi non \u00e8 disponibile alcuna EN armonizzata.\nPer tali elementi (non ricadenti nelle procedure CE), le vigenti Norme Tecniche per le costruzioni prevedono le seguenti tipologie realizzative (p.to 4.1.10.1 del DM 14.1.2008):\n- produzione in SERIE DICHIARATA\n- produzione in SERIE CONTROLLATA\n- produzione OCCASIONALE\nLa marcatura CE non rappresenta un marchio di qualit\u00e0 del prodotto ma sta a significare che il prodotto soddisfa i requisiti essenziali previsti per quel prodotto e per l'impiego previsto.\nGli elementi prefabbricati utilizzati per la realizzazione dei solai (travetti, lastre) che devono essere sottoposti a marcatura CE \u00e8 previsto un solo sistema di attestazione di conformit\u00e0 CE:\ngeneralmente la marcatura CE avviene mediante l'apposizione di un'etichetta direttamente sui prodotti ovvero mediante stampa dell'etichetta sul Documento di Trasporto.\nIl lay-out ed il contenuto di informazioni dell'etichetta viene descritto nei punti successivi.\nDocumentazione di accompagnamento.\nOgni fornitura di lastre o travetti, e comunque di ogni elemento prefabbricato ad uso strutturale deve essere accompagnato dalla seguente documentazione che dovr\u00e0 essere visionata dal direttore dei lavori per l'accettazione del prodotto:\nEtichetta CE.\nL'etichetta con il simbolo di marcatura CE, nella versione semplificata deve riportare almeno le seguenti informazioni:\nNella forma estesa (metodo 3) l'etichetta pu\u00f2 contenere:\nSfondellamento.\nLo sfondellamento (o scartellamento) \u00e8 un termine tecnico con cui si indica il distacco delle cartelle di intradosso (fondelli) dei laterizi utilizzati nei solai in laterocemento.\nInfatti anche nel caso in cui il solaio in latero-cemento \u00e8 stato progettato con laterizi non collaboranti con il travetto in cemento armato o in cemento armato precompresso, in realt\u00e0 questi due materiali hanno un comportamento che non \u00e8 indipendente l'uno dall'altro in quanto, per la congruenza agli spostamenti, parte delle azioni strutturali viene assorbita anche dai laterizi; quando le sollecitazioni di compressione risultano superiori a quelle sopportabili dal laterizi si pu\u00f2 avere l'espulsione della cartella di intradosso.\nIl fenomeno dello sfondellamento \u00e8 tipico dei solai in latero-cemento costruiti attorno agli anni '50-'70."}
{"id": "1295192", "revid": "124444099", "url": "https://it.wikipedia.org/wiki?curid=1295192", "title": "Emiliano Bigica", "text": "Carriera.\nGiocatore.\nCresce calcisticamente nel settore giovanile del .\nNel 1993, dopo due stagioni in Serie C1 con Empoli e , ritorna a Bari: il tecnico Giuseppe Materazzi gli consegna la fascia da capitano.\nConquistata la Serie A con la squadra della sua citt\u00e0, rimane un'altra stagione per poi trasferirsi alla Fiorentina nell'estate del 1995 per 6 miliardi di lire, dove rimane per quattro stagioni vincendo una Coppa Italia e una Supercoppa italiana.\nHa giocato anche con Napoli, , , Nocerina e Novara, dopodich\u00e9, al termine della stagione 2006-2007, si \u00e8 ritirato dall'attivit\u00e0 agonistica.\n, con la quale ha vinto un titolo Europeo nel 1994.\nAllenatore.\nNella stagione 2008-2009 ha allenato gli Allievi nazionali del Novara per il secondo anno consecutivo.\nIl 7 luglio 2009 \u00e8 stato ufficializzato il suo tesseramento come allenatore del Vigevano in Serie D.\nIl 18 giugno 2011 \u00e8 diventato ufficialmente il nuovo allenatore del Verbania, in Eccellenza Piemonte.\nIl 22 giugno 2012 \u00e8 diventato ufficialmente il nuovo allenatore dello Sporting Bellinzago, squadra di Eccellenza Piemontese. Il 29 aprile 2013 \u00e8 stato esonerato dall'incarico dopo aver mancato il primo posto in campionato, guadagnando comunque l'accesso ai play off.\nDal 1\u00ba luglio 2013 diventa osservatore delle giovanili della nazionale italiana.\nDal 1\u00ba luglio 2014 diventa allenatore degli allievi nazionali dell'Empoli Fc, con cui perde il 19 giugno 2015 la finale scudetto contro la Roma.\nIl 4 agosto 2016 viene nominato allenatore della Nazionale italiana Under-17.\nIl 18 luglio 2017, viene nominato allenatore della Fiorentina primavera, con la quale raggiunge nella stagione 2017-2018, la finale Viareggio cup e la finale scudetto, entrambe perse contro l'Inter primavera dopo i tempi regolamentari.\nIl 12 aprile 2019, alla sua seconda stagione alla guida della squadra viola, conquista la Coppa Italia primavera grazie alla vittoria in finale ai danni del Torino.\nIl 4 agosto 2020 diviene il nuovo allenatore della primavera del Sassuolo.\nStatistiche.\nStatistiche da allenatore.\n\"Statistiche aggiornate al 7 aprile 2019.\"\nGiovanili.\n\"Statistiche aggiornate al 30 giugno 2019.\""}
{"id": "1295195", "revid": "14480", "url": "https://it.wikipedia.org/wiki?curid=1295195", "title": "Mastio", "text": ""}
{"id": "1295196", "revid": "121636753", "url": "https://it.wikipedia.org/wiki?curid=1295196", "title": "Episodi di 4400 (seconda stagione)", "text": "La seconda stagione di \"4400\" \u00e8 andata in onda negli Stati Uniti dal 5 giugno al 28 agosto 2005.\nChiamata di risveglio.\nTrama.\nTom e Diana indagano su una misteriosa struttura di un ospedale psichiatrico...\nVoci diffuse.\nTrama.\nUno dei ritornati dimostra di avere abilit\u00e0 telepatiche che per\u00f2 lo fanno diventare pazzo. Il governo gli fornisce dei psicofarmaci in cambio di fare da talpa al 4400 center. Ma il centro \u00e8 contrario agli psicofarmaci.\nInfluenza del mondo.\nTrama.\nTom e Diana indagano su uno dei 4400, la cui abilit\u00e0 \u00e8 quella di riuscire ad aumentare il metabolismo del corpo umano.\nSopportare i bambini.\nTrama.\nTom e Diana indagano su una dei 4400 accusata di abuso sui bambini. \nQuale destino gli spetta.\nTrama.\nMaia, una bambina facente parte dei 4400 capace di prevedere il futuro e adottata da Diana, prevede la morte di Jordan Collier. Morte che poi avviene.\nVita interrotta.\nTrama.\nTom si ritrova in una dimensione parallela dove i 4400 non sono mai stati rapiti ed \u00e8 sposato con una donna che in realt\u00e0 fa parte dei 4400.\nIl corriere.\nTrama.\nTom e Diana indagano su una dei 4400 portatrice di una malattia letale che contagia e uccide tutti quelli che stanno vicino a lei.\nLa rinascita.\nTrama.\nTom e Diana indagano su uno dei 4400, un ginecologo di colore che guarisce con un potere i neonati. Il problema \u00e8 che questo medico ha ucciso delle persone durante il genocidio in Ruanda nel 1994 e il Governo Ruandese chiede l'estradizione per giustiziarlo...\nNascosto.\nTrama.\nTom scopre che suo figlio Kyle durante uno dei suoi stati di incoscienza ha ucciso Jordan e cerca di nascondere le prove...\nLock down.\nTrama.\nUno dei 4400 lancia un attacco terroristico all'interno del NTAC...\nLa quinta pagina.\nTrama.\nTutti i 4400 si ammalano di una malattia sconosciuta. Uno degli effetti della loro malattia \u00e8 la perdita dei poteri...\nI capi di mamma.\nTrama.\nSi scopre che a causare la malattia \u00e8 l'inibitore della promicina, la sostanza che d\u00e0 i poteri ai 4400. Questo inibitore fu somministrato ai 4400 durante i controlli medici affinch\u00e9 perdessero i poteri ma ha causato come effetto collaterale una malattia mortale. Per fortuna si riesce a trovare l'antidoto e alla fine dell'episodio Kyle si costituisce alla polizia e Isabelle da neonata si trasforma in adulta. Ma Jordan Collier... \u00e8 veramente morto?"}
{"id": "1295197", "revid": "767487", "url": "https://it.wikipedia.org/wiki?curid=1295197", "title": "Reattore chimico semibatch", "text": "Un reattore chimico semibatch \u00e8 un'apparecchiatura nella quale si svolge una reazione chimica in maniera semidiscontinua. \u00c8 in genere costituito da un recipiente con un \"tubo di adduzione\" (o di uscita), un sistema di agitazione e di condizionamento termico.\nUn \"reattore semibatch\" \u00e8 un reattore discontinuo che opera secondo una sequenza:\nI \"reattori semibatch\" vengono preferiti ai reattori batch quando esiste il rischio concreto che si possa verificare una reazione fuggitiva (\"runaway\"). In un reattore semibatch tale reazione \u00e8 impedita in quanto il reattore opera in difetto di un reagente."}
{"id": "1295198", "revid": "155118", "url": "https://it.wikipedia.org/wiki?curid=1295198", "title": "Maffara", "text": ""}
{"id": "1295199", "revid": "1573940", "url": "https://it.wikipedia.org/wiki?curid=1295199", "title": "M\u00fcnchner Kammerspiele", "text": "La M\u00fcnchner Kammerspiele (\"Teatro da camera di Monaco\") \u00e8 uno dei teatri di Monaco di Baviera.\nArchitettura.\nL'edificio venne costruito nel 1900-01 su progetto di Richard Riemerschmid, esponente dello Jugendstil. Gli attrezzi di scena vennero creati invece da Max Littmann. L'interno del teatro \u00e8 anch'esso in stile liberty. Le pareti sono color rosso acceso, mentre il soffitto \u00e8 verde, con sei architravi in stucco e decorazioni floreali. I lampadari sono a forma di bocciolo. Il sipario decorato venne realizzato nel 1971. I foyer e la biglietteria rispecchiano lo stile utilizzato per il resto del teatro.\nRappresentazioni.\nGi\u00e0 dalle prime rappresentazioni, il teatro si distinse per scegliere opere destinate a fare scalpore. Qui infatti venne messa in scena l'opera di Frank Wedekind, Risveglio di primavera. Questo tipo di tradizione, ovvero di ospitare rappresentazioni del teatro d'avanguardia, \u00e8 continuata anche nel dopoguerra, fino a giorni nostri. Qui, inoltre, hanno recitato o rappresentato le proprie opere, i maggiori attori e scrittori teatrali di lingua tedesca."}
{"id": "1295211", "revid": "767487", "url": "https://it.wikipedia.org/wiki?curid=1295211", "title": "Il tocco del male", "text": "Il tocco del male (\"Fallen\") \u00e8 un film del 1998 diretto da Gregory Hoblit e interpretato da Denzel Washington, Donald Sutherland, John Goodman e James Gandolfini.\nTrama.\nJohn Hobbes \u00e8 un virtuoso poliziotto che incastra e fa condannare a morte un pericoloso serial killer, Edgar Reese. Quello che il detective non sa, \u00e8 che lo psicopatico in realt\u00e0 \u00e8 posseduto dal sanguinario demone Azazel e che gli omicidi che ha commesso sono stati compiuti tutti sotto il suo influsso malefico.\nDopo l'esecuzione, Hobbes pensa di continuare tranquillamente la sua esistenza, lavorando nel distretto di polizia con il tenente Stanton e i detective Lou e Jonesy, migliore amico di Hobbes. Ma da quel momento il demonio, non potendo impossessarsi del corpo del poliziotto, incomincer\u00e0 a perseguitarlo, in un susseguirsi di omicidi che coinvolgeranno sconosciuti e familiari di Hobbes, e che metteranno ben presto il poliziotto all'angolo.\nSfruttando le ricerche di un suo predecessore, l'esemplare poliziotto Robert Milano, scomparso in circostanze misteriose anni prima, Hobbes scopre che Azazel si pu\u00f2 sconfiggere, anche se a costo della propria vita. Il demone infatti pu\u00f2 traslare da un corpo a un altro, e prenderne il controllo, tramite il semplice tocco. Se la persona che sta possedendo viene uccisa, la sua essenza (pressappoco uno spirito) pu\u00f2 raggiungere un altro corpo senza bisogno del contatto fisico, ma solo entro il raggio di 500 cubiti, circa 300 metri.\nIncastrato per gli omicidi commessi da Azazel, dopo aver perso il fratello e lasciato il suo nipotino alla figlia di Robert, Greta, Hobbes decide di sfruttare quel punto debole. Attira Azazel in una foresta disabitata, non sapendo in quale corpo sia trasmutato, e dopo una breve messa in scena (arrivano Jonesy e Stanton che lo vogliono arrestare) Jonesy uccide Stanton, dando modo a Hobbes di capire che il demone si \u00e8 impossessato del suo migliore amico. Con un grande sforzo e dopo una breve fuga, uccide il povero Jonesy con due colpi di pistola, e si suicida con una sigaretta avvelenata. In questo modo, dopo essere uscito dal corpo del poliziotto e anche prendendo il controllo del corpo di Hobbes, il demonio morirebbe comunque, senza possibilit\u00e0 di trasferirsi in qualcun altro.\nIl suo sacrificio sar\u00e0 per\u00f2 vano in quanto il demone ha la possibilit\u00e0 di possedere anche animali e sar\u00e0 proprio un piccolo gatto a consentirgli di avere un corpo da possedere e di continuare a vagare sulla Terra."}
{"id": "1295220", "revid": "1564499", "url": "https://it.wikipedia.org/wiki?curid=1295220", "title": "Tempio di Iside", "text": ""}
{"id": "1295226", "revid": "77990", "url": "https://it.wikipedia.org/wiki?curid=1295226", "title": "Riproduzione sessuale", "text": ""}
{"id": "1295230", "revid": "122655942", "url": "https://it.wikipedia.org/wiki?curid=1295230", "title": "Palazzo Castiglioni", "text": "Palazzo Castiglioni \u00e8 un palazzo di Milano, sito in Corso Venezia n. 47.\nCaratteristiche.\nCostruito da Giuseppe Sommaruga (1867-1917) nel 1901-1904, costituisce il \"manifesto\" artistico dell'Art Nouveau a Milano. L'edificio fu realizzato dall'impresa Costruttori F.lli Galimberti a tre piani, con due facciate, una principale sulla strada e una secondaria sul giardino, pi\u00f9 gli annessi staccati dal corpo principale e costituenti le scuderie e la rimessa.\nQuesto palazzo ha un basamento con bugnato grezzo che riprende le forme naturali della roccia; le altre decorazioni presenti sono una ripresa dello stucco in stile settecentesco.\nAttualmente \u00e8 sede dell'Unione Commercianti di Milano. (Unione del commercio - Confcommercio)\nIl palazzo deriva una parte consistente del suo interesse dall'elevata qualit\u00e0 dei materiali e delle lavorazioni artistiche e artigianali, secondo l'obiettivo tipicamente \"liberty\" dell'opera d'arte \"totale\" che coinvolge tutte le discipline artistiche e artigianali. Tra i fornitori e artigiani, per esempio, giocarono un ruolo particolarmente importante la ditta \"Porroni\" di Canzo, che si occup\u00f2 con elevata perizia dei sarizzi,\ne la ditta \"Corda e Malvestito\" che forn\u00ec i ceppi.\nStoria del palazzo.\nL'imprenditore Ermenegildo Castiglioni, che nel 1886 aveva ereditato dal nonno Ermenegildo Castiglioni una grande fortuna, decise nel 1900 di costruire un palazzo in corso Venezia, a Milano. Nelle sue intenzioni l'edificio doveva differenziarsi da tutti gli altri ed a questo fine incaric\u00f2 della progettazione l'architetto Giuseppe Sommaruga, noto per diverse interessanti soluzioni. \nQuesto atteggiamento del committente, quasi da nobile del Seicento, volenteroso di manifestare la propria grandezza, si pu\u00f2 ritrovare nel palazzo (particolarmente imponente se paragonato al restante liberty italiano) e nella volont\u00e0 di realizzare un edificio di uno stile piuttosto nuovo per l'Italia (il liberty, appunto) in un contesto tra i pi\u00f9 nobili della citt\u00e0, quasi in un atteggiamento di sfida ai benpensanti e conservatori concittadini.\nUna sfida probabilmente persa dato che, quando nel 1903 furono tolti i ponteggi dalla facciata, l'opinione pubblica si schier\u00f2 fortemente contro fino ad ottenere di far rimuovere due statue di figure femminili colossali poste sopra il portale d'ingresso. Le due statue, opera di Ernesto Bazzaro, suscitarono scandalo tanto da far pubblicare vignette satiriche sulla vicenda del palazzo Castiglioni sul giornale \"Il Guerin Meschino\" nei mesi successivi all'inugurazione (17-24-31 maggio e 11-14 giugno e 19 luglio). Le figure femminili risultavano incomprensibili nel loro significato simbolico (in realt\u00e0 ben rappresentavano l'una la pace e l'altra l'industria), secondariamente erano criticate perch\u00e9 non avevano un ruolo preciso, non erano cariatidi a sostenere il portale o un balcone, e in ultimo (ma sicuramente era questo l'argomento principale) si accusavano di essere troppo procaci e nude (il popolino milanese prese a definire ironicamente il palazzo la \"Ca' di ciapp\", ovvero \"Casa delle chiappe\").\nLe due statue furono cos\u00ec trasferite nei magazzini della ditta Galimberti, l'impresa a cui era stata affidata la costruzione del palazzo, e successivamente poste su un fianco di villa Luigi Faccanoni, sempre a Milano. Il portale, rimasto privo di questi due elementi importanti, dovette essere modificato: fu rialzato occupando parte della finestra superiore, la quale nella restante parte fu tamponata da un bassorilievo: il risultato finale fu quello di togliere forza all'elemento centrale del palazzo, ovvero il portale e il gruppo di finestre del piano nobile che lo sovrastavano, che adesso risulta della stessa enfasi del portale laterale di servizio, che \u00e8 arricchito superiormente da una bella finestra tripartita.\nA proposito della modifica delle decorazioni in facciata, scriveva nel numero dell'aprile 1905 de \"L'Edilizia Moderna\" l'architetto Formenti:\nGli arredi interni furono distrutti dalle truppe americane che occuparono il palazzo nel 1945 e li utilizzarono come legna da ardere. Si salvarono le decorazioni, i ferri battuti e le lampade.\nL'edificio fu sottoposto a vincolo monumentale il 5 marzo 1957. Nel 1965 l'Associazione Calcio Milan trasfer\u00ec la sua sede in questo palazzo, dove rimase fino all'anno successivo, quando si spost\u00f2 in via Filippo Turati 3.\nNel 1967 gli eredi della famiglia Castiglioni vendettero il palazzo all'Unione del Commercio a causa degli eccessivi costi di manutenzione e della tassa relativa alla costruzione della linea metropolitana 1. L'arch. Eugenio Gerli e l'ing. Giorgio Keffer firmarono il progetto di trasformazione dell'edificio in uffici con il mantenimento del solo ingresso, dello scalone, della veranda, di alcune sale al piano nobile, delle facciate e della palazzina su via Marina. Il resto dell'edificio fu svuotato, sotto il giardino venne costruito un auditorium, la palazzina su via Marina fu inglobata in un edificio moderno. Al progetto si oppose la studiosa del Liberty Rossana Bossaglia che chiese alla Soprintendenza di negare la autorizzazione e di destinare l'edificio a museo del Liberty. Nonostante il vincolo il Soprintendente dell'epoca Gisberto Martelli approv\u00f2 il progetto dopo un lungo carteggio con l'Unione del Commercio che minacciava di abbandonare il palazzo al degrado."}
{"id": "1295231", "revid": "599013", "url": "https://it.wikipedia.org/wiki?curid=1295231", "title": "Bruno Benetti", "text": "Era fratello del pi\u00f9 celebre Romeo.\n\u00c8 morto nel 2010 all'et\u00e0 di 72 anni per un male incurabile.\nCarriera.\nIn carriera ha totalizzato complessivamente 10 presenze e 2 reti in Serie A con le maglie di Fiorentina e Messina. Nel 1960-1961 con la Fiorentina vinse una Coppa Italia e una Coppa delle Coppe. Con il Messina ha una presenza in Serie B, con cui ha ottenuto la promozione in massima serie nella stagione 1962-1963."}
{"id": "1295232", "revid": "2043462", "url": "https://it.wikipedia.org/wiki?curid=1295232", "title": "Enrichetta del Belgio", "text": "Biografia.\nInfanzia.\nEnrichetta fu la seconda dei figli del conte di Fiandra Filippo, e di sua moglie, Maria di Hohenzollern-Sigmaringen. Aveva una sorella gemella, Giuseppina, morta a pochi mesi nel 1871. \nI suoi nonni paterni erano il re Leopoldo I del Belgio e la sua seconda moglie, la regina Luisa d'Orl\u00e9ans; quelli materni il principe Carlo Antonio di Hohenzollern-Sigmaringen e la principessa Giuseppina di Baden.\nEnrichetta crebbe, nel palazzo dei suoi genitori in \"Rue de la Reg\u00e9nce\" a Bruxelles, con i fratelli Baldovino, Giuseppina e Alberto (futuro re Alberto I).\nTra tutti i suoi fratelli, essa aveva pi\u00f9 affinit\u00e0 di carattere e di interessi con Baldovino, il fratello maggiore che, all'et\u00e0 di soli ventun anni, mor\u00ec a causa di una polmonite.\nMolto colta ed erudita, amava praticare lo sport, in particolare l'equitazione e la caccia.\nMatrimonio.\nSpos\u00f2, il 12 febbraio 1896 a Bruxelles, Emanuele d'Orl\u00e9ans, duca di Vend\u00f4me, figlio del duca d'Ale\u00e7on Ferdinando d'Orl\u00e9ans e di Sofia Carlotta di Baviera, e nipote del re \"borghese\" Luigi Filippo. La coppia si stabil\u00ec a Neuilly.\nIl Duca e la Duchessa di Vend\u00f4me furono figure molto rappresentative della vita mondana parigina durante il periodo della Belle \u00c9poque. Nel 1908 accompagn\u00f2 il marito sulle Montagne Rocciose, negli Stati Uniti, per vedere gli orsi grizzly.\nUltimi anni.\nNegli ultimi anni della sua vita Enrichetta si dedic\u00f2 anche alla pittura illustrando numerose opere, pubblicate tra il 1928 e il 1946, con la tecnica dell'acquerello.\nLa Principessa mor\u00ec a Sierre, in Svizzera, il 28 marzo del 1948 ed \u00e8 inumata nella cripta della \"Chapelle royale de Dreux\", il mausoleo della famiglia degli Orl\u00e9ans.\nDiscendenza.\nEnrichetta ed Emanuele d'Orl\u00e9ans ebbero quattro figli:"}
{"id": "1295234", "revid": "1186766", "url": "https://it.wikipedia.org/wiki?curid=1295234", "title": "Azu", "text": ""}
{"id": "1295235", "revid": "212348", "url": "https://it.wikipedia.org/wiki?curid=1295235", "title": "Sinigallia", "text": ""}
{"id": "1295236", "revid": "287204", "url": "https://it.wikipedia.org/wiki?curid=1295236", "title": "Episodi di 4400 (terza stagione)", "text": "La terza stagione di \"4400\" \u00e8 andata in onda negli Stati Uniti dall'11 giugno al 27 agosto 2006.\nIl nuovo mondo.\nTrama.\nRyland viene interrogato riguardo al programma di inibizione della promicina e sul perch\u00e9 non avesse chiesto l'approvazione dei suoi capi. Durante l'interrogatorio viene emesso un suono fastidioso come il fischio di un microfono. Prima di rispondere ad un'altra domanda Ryland chiede consiglio al suo avvocato, ma questi inizia a dargli contro. Pi\u00f9 tardi Diana e Tom insieme a Gary Navarro cercano di rintracciare TJ Kim, che ritengono responsabile dell'episodio accaduto durante il processo. Shawn si incontra con Daniel Armand, uno dei 4400 scomparso nel 1990, che ha bisogno che Shawn curi un suo amico. Lily soffre di un rapido invecchiamento e i poteri di Shawn non sono in grado di curarla. Tom e Diana scoprono l'esistenza di un gruppo terrorista chiamato Nova Group che sembra avere dei legami con Shawn. Gary Navarro viene arrestato per aver tentato di assassinare una seconda volta Ryland. Isabelle, credendo di salvare la vita a sua madre uccidendosi, si getta dal tetto del centro 4400, ma si rialza senza un graffio. Matthew Ross esprime il suo disappunto nei confronti di Isabelle per ci\u00f2 che ha tentato di fare le parla dell'importanza della sua esistenza per il futuro dell'umanit\u00e0. Isabelle \u00e8 preoccupata per ci\u00f2 che le ha detto Matthew, ma dopo aver parlato con Shawn decide di essere lei l'artefice delle sue scelte e non il destino. Matthew d\u00e0 ad Isabelle una sostanza che iniettata \u00e8 in grado di ucciderla.\nScambio d'identit\u00e0.\nTrama.\nQuesto episodio ha per protagonista uno dei 4400, Boyd Christopher, che ha l'abilit\u00e0 di manipolare la mente delle persone in modo da poter lui stesso apparire come se fosse qualcun altro. Apparendo come Tom Baldwin si introduce nella stanza dove \u00e8 tenuta TJ Kim e la uccide. Cos\u00ec Tom viene ricercato dalla polizia. Isabelle e Shawn si avvicinano sempre di pi\u00f9. Diana scopre che Kevin Burkhoff iniettandosi delle dosi di promicina ha sviluppato delle abilit\u00e0 proprie dei 4400.\nLa sorella di Maia: prima parte.\nTrama.\nAlana considera l'idea di iniziare ad insegnare al Centro. Sara Rutledge entra nella vita di Maia dichiarando di essere la sua sorella minore nata 6 anni dopo la scomparsa di Maia. Le cose si complicano quando Sara rapisce Maia. Si scopre che Sara non \u00e8 la vera sorella di Maia ma un agente del futuro mandato indietro nel tempo per rapire Maia ed altri bambini dei 4400 per ricollocarli nel loro passato. Shawn riceve delle minacce dal Nova Group, tanto da indurre Matthew a far aumentare la sicurezza e cancellare tutti gli appuntamenti in programma.\nLa sorella di Maia: seconda parte.\nTrama.\nDiana e Tom, nonostante abbiano eliminato i loro ricordi di Maia, iniziano man mano a ricordare qualcosa. Le ricerche di Maia e degli altri bambini scomparsi non portano a nulla cos\u00ec Diana disperata per la perdita di Maia, grazie ad Alana, entra in una realt\u00e0 alternativa per poter passare del tempo lei. Diana per\u00f2 non vuole tornare alla realt\u00e0 e rischia di morire ingabbiata nella realt\u00e0 alternativa che si \u00e8 creata. Per salvarla Tom costringe quelli del futuro a mettersi in contatto con lui e a restituire Maia e gli altri bambini. C'\u00e8 per\u00f2 una condizione che Tom deve rispettare: uccidere Isabelle.\nAttacco a Shawn.\nTrama.\nShawn soffre di allucinazioni provocate da Daniel Armand, uno dei 4400 che fa parte del Nova Group. Queste allucinazioni lo portano a farsi del male e ad essere un pericolo anche per gli altri. Non riuscendo a trovare una cura per Shawn, Richard \u00e8 costretto a farlo ricoverare in un istituto psichiatrico. L'NTAC non fa progressi nelle ricerche di Daniel Armand, cos\u00ec Isabelle contro il parere di Matthew, con il quale ha un duro scontro, decide di salvare da sola la vita di Shawn trovando Armand.\nLo scambio.\nTrama.\nAlana viene arrestata perch\u00e9 sospettata di appartenere al gruppo Nova, Tom la fa rilasciare una prima volta ma lei,per impedire che la sua amica e collega Heather Tobey venga accusata al suo posto si costituisce e ammette di avere fatto lei la telefonata che avvertiva Gary Navarro (ex appartenente al gruppo Nova e poi uscitone quando si rende conto che erano pronti anche ad uccidere per raggiungere il loro scopo) dell'imminente retata nel suo appartamento. A questo punto Tom organizza uno scambio di prigionieri con Dennis Ryland che vuole vendicarsi del tentato omicidio nei suoi confronti da parte di Navarro. Una volta effettuato lo scambio per\u00f2 Tom e la sua collega Diana riescono subito a liberare Gary e organizzano la fuga di Alana e Navarro verso il Canada. Nel frattempo si rif\u00e0 viva la ex ragazza di Shawn (che era in precedenza la fidanzata del fratello) per chiedergli aiuto per il padre malato che Shawn guarisce. Il problema \u00e8 che Isabelle non \u00e8 molto contenta di questo riavvicinamento e lo fa chiaramente capire a Shawn.\nStato di allucinazione.\nTrama.\nTom e Diana ricevono una consegna con in regalo dei biscotti ognuno da parte dell'altro ma quando ne parlano entrambi negano di averlo fatto. Nel frattempo vengono chiamati per un caso di suicidio in cui \u00e8 coinvolta la DEA. In citt\u00e0 gira una nuova droga chiamata BLINK che sembra avere tra i suoi componenti un derivato della Promicina (sostanza prodotta dai 4400) e che provoca allucinazioni molto realistiche. Quasi subito anche loro iniziano ad avere allucinazioni (Tom vede il padre morto 9 anni prima e Diana l'ex fidanzato Josh con cui si \u00e8 lasciata 10 giorni prima del matrimonio perh\u00e8 \u00e8 stata tradita) e per precauzione vengono messi in malattia. Sembra che le allucinazioni siano condizionate dall'inconscio di chi le prova e Tom e Diana cercano di risalire a chi ha spedito loro i biscotti nella speranza di risolvere la loro situazione e quella degli altri che hanno assunto la droga. Una donna (Naomi Bonderman anche lei una dei 4440) si presenta a loro dicendo che \u00e8 sicura sia stato il suo potere a causare tutto. Tom scopre che il nipote della signora \u00e8 il fattorino che ha consegnato i biscotti a lui e Diana e insieme scoprono che ha in progetto di portare i suoi biscotti ad una sagra per distribuirli. Riescono a catturarlo alla sagra ma molti dei biscotti sono gi\u00e0 stati dati agli avventori che verranno messi sotto osservazione. Il ragazzo spiega che le allucinazioni servono per potere risolvere un problema che non \u00e8 stato possibile affrontare in precedenza, che lui voleva solo fare del bene in tal senso e che aveva dato i biscotti anche a loro come ricompensa perch\u00e9, denunciando lo scandalo della Promicina, avevano salvato la nonna. Alla fine anche Tom e Diana risolveranno i loro problemi col padre di lui e l'ex fidanzato di lei (che per\u00f2 parler\u00e0 chiaro a Marco riguardo alla loro attuale relazione). Intanto la storia tra Isabelle e Shawn non va bene e lui si vorrebbe allontanare ma lei gli propone come soluzione il matrimonio. Shawn e il padre di Isabelle cercano di farla desistere ma lei \u00e8 sicura che la loro unione sia opera del destino (infatti spiega che senza lei potrebbe scegliere la strada che la porterebbe a fare ci\u00f2 per cui era stata progettata e cio\u00e8 distruggere i 4400 cosa che lei non vuole fare) e inizia a spargere la voce del loro fidanzamento senza il consenso di Shawn che insieme al padre di lei decidono di cercare un modo per fermarla. Shawn una notte cercher\u00e0 di ucciderla col suo potere ma senza effetto e quindi lei fa capire a lui che l'unica soluzione possibile \u00e8 il loro matrimonio.\nSogno premonitore.\nTrama.\nMaya fa un brutto sogno con protagonista la madre con delle piaghe sul corpo ma Diana la tranquillizza dicendole che era solo un incubo. Il Dott. Kevin Burkhoff sta continuando gli esperimenti su se stesso con la Promicina migliorata da lui ma gli effetti collaterali, oltre che a permettergli di guarire in pochi secondi da qualsiasi ferita anche mortale, lo rendono mostruoso all'aspetto oltre che a dargli difficolt\u00e0 nel muoversi. Viene rapito da una organizzazione non identificata e dopo un breve interrogatorio gli sparano con l'intento poi di fargli un'autopsia e scoprire il suo segreto. Viene chiuso in una sacca per cadaveri e spostato con un furgone ma all'arrivo \u00e8 sparito. Con l'aiuto di Tess (ex paziente dello stesso ospedale psichiatrico dove era ricoverato anche Kevin e ora guarita e dimessa) e delle sue capacit\u00e0 che le permettono di far fare inconsapevolmente a chiunque lei voglia tutto ci\u00f2 che gli viene ordinato, continua i suoi esperimenti con l'inconsapevole Diana. Scoperto nel suo nascondiglio Tess obbliga Diana a puntare una pistola su Tom e i due riescono a scappare dicendo a Tom che il Dott. Burkhoff \u00e8 in procinto di terminare i suoi esperimenti. Diana subito crolla e viene ricoverata in quanto inizia a riportare gli stessi sintomi iniziali del Dott. Burkhoff (come nel sogno di Maya) ma viene portata via da Tess che ordina ad una dottoressa di portargliela sotto l'influsso dei suoi poteri. Inizia una ricerca di Diana prima che gli effetti collaterali possano degenerare come successo in Kevin. Il Dott. Burkhoff e Tess si rifugiano in un teatro abbandonato al quale hanno accesso tramite il custode soggiogato da Tess ma egli si ritrova nel taschino il braccialetto ospedaliero dove Diana aveva scritto chiedendo aiuto e di chiamare la NTAC che interviene con Tom e, dopo avere neutralizzato Tess con un tranquillante, libera Diana. il Dott. Burkhoff e Tess tentano di scappare ma vengono fermati anche se per poco perch\u00e9 Kevin d\u00e0 a Tess dell'adrenalina che la risveglia riuscendo cos\u00ec a soggiogare tutti gli agenti che li lasciano passare. Dopo poco il Dott. Burkhoff raggiunge uno stadio successivo della sua mutazione, si libera della sua pelle, ritorna come era prima e fugge con Tess. Nel mentre, prima di un'intervista, Shawn salva la vita di Nick Frost, una rock star alcolizzata, che ha una crisi e che per ringraziarlo gli regala una sua chitarra, lo invita ad un suo concerto e al suo prossimo tour (probabilmente per usarlo in ogni sua crisi dovuta all'alcol, cosa che Shawn rifiuta). Tyler intanto vuole riuscire a padroneggiare i suoi poteri di telecinesi ma, non riuscendoci da solo, si rivolge a Heather Tobey anche se all'inizio si trova in imbarazzo per via dell'essere senza una compagna da quando la moglie \u00e8 morta ma, superato questo, incomincia a padroneggiare il suo potere sempre di pi\u00f9. Alla fine l'estrazione della Promicina da Isabelle (che spontaneamente ha acconsentito) per ordine di Ryland, che capeggia l'organizzazione che aveva cercato di uccidere il Dott. Burkhoff, termina con l'accumulo di una quantit\u00e0 sufficiente per 2 anni. Ma per cosa?"}
{"id": "1295237", "revid": "12290", "url": "https://it.wikipedia.org/wiki?curid=1295237", "title": "Super Skrull", "text": ""}
{"id": "1295238", "revid": "287204", "url": "https://it.wikipedia.org/wiki?curid=1295238", "title": "Daniel Steibelt", "text": "Biografia.\nFiglio di un costruttore di strumenti, Daniel Steibelt studi\u00f2 pianoforte e composizione a Berlino con Johann Kirnberger fino al 1784,(a 19 anni) quando si arruol\u00f2 nell'esercito prussiano per ordine del padre. Lasciata la carriera militare, Steibelt si trasfer\u00ec a Parigi nel 1790, dove fu apprezzato come pianista e come insegnante alla moda, raggiungendo il successo anche come compositore. Nel 1793 compose l'opera drammatica \"Rom\u00e9o et Juliette\" al Th\u00e9\u00e2tre Feydeau, considerata da molti la sua opera pi\u00f9 originale e di gran valore artistico. Anni dopo essa fu inoltre tenuta in gran considerazione da Berlioz. \nDi una personalit\u00e0 originale e non del tutto cristallina, nel 1796, essendosi scoperto che aveva ceduto agli editori composizioni gi\u00e0 pubblicate da altri, lasci\u00f2 la capitale francese per Londra, dove rinnov\u00f2 gli entusiastici successi di concertista. Nel 1797 suon\u00f2 in uno dei concerti organizzati da J.P. Salomon. Nel 1798 compose il \"Concerto n. 3 in Mi bemol maggiore\", che contiene uno \"Storm Rondo\", ovvero il \"Rond\u00f2 della tempesta\", caratterizzato da lunghi tremoli, che divennero molto popolari. Dopo aver furoreggiato da dominatore in Inghilterra per tre anni, pass\u00f2 nell'anno seguente ad Amburgo, facendosi in seguito applaudire anche a Dresda, Praga, Berlino e Vienna, dove nel maggio del 1800 partecip\u00f2 ad una competizione sfidando Beethoven a una prova di abilit\u00e0 presso il conte Moritz von Fries. Infine rientr\u00f2 a Parigi nel 1800, dove fece conoscere la \"Sch\u00f6pfung\" di Haydn (con rimaneggiamenti propri) e dove riprese l'attivit\u00e0 compositiva.\nTra il 1802 e il 1808 divise la sua attivit\u00e0 tra Londra e Parigi, ma poi, per sfuggire ai creditori, si stabil\u00ec a San Pietroburgo come direttore dell'Opera Francese, carica che ricopr\u00ec fino alla morte. Compositore prolifico e di un carattere piuttosto arrogante, vanitoso e anche disonesto, Steibelt fu peraltro considerato tra i pi\u00f9 brillanti e popolari pianisti dell'epoca. Nonostante la sua abilit\u00e0 nel comporre (che gli permise di scrivere opere estremamente complesse tecnicamente e interessanti musicalmente) la sua produzione non venne suonata spesso nel corso della sua vita e cadde in quasi completo oblio dopo la sua scomparsa.\nOpere.\nBalletti.\nInoltre compose anche \"ouverture\"; 7 concerti per pianoforte e orchestra (tra cui il n. 3 con il celebre finale intitolato \"L'orage\", 1798); la cantata \"La F\u00eate de mars\" (1805 all'Op\u00e9ra national de Paris); quintetti, quartetti e trii con pianoforte; oltre 60 sonate per violino e pianoforte; oltre 40 sonate per arpa e pianoforte; sonate, variazioni, rond\u00f2, \"potpourris\", studi e molti altri pezzi popolari per pianoforte; liriche."}
{"id": "1295249", "revid": "177966", "url": "https://it.wikipedia.org/wiki?curid=1295249", "title": "Palazzo del Governo (Verona)", "text": ""}
{"id": "1295253", "revid": "767487", "url": "https://it.wikipedia.org/wiki?curid=1295253", "title": "Hi-Lo Country", "text": "Hi-Lo Country (\"The Hi-Lo Country\") \u00e8 un film del 1998 diretto da Stephen Frears.\nIl soggetto \u00e8 tratto da un romanzo del 1961 di Max Evans, e racconta l'intensa amicizia di due cowboy e del loro amore per la stessa donna.\nTrama.\nAppena finita la seconda guerra mondiale, i giovani Pete Calder e Big Boy Matson tornano nella loro cittadina di origine nel Nuovo Messico, nel frattempo molto cambiata. Jim Ed Love, adottando metodi industriali, tiene ora in pugno il mercato locale del bestiame e impiega gran parte della popolazione attiva, compreso Little Boy, il fratello di Big Boy. I due amici, in nome dei bei tempi e di un ideale romantico della vita da cowboy, combattono questo strapotere e si alleano con il vecchio allevatore Hoover Young.\nPete, da sempre promesso alla bellissima e serissima Josepha, prende una sbandata per Mona, la libertina moglie di Gomez, braccio destro dell'odiatissimo boss che nel frattempo muore di infarto dopo una memorabile sconfitta a poker con Big Boy.\nQuando \u00e8 Big Boy ad innamorarsi perdutamente di Mona, Pete si fa da parte. Inizia per\u00f2 un periodo di tensione tra Gomez e Big Boy fatalmente destinato ad esplodere violentemente quando i due amanti decidono palesarsi in pubblico. Con l'aiuto di Pete, Big Boy si allontana dalla cittadina per vivere una sorta di fuga romantica con Mona. Josepha vede in quella donna una fonte di guai sapendo oltre tutto che il suo fidanzato ne \u00e8 ancora attratto. Recatisi da una strega messicana per farsi predire il futuro, l'alcol e i tristi presagi spingono Pete a possedere Mona, che si concede. Josepha capisce tutto e lascia Pete che \u00e8 distrutto dal rimorso ma \u00e8 incapace di confessare il tradimento all'amico.\nUn giorno una bufera di neve sorprende i cowboy al pascolo. Pete, che desidererebbe morire per espiare le proprie colpe, \u00e8 salvato proprio dal coraggio di Big Boy, mentre Hoover, ferito gravemente, non giunge all'estate seguente. Mona \u00e8 incinta e pronta a divorziare, e Big Boy conduce ora il ranch di Hoover del quale ha ereditato parte dei beni. Tutto sembra procedere finalmente per il meglio se non fosse per un vecchio attrito tra i fratelli Matson che riaffiora improvvisamente proprio in presenza della loro mamma e di Pete. Little Boy, accecato dall'ira per un'umiliazione subita, uccide con freddezza il fratello maggiore.\nAl cimitero Pete \u00e8 pronto a vendicare l'amico, ma la mamma di Big Boy lo prega di frenarsi e di aiutarla a convincere il giudice che Little Boy ha agito per legittima difesa. Cos\u00ec Pete, per rispettatare la volont\u00e0 della madre del suo amico, dovr\u00e0 di fatto tradirlo anche dopo morto. Giunta Mona, questa gli rivela che Big Boy aveva saputo del loro tradimento il giorno dopo dello stesso.\nRinfrancato dalla consapevolezza di quanto fosse forte il sentimento di amicizia di Big Boy, Pete pu\u00f2 partire per ricominciare una nuova vita in California, dove tempo prima si era trasferita anche la sua Josepha...\nProduzione.\nIl film \u00e8 stato girato tra Nuovo Messico e Colorado."}
{"id": "1295254", "revid": "287204", "url": "https://it.wikipedia.org/wiki?curid=1295254", "title": "Michela Franco Celani", "text": " \nNata a Trieste nel 1948, ha vissuto a Catania, Torino, Milano, prima di trasferirsi in Alto Adige.\nLaureata col massimo dei voti in lingua e letteratura tedesca, ha insegnato dapprima alle scuole medie e poi in un liceo classico.\nTraduttrice di prosa e lirica, ha fondato nel 1995 il premio letterario internazionale Merano Europa.\nSi \u00e8 poi dedicata completamente alla letteratura, pubblicando il suo primo romanzo \"Uccider\u00f2 mia madre\" con Salani e in seguito il best seller \"La stanza dell'orso e dell'ape\" con Mursia, pi\u00f9 di 100.000 copie vendute. In seguito ha pubblicato La casa dei giorni dispersi e il romanzo umoristico Mai dire ormai, storie di donne in crisi. Ha contribuito con editoriali di cultura e costume a varie testate giornalistiche."}
{"id": "1295255", "revid": "729019", "url": "https://it.wikipedia.org/wiki?curid=1295255", "title": "Stazione di Stoccolma Centrale", "text": "La stazione di Stoccolma Centrale (in svedese: \"Stockholms centralstation\") \u00e8 la principale stazione ferroviaria di Stoccolma e della Svezia oltre che il maggiore centro di traffico ferroviario del Nord Europa, con pi\u00f9 di 200.000 viaggiatori al giorno.\nPosizione.\nLa stazione \u00e8 situata nel centrale quartiere di Norrmalm, sulla via principale Vasagatan.\nStoria e caratteristiche.\nLa stazione fu costruita fra il 1867 e il 1871 su progetto dell'architetto Adolf W. Edelsv\u00e4rd ed \u00e8 stata ufficialmente aperta al traffico il 18 luglio 1871. Fino al 1925 i binari terminavano all'interno della stazione, ma dopo una ristrutturazione, ultimata nel 1927, furono spostati verso ovest e la vecchia galleria dei binari fu trasformata in una sala d'attesa lunga 119 metri, larga 28 e alta 13. Inoltre sul lato sud fu costruito un ulteriore padiglione che ora ospita un centro conferenze e la \"sala d'aspetto Reale\" utilizzata dalla famiglia reale quando viaggia in treno.\nNel 1951 la facciata verso il Vasagatan fu ristrutturata e le fu dato un aspetto pi\u00f9 sobrio.\nNella piazza antistante la stazione \u00e8 posta una statua dell'ingegnere ed inventore Nils Ericson, pioniere dell'industria ferroviaria.\nMetropolitana e collegamenti.\nNel 1958 fu aperto un passaggio verso la nuova stazione della metropolitana, T-Centralen, l'unica stazione della rete metroviaria locale in cui affluiscono tutte e tre le linee. Inoltre \u00e8 presente un collegamento ad un servizio ferroviario suburbano sul tracciato della compagnia nazionale Statens J\u00e4rnv\u00e4gar (SJ).\nIl primo tracciato che la serv\u00ec fa parte dell'attuale linea verde; quello della linea rossa apr\u00ec dopo il 1964, mentre quello della linea blu dopo il 1975.\nLa stazione centrale \u00e8 direttamente connessa all'Aeroporto di Stoccolma-Arlanda grazie all'Arlanda Express, ferrovia costruita appositamente per collegare i due punti.\nInoltre, non lontano da qui, dalle parti di Norrmalmstorg, parte una piccola linea tranviaria turistica che raggiunge Djurg\u00e5rden."}
{"id": "1295260", "revid": "36426", "url": "https://it.wikipedia.org/wiki?curid=1295260", "title": "Museo archeologico nazionale (Firenze)", "text": ""}
{"id": "1295264", "revid": "287204", "url": "https://it.wikipedia.org/wiki?curid=1295264", "title": "Campionati statali brasiliani di calcio", "text": "I Campionati statali brasiliani sono competizioni che si svolgono in ogni stato del Brasile. I campionati statali sono competizioni molto antiche e fanno parte della tradizione brasiliana, e sono importanti come il campionato nazionale.\nOggi il campionato statale dura tre o quattro mesi e solitamente parte a gennaio per chiudersi a maggio.\nA causa di problemi economici e geografici, le distanze tra le citt\u00e0 pi\u00f9 importanti del Brasile hanno fatto sviluppare ai brasiliani, storicamente appassionati di calcio, una grande competitivit\u00e0 all'interno del proprio Stato.\nA causa di questa competitivit\u00e0, alcune partite tra squadre rivali dello stesso Stato o citt\u00e0 sono importanti come o di pi\u00f9 che altre con club pi\u00f9 blasonati. Queste partite locali sono chiamate \"cl\u00e1ssicos\" (classiche o derby). Alcuni esempi tra gli Stati pi\u00f9 rappresentativi sono: Flamengo-Fluminense a Rio de Janeiro, per l'omonimo Stato, Corinthians-Palmeiras a San Paolo, per l'omonimo Stato, Gr\u00eamio-Internacional a Porto Alegre, per lo Stato di Rio Grande do Sul, Atl\u00e9tico Paranaense-Coritiba a Curitiba, per lo Stato di Paran\u00e1, Atletico Mineiro-Cruzeiro per il Minas Gerais e Sport-N\u00e1utico nel Pernambuco.\nI campioni statali, e in alcuni stati anche i vice-campioni, sono qualificati di diritto alla Coppa del Brasile dell'anno seguente. Inoltre la squadra meglio piazzata in ogni stato che in quell'anno non sta disputando il \"Campeonato Brasileiro\" \"S\u00e9rie A\", \"S\u00e9rie B\" o \"S\u00e9rie C\", si qualifica per il \"Campeonato Brasileiro S\u00e9rie D\" dell'anno successivo."}
{"id": "1295265", "revid": "1543377", "url": "https://it.wikipedia.org/wiki?curid=1295265", "title": "Charles Daly King", "text": "Biografia.\nTenente d'artiglieria nella Prima guerra mondiale, si \u00e8 laureato nel 1916 a Yale con una tesi sull'elettrometria nel sonno, raggiungendo poi la notoriet\u00e0 come uno dei massimi divulgatori delle teorie filosofiche di Gurdjieff. Ha scritto numerosi libri di psicologia, tra cui \"Beyond Behaviorism\" (1927) e \"The Psychology of Consciousness\" (1932).\nI suoi romanzi polizieschi (sei, pi\u00f9 una celebre raccolta di racconti), sono uno dei vertici della cosiddetta \"Et\u00e0 d'oro\" del giallo. Complicatissimi e clamorosamente intricati, presentano quasi sempre delitti impossibili e misteri della camera chiusa, con soluzioni geniali spesso rivelate nell'ultima pagina e ambientazioni insolite, per non dire estreme (aerei, transatlantici, treni, isole, castelli, cittadine isolate da alluvioni).\nIl suo personaggio principale \u00e8 il tenente Michael Lord (che in seguito verr\u00e0 promosso ispettore), coadiuvato da uno psicologo dal curioso nome di L. Rees Pons (e nel quale, fin dal numero delle lettere, \u00e8 adombrato lo stesso C. Daly King), mentre il criminologo Trevis Tarrant compare nella raccolta di racconti che porta il suo nome (\"The Curious Mr Tarrant\", 1935).\nTutti i romanzi di King sono stati tradotti in italiano, oltre a qualche racconto sparso. ."}
{"id": "1295266", "revid": "72396", "url": "https://it.wikipedia.org/wiki?curid=1295266", "title": "Ouverture Le Ebridi", "text": ""}
{"id": "1295267", "revid": "287204", "url": "https://it.wikipedia.org/wiki?curid=1295267", "title": "4\u00ba Jamboree mondiale dello scautismo", "text": "Il 4\u00ba Jamboree mondiale dello scautismo si tenne a G\u00f6d\u00f6ll\u0151 in Ungheria dal 1 al 15 agosto 1933. Il jamboree fu aperto da Robert Baden-Powell e il capo campo fu P\u00e1l Teleki membro del comitato internazionale dello scautismo che diventer\u00e0 poi primo ministro dell'Ungheria. Sul distintivo ufficiale del jamboree era raffigurato un cervo bianco simbolo dell'Ungheria che, secondo Baden-Powell, interpretava benissimo gli ideali dello scautismo."}
{"id": "1295268", "revid": "991694", "url": "https://it.wikipedia.org/wiki?curid=1295268", "title": "La grotta di fingal", "text": ""}
{"id": "1295269", "revid": "123652221", "url": "https://it.wikipedia.org/wiki?curid=1295269", "title": "Azl", "text": ""}
{"id": "1295272", "revid": "102904210", "url": "https://it.wikipedia.org/wiki?curid=1295272", "title": "Victor Hugues", "text": "Fu amministratore coloniale durante la Rivoluzione francese, che govern\u00f2 la Guadalupa dal 1794 al 1798 promuovendo l'emancipazione degli schiavi dell'isola secondo gli ordini della Convenzione Nazionale."}
{"id": "1295274", "revid": "34971", "url": "https://it.wikipedia.org/wiki?curid=1295274", "title": "Wmmp.exe", "text": "Wmmp.exe \u00e8 un programma di protezione antipirateria per sistemi Windows presente soprattutto su CD musicali.\nLa prima volta che si inserisce in un computer un CD protetto in questo modo, il programma impedisce la riproduzione automatica (\"autoplay\") e apre una finestra nella quale chiede l'ok per non specificate operazioni necessarie all'avvio del CD.\nIl consenso dell'utente ignaro lancia l'installazione di un player esclusivo che si avvier\u00e0 successivamente ogni qualvolta si vorr\u00e0 riprodurre un qualunque CD protetto con lo stesso sistema (non tutti i CD sono protetti) e nel contempo impedisce l'uso del riproduttore multimediale predefinito. Inoltre viene vanificato ogni tentativo di copia sull'hard disk delle tracce musicali contenute nel CD (anche in formato audio differente dall'originale).\nLa richiesta del consenso all'installazione non \u00e8 esplicita; l'utente non viene avvisato che sta per lanciare un file EXE e successivamente \u00e8 obbligato a riprodurre i CD con un player a lui sconosciuto.\nPer rimuovere dal computer il programma \u00e8 inutile qualunque tentativo anche dal registro di sistema in quanto non rimane traccia utile sul computer. Il metodo efficace per la rimozione consiste nel reinserire un CD protetto, fermare il player sconosciuto se questo si avvia automaticamente, aprire le risorse di sistema e da qui esplorare il contenuto del CD al fine di individuare un file denominato \"Uninstall..\", lanciarlo ed attendere la disinstallazione."}
{"id": "1295284", "revid": "125284953", "url": "https://it.wikipedia.org/wiki?curid=1295284", "title": "Mainardo I di Tirolo-Gorizia", "text": "Biografia.\nEra figlio di Enghelberto III conte di Gorizia (morto nel 1220) e di Matilde di Andechs (morta nel 1245), probabilmente figlia di Bertoldo III di Andechs.\nMainardo parteggi\u00f2 per gli Staufen e Federico II di Svevia lo fece nel 1246 Luogotenente di Stiria e, quattro anni pi\u00f9 tardi, d'Austria, presto spogliato dei suoi poteri da Ottocaro II di Boemia. Cerc\u00f2 poi di prendere la Carinzia, ma fall\u00ec, pur avendo al suo fianco il suocero Alberto III di Tirolo, perdendo la battaglia di Greifenburg contro i von Spanheim. La successiva pace prevedeva, oltre al pagamento di pesanti crediti ed alla cessione di alcune citt\u00e0, la consegna dei figli di Mainardo (Mainardo e Alberto) come ostaggi. Rimasero a Werfen fino al 1258 o 1259.\nAlla morte di Alberto III di Tirolo nel 1253 sua figlia Adelaide, moglie di Mainardo, eredit\u00f2 parte di titoli e possedimenti. A Mainardo tocc\u00f2 dunque il Tirolo meridionale, con l'allora capitale Merano. Mor\u00ec a Castel Tirolo, dove fu sepolto, nel 1258.\nDopo la sua morte le due contee furono di nuovo divise fra i figli. A Mainardo II spett\u00f2 la contea di Tirolo e il titolo di conte di Tirolo-Gorizia, ad Alberto and\u00f2 la contea di Gorizia con il titolo di Conte di Gorizia-Tirolo."}
{"id": "1295286", "revid": "16758", "url": "https://it.wikipedia.org/wiki?curid=1295286", "title": "Mainardo III di Gorizia", "text": ""}
{"id": "1295288", "revid": "320578", "url": "https://it.wikipedia.org/wiki?curid=1295288", "title": "FC Friborgo", "text": ""}
{"id": "1295289", "revid": "34119", "url": "https://it.wikipedia.org/wiki?curid=1295289", "title": "AZAM", "text": ""}
{"id": "1295291", "revid": "34119", "url": "https://it.wikipedia.org/wiki?curid=1295291", "title": "AZKA", "text": ""}
{"id": "1295292", "revid": "599013", "url": "https://it.wikipedia.org/wiki?curid=1295292", "title": "Norifumi Abe", "text": "Conosciuto con il soprannome \"Norick\" ha diviso la sua attivit\u00e0 tra il motomondiale ed il campionato mondiale Superbike utilizzando soprattutto moto della casa nipponica Yamaha.\nBiografia.\nFiglio di Mitsuo Abe, pilota di auto da corsa, cominci\u00f2 la sua carriera giovanissimo, a 11 anni, nei campionati minibike e motocross. A 15 anni inizi\u00f2 a correre in pista, correndo anche in USA.\nNel 1992 inizi\u00f2 a gareggiare nel campionato nazionale National A all'interno della categoria classe 250. Nel 1993 pass\u00f2 al All Japan Road Race Championship dove vinse subito il campionato classe 500, diventandone il pi\u00f9 giovane vincitore.\nNel 1994, all'et\u00e0 di soli 18 anni, si iscrisse come wild card per disputare il Gran Premio del Giappone della classe 500. L'esordio del giovane pilota sorprese tutti: in qualifica si piazz\u00f2 al 7\u00ba posto, e durante la gara combatt\u00e9 accanitamente per la vittoria con i veterani Doohan e Schwantz, finch\u00e9 scivol\u00f2 a 2 giri dalla fine.\nKenny Roberts lo vide correre e ne rimase cos\u00ec impressionato che gli offr\u00ec un posto nel suo team, permettendogli di disputare altre due gare quell'anno. Abe non trad\u00ec le aspettative, ottenendo due ottimi sesti posti, e per questo Roberts gli propose un contratto di due stagioni, sempre all'interno della classe 500.\nNel 1995 si piazz\u00f2 al nono posto finale, ottenendo il primo podio della sua carriera in Brasile. Nel 1996 si classific\u00f2 5\u00ba assoluto in campionato, ottenendo tra l'altro la prima vittoria in carriera in Giappone.\nNel 1997 pass\u00f2 allo Yamaha Team Rainey, di propriet\u00e0 del suo ex compagno di squadra Wayne Rainey. L'annata non fu molto positiva per Abe, che conquist\u00f2 il settimo posto finale ma un solo podio, un terzo posto in Australia. L'anno successivo and\u00f2 meglio, con un sesto posto in campionato e tre podi (un secondo posto a Madrid e due terzi posti a Donington e in Catalogna).\nNel 1999 pass\u00f2 al team D'Antin, confermando il sesto posto finale. Conquist\u00f2 inoltre tre terzi posti e la vittoria in Brasile. L'anno successivo riusc\u00ec ad arrivare due volte secondo e ad ottenere la vittoria a Suzuka, ma in classifica termina ottavo.\nLa stagione 2001 vide Abe concludere al 6\u00ba posto finale (pari punti con Carlos Checa), ma riusc\u00ec a finire sul podio solo a Jerez, ottenendo un secondo posto, dopo aver lottato tutta la gara per la vittoria con il futuro vincitore del mondiale, Valentino Rossi.\nNel 2002, con l'abbandono della classe 500 e la nascita della MotoGP, Abe conquist\u00f2 un buon 6\u00ba posto finale, senza tuttavia mai finire sul podio.\nNel 2003 lasci\u00f2 il team D'Antin e divenne un collaudatore, correndo solo occasionalmente per la Yamaha, come wild card o in sostituzione dell'infortunato Marco Melandri. Corse in tutto cinque gare, ottenendo come miglior risultato un anonimo ottavo posto in Sudafrica.\nNel 2004 venne ingaggiato dal team Yamaha Tech 3, tornando ad essere un pilota titolare. Tuttavia l'annata si concluse con un deludente 13\u00b0 posto in classifica, e il miglior risultato fu un 7\u00b0 posto al Mugello. Al termine della stagione Abe annunci\u00f2 il suo addio al motomondiale, dichiarando che avrebbe corso in Superbike.\nCorse due anni, nel 2005 e nel 2006, ottenendo in entrambi i casi il 13\u00b0 posto in classifica generale, senza ottenere nessun podio.\nNel 2007 corse l'All Japan Superbike Championship sempre su Yamaha YZF-R1, ottenendo 97 punti e l'ottavo posto finale in classifica, con un 3\u00ba posto a Tsukuba come miglior piazzamento.\nIl 7 ottobre 2007 \u00e8 rimasto incolpevole vittima di un camionista che ha fatto un'inversione a \"U\" su una strada a 4 corsie nei pressi della citt\u00e0 di Kawasaki, tagliandogli la strada e impedendogli qualsiasi manovra per evitare la collisione che lo ha ucciso.\nLa scomparsa di Abe scosse particolarmente il mondo delle moto, in quanto era un pilota molto amato dagli appassionati delle due ruote. \nValentino Rossi \u00e8 stato un suo dichiarato fan (in un'intervista dichiar\u00f2 che Abe fu l'unico pilota a cui avesse mai chiesto un autografo), a tal punto da essere noto, nei suoi primi anni di carriera, con il soprannome di \"Rossifumi\". A lui ha dedicato la vittoria del Campionato MotoGP 2008 (ottavo titolo mondiale in carriera) dopo la gara in Giappone, dove ha corso con un adesivo sul casco ricordando il suo nome."}
{"id": "1295295", "revid": "34119", "url": "https://it.wikipedia.org/wiki?curid=1295295", "title": "AZKB", "text": ""}
{"id": "1295297", "revid": "6923", "url": "https://it.wikipedia.org/wiki?curid=1295297", "title": "Mafia II", "text": "Mafia II \u00e8 un videogioco sparatutto in terza persona del 2010, sviluppato da 2K Czech e pubblicato da 2K Games per PlayStation 3, Xbox 360 e Microsoft Windows. Si tratta del secondo capitolo della saga di videogiochi \"Mafia\".\nIl gioco \u00e8 stato pubblicato il 24 agosto 2010 negli Stati Uniti e il 27 agosto 2010 in Europa. Nel 2016 \u00e8 stato pubblicato il primo seguito, \"Mafia III\", mentre nel 2020 un remake del predecessore, \"\".\nTrama.\nAmbientazione.\nAmbientati circa un decennio dopo il primo capitolo, gli eventi di \"Mafia II\" si svolgono tra la met\u00e0 del 1940 e l'inizio del '50 nella citt\u00e0 fittizia di Empire Bay, fatta eccezione per il primo e il sesto capitolo, ambientati rispettivamente in una citt\u00e0 della Sicilia e in un penitenziario fuori da Empire Bay. La citt\u00e0 \u00e8 situata sulla costa est degli Stati Uniti, \u00e8 separata da un fiume e divisa in numerosi distretti, che includono ricchi sobborghi, bassifondi e appartamenti dove risiedono immigrati irlandesi, afroamericani, cinesi e italiani.\nLa storia del gioco narra le vicende di varie organizzazioni criminali, fra le quali spiccano le tre famiglie mafiose dei Falcone, Vinci e Clemente, la Triade, la mafia irlandese e diverse gang di strada.\nStoria.\nNel 1943, l'immigrato siciliano Vito Scaletta viene arrestato durante una rapina e sceglie di unirsi all'esercito statunitense per evitare la prigione, arruolandosi nel 504\u00b0 reggimento di paracadutisti come guidatore. Vito assiste per la prima volta al potere e all'influenza della mafia quando un'operazione in Sicilia va male e il battaglione viene salvato quando Don Cal\u00f2 sopraggiunge e ordina ai soldati italiani di ritirarsi.\nNel febbraio del 1945, Vito ritorna a casa a Empire Bay e si riunisce con il suo amico d'infanzia e socio Joe Barbaro, che durante la sua assenza si \u00e8 unito alla famiglia Clemente. Joe fornisce a Vito delle banconote contraffatte, cos\u00ec da permettergli di congedarsi ufficialmente. Scoperto che il padre, ormai morto, ha lasciato la famiglia indebitata fino al collo con uno strozzino, Vito inizia a lavorare per l'ex-datore di lavoro di suo padre, Derek Pappalardo, che ha legami con la mafia. Insieme a Joe ed Henry Tomasino, uomo d'onore dei Clemente, mette in atto diverse rapine cos\u00ec da poter ripagare il debito di suo padre. Tuttavia, Vito viene ben presto arrestato nuovamente per furto e contrabbando di buoni per la benzina falsificati, ricevendo una condanna di ben dieci anni. Durante il periodo in carcere, Vito diviene amico di Leo Galante, il consigliere del Don Frank Vinci, scoprendo per\u00f2 che sua madre \u00e8 morta e tutti i soldi che aveva racimolato sono stati spesi per il suo funerale.\nNell'aprile del 1951, Vito viene scarcerato anticipatamente grazie a Leo. Riunitosi con Joe, i due pianificano di scalare i ranghi della famiglia Falcone, guidata dal boss Carlo Falcone e dal sottocapo Eddie Scarpa. Vito e Joe diventano quindi uomini d'onore dell'organizzazione di Falcone, assicurandosi cos\u00ec uno stile di vita migliore. Scoperto che i Clemente stanno trafficando in droga, contro le tradizioni della Commissione, Carlo ordina ai due di assassinare il Don Alberto Clemente. Terminato l'incarico, Henry si avvicina a Eddie in cerca di un impiego e, come dimostrazione di fiducia, viene incaricato di uccidere Leo. Vito tuttavia, memore dei trascorsi in prigione, avverte Leo e gli permette di abbandonare la citt\u00e0 di nascosto, con i Falcone che accolgono comunque Henry nella famiglia.\nA questo punto Vito inizia a perdere il controllo della propria vita quando sua sorella Francesca lo abbandona a causa del suo stile di vita mafioso e la sua casa viene distrutta dalla mafia irlandese. Per rifarsi, Vito si unisce a Joe ed Henry nel tentativo di rivendere dell'eroina acquistata dalla Triade. Carlo, tuttavia, rivela di stare anche lui trafficando in droga alle spalle della Commissione ed esige una fetta del guadagno. Quando Vito e Joe si dirigono da Henry per discutere della questione, scoprono che \u00e8 stato brutalmente massacrato in pubblicato dalla Triade, che ha rubato il denaro. I due li inseguono, ma non riescono a recuperare i soldi e scoprono che Henry era un informatore dei federali. Indebitati con lo strozzino Bruno Levine, da cui hanno preso in prestito il denaro per acquistare l'eroina, iniziano a svolgere per lui diversi lavori per ripagarlo, fra i quali l'assassinio dell'ex-mafioso Tommy Angelo. Vito scopre inoltre che Derek ha commissionato l'omicidio di suo padre e lo uccide per vendetta. Quando poi la famiglia Vinci rapisce e tortura Joe, Vito lo salva, scoprendo per\u00f2 che le loro azioni hanno scatenato una guerra tra la mafia e la Triade.\nRipagato il debito con Bruno, che si rivela essere lo stesso strozzino con il quale era indebitato suo padre, a Vito viene chiesto di incontrarsi con Carlo al planetario. Lungo la strada, Leo lo fa salire in auto con lui e lo rimprovera per le sue azioni, spiegandogli che Carlo vuole farlo uccidere per aver garantito per Henry. Tuttavia, grato a Vito per avergli salvato la vita, rivela di avere convinto sia la Commissione che la Triade a risparmiarlo, a patto per\u00f2 che uccida il loro comune nemico: Carlo. Al planetario, Vito scopre che Carlo ha offerto a Joe il posto di caporegime se uccider\u00e0 Vito, ma questi sceglie di allearsi con lui e insieme uccidono Carlo. In seguito, Vito sale in auto con Leo per festeggiare, ma Joe viene portato via in un'altra auto. Quando Vito chiede a Leo dove stiano portando Joe, questi gli risponde dispiaciuto che purtroppo Joe non rientrava nell'accordo.\nModalit\u00e0 di gioco.\nIl gioco si svolge dal 1943 al 1951 nella citt\u00e0 di Empire Bay (il nome si riferisce al soprannome dello Stato di New York: \"The Empire State\"), una citt\u00e0 immaginaria con ambienti ispirati a Los Angeles e New York, con influenze di Chicago e Detroit. Il gioco \u00e8 caratterizzato da una mappa completamente esplorabile di circa 10\u00a0km\u00b2, sin dall'inizio del gioco. Ci sono, inoltre, circa 50 veicoli e musiche originali del periodo.\nMolte armi da fuoco del primo gioco sono state riproposte, come ad esempio il Thompson M1928, la Colt 1911, il fucile a pompa e le molotov. Fanno il loro esordio, invece, armi della seconda guerra mondiale, come l'MP 40, l'M3 Grease Gun, il Beretta MAB 38, l'MG 42, il Kar 98k, l'M1 Garand e le granate.\nPer interagire con gli oggetti nell'ambiente si possono utilizzare due pulsanti: uno per un'azione standard e uno per un'azione violenta, da utilizzare in contesti particolari. \u00c8 inclusa una mappa come nell'originale \"\". I controlli prevedono un sistema di coperture che permette al giocatore di nascondersi dietro gli oggetti per sparare ai nemici.\nUna novit\u00e0 di \"Mafia II\" \u00e8 la possibilit\u00e0 di ascoltare la musica alla radio durante la guida di un'automobile. Vi sono tre stazioni radiofoniche, ovvero: \"Delta Radio\", che trasmette musica come jazz e 4blues negli anni 1940 e del rock 'n' roll pi\u00f9 forte negli anni '50; \"Empire Central\", che propone musica leggera come Doo Wop e Rock 'n' roll negli anni cinquanta e brani Jazz, negli anni quaranta; \"Empire Classic\" che diffonde musiche degli anni venti e trenta negli anni quaranta e musiche sempre pi\u00f9 leggere come quelle di Dean Martin, Louis Prima, Rosemary Clooney, Doris Day nei cinquanta.\nLa versione PC del gioco sfrutta gli effetti PhysX utilizzando solo una scheda grafica Nvidia.\nSviluppo.\nA seguito del successo del primo episodio, Christoph Hartmann di 2K Games ha dichiarato: \u00abVisto il successo del primo \"Mafia\", siamo ansiosi di poter lavorare sfruttando le risorse della next-gen; il nostro obiettivo per questo seguito \u00e8 quello di fornire a tutti i nostri fan un'esperienza senza precedenti, che possa coinvolgerli ed emozionarli come mai prima d'ora\u00bb.\nL'uscita di \"Mafia II\" \u00e8 stata posticipata nel 2009, e durante la Games Convention 2007 \u00e8 stata mostrata la prima videoanteprima del gioco. \"Mafia II\" che doveva uscire nel corso del 2009 \u00e8 stato rimandato nel Q2 - Q3\u00a02010, fino a essere definitivamente posticipato all'uscita del 27 agosto 2010 in tutta Europa.\nLa trama di \"Mafia II\" non presenta collegamenti stringenti con il suo predecessore, solo piccoli riferimenti alla trama del primo episodio.\nNella conferenza dell'E3 2010 di Sony, \u00e8 stato confermato che la versione PlayStation 3 avr\u00e0 dei contenuti esclusivi.\nIl 10 agosto 2010 \u00e8 stata pubblicata, via Steam, PlayStation Network e Xbox Live, la demo ufficiale del gioco, che propone un livello dimostrativo scritto appositamente, ambientato nella distilleria, gi\u00e0 mostrato in un'intervista a GameSpot (successivamente rimossa) il 17 aprile 2009.\nPersonaggi e doppiatori.\nInoltre hanno dato la loro voce anche Titus Welliver, Kirk Baltz, Jim Cummings, Joey Camen e molti altri.\nColonna sonora.\nQui sotto sono riportati tutti i brani musicali della colonna sonora di \"Mafia II\" che potrete ascoltare nelle tre stazioni radio:\nContenuti scaricabili.\nI contenuti aggiuntivi di \"Mafia II\" sono i seguenti:\nJoe's Adventures.\nPubblicato il 23 novembre 2010, \"Joe's Adventures\" racconta le vicende di Joe Barbaro durante i sette anni di galera di Vito, spiegando il motivo del cambio di fazione di Joe dalla famiglia Clemente a quella Falcone.\nLa campagna inizia con Joe che cerca di far scagionare l'amico Vito dalle accuse per il furto di buoni per la benzina, silenziando il testimone chiave. Vito per\u00f2 viene condannato lo stesso e ci\u00f2 fa infuriare Joe contro Luca Gurino, che aveva promesso un'assoluzione. Dopo il litigio, Gurino ordina l'eliminazione di Joe, il quale viene avvertito da una soffiata di Henry ed entra in clandestinit\u00e0 per cinque anni. Joe torna ad Empire Bay grazie ad Antonio Balsamo, detto \"Tony Balls\", un uomo della famiglia Falcone, assieme al quale compie svariati incarichi, guadagnandosi la fiducia di don Carlo Falcone e dei suoi luogotenenti Eddie Scarpa e Rocco. Quest'ultimo, gangster particolarmente brutale, affida a sua volta delle commissioni a Joe, ma si riveler\u00e0 essere un traditore. Nel \"Cathouse\", il bordello di lusso di Eddie Scarpa, Rocco e i suoi uomini tendono quindi un agguato a don Falcone e ai suoi, e anche Joe rimane coinvolto e aiuta a sventare l'attentato. Eddie allora fa una proposta a Joe: se eliminer\u00e0 Rocco, sar\u00e0 ammesso nella Famiglia Falcone. Joe insegue quindi gli scagnozzi di Rocco ad un cantiere, fino a raggiungere Rocco stesso, che finisce scaraventato dall'alto sull'auto di Eddie.\nBetrayal of Jimmy e Jimmy's Vendetta.\nQuesti due contenuti scaricabili narrano una storia alternativa agli eventi di \"Mafia\" e \"Mafia II\" e hanno per protagonista assoluto Jimmy, un personaggio minore nel gioco standard.\nJimmy \u00e8 un duro, che per il giusto prezzo svolge ogni tipo di lavoro sporco, dall'intimidazione, al furto d'auto fino all'omicidio su commissione. In \"Betrayal of Jimmy\" si trova al soldo dell'irlandese Tam Brodie e di Sal Gravina, il \"don\" di una quarta famiglia mafiosa di Empire Bay. I due si servono di Jimmy per abbattere le organizzazioni dei rispettivi concorrenti: il cinese Eddie Fu e il gangster afro-americano Elroy Tussle. Ma quando Jimmy va a ritirare la sua ricompensa, si trova circondato dalla polizia, realizzando che i suoi clienti si sono accordati per incastrarlo e sbarazzarsi di lui. Jimmy cos\u00ec finisce in galera, ove medita vendetta.\nIn \"Jimmy's Vendetta\" il protagonista profitta di una rivolta dei carcerati per evadere di prigione. Tornato a Empire Bay, Jimmy fa i conti con Tam Brodie e Sal Gravina, distruggendo poco a poco le loro organizzazioni, uccidendo i loro alleati e luogotenenti e infine loro stessi. Infine si vendica del giudice corrotto che si era unito alla cospirazione ai suoi danni.\nPacchetti di stile.\nI cinque pacchetti di stile (\"Vegas\", \"Renegade\", \"Greaser\", \"War Hero\", \"Made Man\") contengono ognuno due auto e due abiti da utilizzare nel gioco.\n\"Collector's Editions\".\nA marzo 2011 sono state presentate tre edizioni speciali del gioco, contenenti tutti i DLC, una confezione in metallo, una raccolta d'immagini, la mappa di Empire Bay e la colonna sonora del gioco.\nI nomi delle \"Collector's\" variano in base alla piattaforma:\nAccoglienza.\nDopo aver pubblicato la demo, molti utenti, soprattutto quelli di PlayStation 3, sono rimasti delusi. Infatti nel gioco sono presenti delle pecche pi\u00f9 visibili e riscontrabili sulla versione PlayStation 3.\n2K Games ha voluto rispondere a queste critiche dicendo:\"Progettando \"Mafia II\", abbiamo ottimizzato il gioco per i tre sistemi in modo da offrire la miglior esperienza possibile su ogni piattaforma. Per questo ci sono alcune differenze tra le varie versioni\".\n\"Il nostro obiettivo \u00e8 offrire un'esperienza immersiva, ottimizzando il gioco per ottenere le prestazioni migliori su ogni piattaforma. Anche se ci sono alcune differenze tra le varie versioni, sicuramente troverete che la giocabilit\u00e0 ed il cuore di \"Mafia II\" rimangono intatti a prescindere dalla piattaforma\".\nInfine il portavoce di 2K Games ha dichiarato che nella versione Sony PlayStation 3 non saranno presenti n\u00e9 erbe dettagliate e n\u00e9 larghe pozze di sangue. Inoltre, il movimento dei vestiti sar\u00e0 meno visibile rispetto alla versione Microsoft Windows.\n\u00c8 stato rilevato da 2K Games che le tre versioni sono state sviluppate separatamente, precisando che le versioni Xbox 360 e Microsoft Windows sono state sviluppate presso 2K Czech e la versione PlayStation 3 \u00e8 stata affidata ai Massive Bear Studios.\nLa rivista \"Play Generation\" lo classific\u00f2 come il nono migliore titolo d'avventura del 2010.\nPolemiche.\nIl 17 agosto 2010, il presidente dell'associazione italoamericana UNICO, Andr\u00e9 DiMino, si \u00e8 scagliato contro \"Mafia II\": \u00abPerch\u00e9 2K Games dovrebbe imporre un gioco che ha come obiettivo i giovani, indottrinando le nuove generazioni attraverso l'associazione degli italiani e degli italo-americani con la violenza del crimine organizzato, ed escludendo dal discorso tutte le altre mafie messe in piedi da altri gruppi etnici?\u00bb, ha scritto DiMino. Quest'ultimo ha fatto sapere di aver mandato una lettera ai 2K Games dicendo di rinviare il debutto del gioco e solo dopo aver eliminato quei riferimenti all'Italia, agli italiani e agli italo-americani, giudicati offensivi e razzisti.\nNon manca di certo la risposta dei 2K Games rifiutandosi di rinviare il gioco: \u00ab\"Mafia II\" parla del crimine organizzato in America, un argomento esplorato per decenni da film, spettacoli televisivi e romanzi. N\u00e9 l'UNICO, n\u00e9 altre organizzazioni che vorrebbero farsi passare per rappresentanti degli italo-americani hanno visto o giocato \"Mafia II\"\". Per creare e promuovere i nostri prodotti, noi di 2K Games bilanciamo il nostro diritto alla libert\u00e0 di espressione con quello che riteniamo un approccio ragionato e responsabile. In base ai rigidi standard della nostra industria, Mafia II ha ottenuto una classificazione Mature quindi non \u00e8 rivolto ai pi\u00f9 giovani\u00bb."}
{"id": "1295299", "revid": "648716", "url": "https://it.wikipedia.org/wiki?curid=1295299", "title": "Carnevale guspinese", "text": "Il carnevale guspinese si svolge nella cittadina di Guspini, in Sardegna.\nMaschera caratteristica.\nLa figura caratteristica della manifestazione \u00e8 chiamata \"Cambas de Linna\" (in italiano \"gambe di legno\").\nI \"Cambas de Linna\" erano \"trampolieri\" con maschera facciale composta da due pezzi, rappresentanti una parte buona e una parte cattiva. Questa maschera si perse nel tempo e venne sostituita da un trucco che consisteva nel tingersi il viso con il carbone. Da alcune fotografie d'epoca si \u00e8 appurato che i trampolieri raggiungevano anche i quattro metri di altezza.\nUn'altra maschera molto diffusa era \"Sa Garotta\": realizzata in cartapesta o in legno finemente lavorato, veniva usata dai cavalieri nelle pariglie.\nStoria.\nIl carnevale guspinese ha conosciuto durante i secoli diverse tradizioni, di cui si ricordano maggiormente le pariglie dei cavalli e le sfilate di carri allegorici.\nLe pariglie.\nIn occasione del carnevale si correvano le pariglie, nel giorno di marted\u00ec grasso. I cavalieri svolgevano questo tipo di attacchi vestiti con abiti dei padri e indossando \"Sa Garotta\".\nLe pariglie si svolgevano lungo un percorso di circa un chilometro: si partiva dalla zona di \"Su Legau\" (nella periferia sud del paese) per finire poco oltre la piazza principale, dove avvenivano i \"numeri\" dei cavalieri.\nRaduno e sfilate di carri allegorici.\nNel tempo le pariglie a cavallo vennero abbandonate e il carnevale vide il ritrovo delle singole maschere che in piccoli gruppi giravano per il centro della cittadina assieme ai \"Cambas de Linna\". Dagli anni sessanta ci furono alcune sfilate con dei piccoli carri, talvolta trainati da Vespe Piaggio (ad opera del locale Vespa Club) oppure da trattori.\nNel 1992, per ridare vita alla manifestazione, alcuni gruppi di persone decisero di organizzare una sfilata di carri allegorici in cartapesta. Tre gruppi in maschera, \"Is Casermettas\", l'Arcinova e un terzo gruppo, realizzarono, rispettivamente, i carri tematici: \u201cGli Arabi\u201d, \u201cIndiani e Cow Boy\u201d e \u201cL'Ambulanza\u201d. L'evento ebbe un buon successo e l'anno successivo si aggiunse il gruppo \"La Trombetta\".\nDal 1995 in poi si sono formati altri gruppi, come il \"Gruppo Maiore\" e \"La Pernacchia\". Sempre a met\u00e0 degli anni novanta si sono svolte anche alcune edizioni del \"carnevale estivo\", con i carri dell'edizione invernale conservati fino all'estate. Da alcuni anni si sono aggiunti i gruppi \u201cAmici della Citt\u00e0 del Sole\u201d e il \u201cGarden's Group\u201d.\nIl 2012 vede un ritorno sulla scena del carnevale un gruppo da anni fermo \"La Pernacchia\".\nTradizioni culinarie.\nIl periodo di carnevale ha sempre rappresentato anche l'occasione per la preparazione delle zippole, tipica frittella della tradizione carnevalesca sarda.\nSvolgimento e sfilate dei carri.\nIl \"carnevale guspinese\" inizia dal gioved\u00ec grasso, con il ritrovo delle maschere in piazza per il \"carnevale dei bambini\". Gli appuntamenti pi\u00f9 importanti sono per\u00f2 la sfilata dei carri allegorici del marted\u00ec grasso, chiamata \u201cIs Cambas de Linna\u201d, e il \"Carnevalinas\", raduno interprovinciale di carri allegorici che si svolge il sabato successivo.\nI trampolieri \"Cambas de Linna\" partecipano al \"carnevale dei bambini\" e aprono le sfilate dei carri allegorici.\n\"Is Cambas de Linna\".\nLa sfilata che si svolge il marted\u00ec grasso \u00e8 chiamata \u201cIs Cambas de Linna\u201d in onore della maschera tradizionale. Il raduno vede la partecipazione dei carri e dei gruppi in maschera guspinesi, con la saltuaria partecipazione di gruppi ospiti da altri paesi.\n\"Carnevalinas\".\nIl \"Carnevalinas\" nacque nel 1994 come sfilata tra carri allegorici dei comuni situati nelle vicinanze del Monte Linas. L'iniziativa venne ideata da alcuni carristi assieme alle Pro loco di Arbus, Gonnosfanadiga e Guspini. La formula originaria prevedeva una sfilata da svolgersi a turno nei tre comuni.\nLa prima edizione si svolse il 19 febbraio 1994 a Gonnosfanadiga, e fino al 2000 si organizz\u00f2 a rotazione nei tre paesi. Dal 2001 il \u201cCarnevalinas\u201d viene organizzato a Guspini, perch\u00e9 a Gonnosfanadiga e ad Arbus per qualche anno non si sono pi\u00f9 realizzati carri allegorici. L'evento raggruppa carri allegorici da diverse parti della Sardegna, andando oltre il Medio Campidano."}
{"id": "1295300", "revid": "228587", "url": "https://it.wikipedia.org/wiki?curid=1295300", "title": "Episodi di Babylon 5 (prima stagione)", "text": "La prima stagione della serie televisiva Babylon 5 \u00e8 stata trasmessa su Prime Time Entertainment Network dal 22 febbraio 1993 al 26 ottobre 1994.\nLa riunione.\nTrama.\nLa stazione Babylon 5 \u00e8 appena stata completata ed i dignitari cominciano ad arrivare da tutti i pianeti; manca poco all'inaugurazione e si aspetta, a tale scopo, che giunga anche Kosh, l'Ambasciatore Vorlon. \n&lt;br&gt;I Vorlon sono un popolo chiuso e molto diffidente: basti dire che nessuno ne ha mai visto uno in volto, nessuno ha mai fatto ritorno dal loro pianeta natale. \n&lt;br&gt;Appena la nave attracca, Kosh \u00e8 vittima di un'aggressione: avvelenato, \u00e8 portato al MedLab, dove \u00e8 sottoposto ad un'operazione d'emergenza, nonostante le proteste e l'opposizione del suo governo, per salvargli la vita. &lt;br&gt;Iniziano le indagini e tutto sembra puntare alla colpevolezza del Capitano Sinclair; anche un esame telepatico conferma questo sospetto. Si organizza, cos\u00ec, il primo incontro ufficiale fra i rappresentanti dei vari Governi, che dovr\u00e0 decidere se estradare Sinclair sul pianeta natale dei Vorlon, affinch\u00e9 subisca il processo. &lt;br&gt;G'Kar, l'Ambasciatore Narn presenta al Consiglio consultivo la mozione descritta prima e, minacciando Londo Mollari, l'Ambasciatore Centauri affinch\u00e9 presti il suo voto, e ottenendo a sorpresa, attraverso una comunicazione interstellare, anche il voto dei Vorlon, ne ottiene l'approvazione.\n&lt;br&gt;Durante l'attesa che la nave Vorlon, incaricata del trasporto, arrivi, gli ufficiali della stazione si affannano per cercare di provare l'innocenza del Capitano. Intanto, G'Kar prova a convincere Delenn, l'Ambasciatrice Minbari a stringere un'alleanza tra i rispettivi popoli: nessun'altra potenza potrebbe resistere loro! Ma l'Ambasciatrice declina l'offerta.\n&lt;br&gt;Poco prima che il tempo a disposizione scada, Garibaldi, il capo della sicurezza e Sinclair riescono a scoprire la verit\u00e0: il piano era stato orchestrato dai Narn e da una frangia della casta dei guerrieri Minbari, che, tramite un sicario dotato di una rete cambiante (dispositivo che permette all'utilizzatore di assumere le sembianze di chiunque), volevano compromettere le relazioni coi Vorlon e far fallire il progetto Babylon.\nMezzanotte di fuoco.\nTitolo originale: \"Midnight on The Firing Line\"&lt;br&gt;Scritto da: J. Michael Straczynski&lt;br&gt;Diretto da: Richard Compton\nTrama.\nI Narn invadono la colonia agricola di Ragesh III, dando cos\u00ec inizio ad una gravissima crisi diplomatica. Non conoscendo ancora gli autori dell'attacco, perch\u00e9 le comunicazioni sono state troncate con grande tempismo, Londo chiede a Sinclair di indire una riunione del Consiglio, per discutere della vicenda. &lt;br&gt;Nel contempo, nel Centro di Comando, Ivanova riceve una richiesta d'aiuto da parte d'una Nave, sottoposta a razzia. &lt;br&gt;Pi\u00f9 tardi, nel suo alloggio, Londo sta rivedendo le immagini dell'attacco, che, finalmente, il Governo Centauri \u00e8 riuscito a reperire: si avvede subito che gl'incrociatori sono Narn e va alla ricerca dell'altro Ambasciatore per confrontarsi con lui. Trovatolo, lo aggredisce. Per fortuna, la sicurezza interviene con rapidit\u00e0 e li separa; G'Kar giura di vendicarsi su Londo e sui Centauri, per il secolo di soggezione che hanno dovuto sopportare.&lt;br&gt;In considerazione di quest'informazione, la riunione del Consiglio si terr\u00e0 per stabilire se imporre sanzioni sui Narn, per il loro comportamento. Sinclair riceve ordine dal Senato terrestre di votare contro il provvedimento, perch\u00e9 la Terra deve restare estranea alle controversie fra altri Governi; nel contempo, anche Londo riceve ordine di votare contro dal suo Governo, timoroso che, in un'eventuale guerra, risultassero soccombenti. Per questa ragione, Londo prova ad uccidere G'Kar con un'arma che tiene nascosta nel proprio Alloggio, ma il suo intento viene impedito da Garibaldi, che riesce a fermarlo.&lt;br&gt;Intanto, Sinclair ha deciso di indagare sulle razzie dei Raider e, con una squadriglia di caccia, si \u00e8 diretto nel luogo dove sono stati trovati per l'ultima volta; una volta trovati e messi in fuga, scopre che dietro alle loro azioni c'erano i Narn, i quali avevano venduto ai Raider le armi che essi usano, ed avevano anche assegnato loro un emissario che mostrasse loro come usarle.&lt;br&gt;Usando questa informazione e giocando sullo stigma che si attirerebbe addosso il Governo Narn, se questa informazione fosse diffusa, Sinclair riesce a convincere G'Kar a ritirare le proprie forze da Ragesh III: la pace \u00e8 ristabilita, Babylon 5 comincia a mostrare i suoi frutti.\nCacciatore di anime.\nTrama.\nUn cacciatore di anime \u00e8 tratto in salvo dalla propria nave ormai malconcia da Sinclair e portato in infermeria; poich\u00e9 egli fa parte di una razza sconosciuta ai Terrestri, Delenn si offre di aiutarli ad identificarla. &lt;br&gt;Appena arrivata in infermeria, per\u00f2, ha una reazione inopinata: tenta di uccidere il naufrago, chiedendo a Sinclair di lasciarla fare, prima che qualcuno muoia su Babylon 5, perch\u00e9 il cacciatore di anime \u00e8 membro di una razza che ruba le anime dei morti.&lt;br&gt;Pi\u00f9 tardi, l'Ambasciatrice si scusa con Sinclair e gli spiega le ragione del suo astio (vedi note).&lt;br&gt;Con l'inganno, il Cacciatore riesce a stordire la guardia posta a controllarlo e, appropriandosi della sua arma, fugge per portare a termine il suo piano. Questo cacciatore era quello che, tempo addietro, era stato mandato a prelevare l'anima di Dukat, un grande leader Minbari; per impedirgli di riuscire nel suo intento, per\u00f2, i Minbari avevano eretto un muro di corpi, cosicch\u00e9 quando egli era arrivato, era ormai troppo tardi, perch\u00e9 Dukat era gi\u00e0 spirato; questo fatto l'ha profondamente segnato. E, dopo che, successivamente, aveva mancato l'appuntamento con altre anime degne, giungendovi troppo tardi, ha perso totalmente il senno.&lt;br&gt;Mentre gli altri Cacciatori di anime aspettano che la morte sopraggiunga naturalmente, questo ha deciso di affrettare i tempi: con un marchingegno, progettato per ridurre al minimo le sofferenze dell'anima, egli uccide i candidati, per poi sottrarre loro l'anima. E la sua vittima prescelta \u00e8 Delenn. Rapitala, mette in funzione la sua macchina, che comincia, a poco a poco, a succhiare via la vita dall'Ambasciatrice.&lt;br&gt;A bordo arriva un altro Cacciatore di anime, che spiega la situazione e si offre di prestare aiuto a Sinclair, affinch\u00e9 riescano a fermarlo: le ricerche cominciano e, grazie alla capacit\u00e0 del Cacciatore di essere attratto dalla morte, i militari riescono a trovare il luogo dove Delenn \u00e8 trattenuta e, poco prima che il meccanismo completi la sua azione, Sinclair riesce a liberarla, uccidendo il Cacciatore di anime nel processo, mediante la sua macchina per assorbire le anime dei morti.\nDi nobile stirpe.\nTrama.\nSottraendo tempo agli incarichi diplomatici, la stesura di un trattato coi Narn, in favore del suo piacere, Londo scopre l'amore: Adira Tyree. &lt;br&gt;Purtroppo per l'Ambasciatore, la giovane donna, per\u00f2, \u00e8 la schiava di Trakis, un individuo ambiguo che vive cercando di sottrarre preziose informazioni, per poi rivenderle al miglior offerente: in questo caso, il suo intento \u00e8 quello di avere accesso ai cosiddetti File purpurei di Londo, che contengono i segreti pi\u00f9 indesiderabili delle altre casate Centauri, per rivenderli ai Narn.&lt;br&gt;Durante un incontro intimo, Adira versa del sedativo nella bevanda dell'Ambasciatore e, poi, con una sonda mentale si fa rivelare la parola d'ordine per i File purpurei, che copia su di un cristallo dati. Poi, pentita, scappa e si nasconde. &lt;br&gt;Sia Londo sia Trakis cominciano a cercarla: l'uno per riavere i suoi File, l'altro per farseli consegnare. L'Ambasciatore Centauri chiede l'aiuto di Sinclair, spiegandogli perch\u00e9 non possa passare per i canali ufficiali: sarebbe uno scandalo che farebbe tremare le fondamenta di Centauri Prime. Il Capitano \u00e8 felice di aiutare Londo, a condizione che egli firmi il trattato, gl'incontri per stabilire il testo del quale ha sempre evitati, per stare con Adira. Mollari accetta.&lt;br&gt;Nonostante le accurate ricerche sotto copertura e dopo essere stati vittime di un fallito attentato, i due si rendono conto che sono arrivati troppo tardi: Trakis ha sia il cristallo sia Adira.&lt;br&gt;Sinclair, allora, convince G'Kar a entrare in contatto con Trakis, offrendosi di organizzare l'incontro, per permettergli di acquisire quei File, che permetteranno al Narn di ottenere delle condizioni vantaggiose nel trattato che si sta discutendo; in cambio, il Capitano conta sul fatto che la gratitudine dei Narn valga la pena di preparare tutto ci\u00f2; a riprova della genuinit\u00e0 dei File, la telepate commerciale della Stazione, Talia Winters, precedentemente avvisata e reclutata, prester\u00e0 la propria opera. G'Kar accetta.&lt;br&gt;All'incontro organizzato con G'Kar, Trakis si presenta ed \u00e8 scandagliato da Talia, che, cos\u00ec, scopre dove si trovi Adira; in questo modo, una squadra di sicurezza pu\u00f2 andare a salvarla; Mollari, intanto, perquisisce Trakis e si riprende il proprio cristallo. Dopo aver scoperto che Adira si era nascosta, perch\u00e9 innamorata di lui e perch\u00e9 non voleva tradirlo, Londo la perdona.&lt;br&gt;Dopo aver riottenuta la propria libert\u00e0 da Trakis, Adira lascia la stazione, promettendo di tornare presto dall'Ambasciatore.\nInfezione.\nTrama.\nL'arrivo di un ex professore del Dottor Franklin, un archeologo, e del suo assistente \u00e8 foriero di guai: i due hanno contrabbandato a bordo dei reperti dal Pianeta Ikarra 7 che sfruttano una tecnologia organica. Il dottore consente a sottoporre questi reperti ad alcune analisi, per poterne carpire i segreti.&lt;br&gt;Pi\u00f9 tardi, mentre Nelson, l'assistente di Hendricks, l'archeologo, \u00e8 nel suo alloggio, uno dei manufatti prende vita ed emette una scarica di energia che colpisce l'uomo, dando inizio ad un procedimento di mutazione in quest'ultimo.&lt;br&gt;Il giorno dopo, mentre Franklin entra nell'infermeria, trova Nelson che lo aspetta per sparargli, asserendo di agire al fine di proteggere; proteggere che cosa, per\u00f2, non lo dice. Mentre Franklin \u00e8 a terra, poi, Nelson esce e comincia a percorrere i livelli di Babylon 5, sparando a coloro che gli passano accanto; l'uomo risulta essere persino impermeabile ai proiettili che i membri della Sicurezza gli sparano contro.&lt;br&gt;Franklin riesce a trovare una spiegazione per gli apparentemente illogici assassin\u00ee (vedi note) e Sinclair ha un'idea su come potrebbero fermare Nelson: visto che le armi biologiche hanno una personalit\u00e0, vale a dire quella della persona con cui sono integrate, i Terrestri potrebbero provare a ragionare con questa personalit\u00e0, per tentare di bypassare la programmazione della macchina.&lt;br&gt;Innanzitutto, Sinclair e Garibaldi preparano una trappola per attirare Nelson, usando le armi, che, comunque, non ottengono effetto; una volta ottenuta la sua attenzione, Sinclair decide di provare a far innervosire l'arma biologica, per farsi inseguire fino ad uno degli attracchi, cos\u00ec da eiettarlo nello spazio.&lt;br&gt; Il suo piano riesce e Sinclair si fa seguire sino alla zona degli attracchi; una volta l\u00ec, spiega che la razza Ikarrana si \u00e8 estinta, per colpa delle loro stesse armi, ed invita l'arma a consultare i ricordi di Nelson, che ha visto il pianeta in rovina. La macchina lo fa e, presa dal senso di colpa, si autodistrugge, liberando Nelson dal suo controllo.&lt;br&gt;Dopo che si scopre che Hendricks e Nelson erano a conoscenza del pericolo rappresentato dalla tecnologia aliena sin dapprincipio e che, nonostante ci\u00f2, hanno pericolato l'intera Stazione, essi vengono presi in custodia dalle Guardie della Sicurezza, affinch\u00e9 possano essere processati.\nParlamento dei sogni.\nTrama.\nSulla Stazione si affollano esponenti di ogni razza, per partecipare allo scambio culturale indetto dall'Alleanza Terrestre (vedi note).\nIntanto, G'Kar \u00e8 minacciato di morte da un vecchio nemico (vedi note) ed il suo nuovo assistente arriva. Al consiglio dell'assistente di sentire il Capitano, per ottenere protezione, G'Kar rifiuta, perch\u00e9 non vuole rendere pubblico questo incidente, per ragioni eminentemente politiche, e, soprattutto, perch\u00e9 non vorrebbe che gli fossero poste delle domande, in merito ai suoi anni nel Consiglio. Per proteggersi, il Narn chiede consiglio ad un essere simile ad un grosso insetto, che si occupa di tutti i traffici poco legali sulla Stazione, per avere una guardia del corpo. Purtroppo, questa viene uccisa dal sicario.\nTrovato il corriere del messaggio, Na'Toth lo porta al cospetto di G'Kar, il quale la ringrazia e la lascia andare; Tu'Pari, il corriere, gli spiega che il messaggio gli \u00e8 stato consegnato dal padre di Na'Toth. Mentre comunica col pianeta natale Narn, per far s\u00ec che Na'Toth sia riassegnata, l'Ambasciatore viene, casualmente, a sapere che il vero sicario, in realt\u00e0, \u00e8 Tu'Pari; ormai, per\u00f2, \u00e8 troppo tardi per poter preparare delle contromisure: il falso corriere, riuscito ad intrufolarsi negli Allogg\u00ee dell'Ambasciatore, lo stordisce e lo rapisce.\n&lt;br&gt;Quando G'Kar si risveglia, si trova davanti a Tu'Pari, che gli espone la sua missione: l'Ambasciatore deve conoscere il dolore, conoscere la paura e, poi, essere ucciso.\nNa'Toth, entrata nell'Alloggio dell'Ambasciatore e non avendolo trovato, s'insospettisce e comincia a ricercare dove si trovi G'Kar. Con astuzia, riesce a raggiungere Tu'Pari e l\u00e0, fingendosi una sua compagna, mandata dalla stessa gilda degli assassini (vedi note), colpisce pi\u00f9 volte G'Kar, per carpire la fiducia di Tu'Pari e per rompere i \"pain-givers\" (vedi note) con cui il sicario meditava di infliggere sofferenza e, poi, la morte a G'Kar. Nonostante tutto, Tu'Pari ancora non le crede, ma, mentre presta la sua attenzione a Na'Toth, ignaro che G'Kar non \u00e8 pi\u00f9 sottoposto all'azione dei \"pain-givers\", d\u00e0 l'occasione all'Ambasciatore di colpirlo alla schiena e liberarsi.\nPer evitare di essere nuovamente vittima di altri sicar\u00ee, G'Kar lascia in vita Tu'Pari e gli accredita anche una buona somma di danaro, cos\u00ec da far sembrare che sia stato corrotto; in questo modo, la gilda degli assassini attaccher\u00e0 il sicario e sar\u00e0 talmente imbarazzata dall'evento, che cercher\u00e0 di dimenticare che alcunch\u00e9 sia successo su Babylon 5."}
{"id": "1295302", "revid": "34119", "url": "https://it.wikipedia.org/wiki?curid=1295302", "title": "AK 350", "text": ""}
{"id": "1295305", "revid": "122729762", "url": "https://it.wikipedia.org/wiki?curid=1295305", "title": "Ghiacciaio del Trobio", "text": "Il ghiacciaio del Trobio (detto anche ghiacciaio del Gleno) \u00e8 un ghiacciaio delle Alpi Orobie, uno dei pochi posti sul versante bergamasco della catena e il pi\u00f9 grosso di quelli afferenti al bacino del Serio.\nCaratteristiche.\n\u00c8 formato da tre apparati glaciali, situati sotto la cresta che unisce il Pizzo dei Tre Confini (2828\u00a0m) al Gleno (2882\u00a0m) e alla Cima Trobio (2865\u00a0m). Il pi\u00f9 imponente, il ghiacciaio Occidentale, si estende da circa 2750 metri di altezza a 2550 m per un'estensione di circa 10 ettari, mentre un secondo (Vedretta Orientale) \u00e8 posto tra i 2760 metri e i 2650 metri, un terzo apparato prende il nome di Trobio Centrale. Si trovano tutti nella omonima valle nel territorio di Valbondione.\nLa vedretta est e centrale sono classificate come glacionevato, cio\u00e8 un ghiacciaio di piccole dimensioni che non presenta un moto verso valle dovuto al suo stesso peso, mentre la vedretta ovest \u00e8 di tipo montano. \u00c8 uno dei ghiacciai posti alla pi\u00f9 bassa altitudine (considerando la testa del ghiacciaio) grazie alle notevoli precipitazioni invernali della zona.\nUn tempo, il ghiacciaio del Trobio era ben pi\u00f9 imponente, tanto che le due lingue glaciali erano unite ed occupavano gran parte della Valle del Trobio, spingendosi fino ai 2370 metri di altitudine. \nDurante la piccola glaciazione del 1700 (periodo nel quale le temperature si abbassarono e si registr\u00f2 un aumento delle lingue glaciali delle Alpi) probabilmente il ghiacciaio raggiunse la sua ampiezza massima dal Quaternario, mentre dal 1850 (fine dell'era glaciale) \u00e8 in ritirata costante, con un aumento di velocit\u00e0 di fusione negli ultimi venti anni.\nLe acque di fusione dei due piccoli ghiacciai formano il torrente Trobio, che dopo pochi chilometri di percorso si getta nel Lago del Barbellino, determinandone il colore verdastro delle acque. Infatti il nome \"trobio\" deriva dall'aggettivo \"torbido\", caratteristica di cui gode la maggioranza dei torrenti generati dalla fusione dei ghiacciai.\nIl torrente \u00e8 dunque un affluente del Serio, che nasce poco distante, nelle vicinanze del Monte Torena."}
{"id": "1295306", "revid": "34119", "url": "https://it.wikipedia.org/wiki?curid=1295306", "title": "AK 400", "text": ""}
{"id": "1295307", "revid": "3082", "url": "https://it.wikipedia.org/wiki?curid=1295307", "title": "Secondo Saluzio", "text": ""}
{"id": "1295312", "revid": "34119", "url": "https://it.wikipedia.org/wiki?curid=1295312", "title": "AKS 400", "text": ""}
{"id": "1295315", "revid": "177966", "url": "https://it.wikipedia.org/wiki?curid=1295315", "title": "Castel San Pietro (Verona)", "text": "La caserma erariale di castel San Pietro o pi\u00f9 semplicemente castel San Pietro, originariamente chiamata Aerarialcasernen Castel San Pietro, \u00e8 un edificio militare ubicato sul colle San Pietro a Verona, in un punto sopraelevato e caratterizzato da un'ampia visuale panoramica della citt\u00e0 scaligera, e per questo meta privilegiata di turisti e veronesi che possono raggiungere il piazzale antistante il castello anche tramite la funicolare di Castel San Pietro. L'edificio \u00e8 stato progettato dalla \"k.k. Genie-Direktion Verona\" austriaca di stanza nella citt\u00e0 e costruita tra il 1852 e il 1858, quando vennero restaurati anche i resti della cortina muraria del preesistente castello, costruito sul finire del Trecento.\nStoria.\nL'area in cui sarebbe sorto il castello era un luogo strategico per il controllo del fiume Adige e dell'intero territorio; a conferma dell'importanza di questo luogo, vi sono state trovate le antiche tracce di un insediamento pre-romano, risalenti all'et\u00e0 del ferro, tanto da far ipotizzare l'esistenza di un castelliere. In et\u00e0 romana, all'inizio del I secolo a.C., vi venne inoltre edificato l\"Arx\", un luogo sacro e fortificato posto a guardia del passaggio sull'Adige della via Postumia, dell\"oppidum\" posto ai piedi del colle e della citt\u00e0 sorta successivamente sull'opposta riva del fiume.\nNello stesso punto venne poi costruito un tempio romano di cui, all'inizio dell'Ottocento, si potevano ancora vedere le rovine, tanto che Da Persico nel 1820 scrive: \u00ab[...] l'antichissima chiesa di San Pietro, costrutta di antichi e preziosi marmi, [...] frammenti di auguste fabbriche del Campidoglio\u00bb di cui \u00abNe restano ancora in piedi le pareti, e le colonne, e capitelli diversi, con qualche avanzo delle antiche pitture a fresco\u00bb. La citata chiesa di San Pietro viene gi\u00e0 citata nell'VIII secolo, quando era gi\u00e0 esistente e sub\u00ec un intervento di restauro, e venne evidentemente edificata sulle rovine dell'antico tempio pagano.\nLa funzione difensiva del colle si consolid\u00f2 nel Medioevo; si fa risalire a Berengario, infatti, la sistemazione dell'890 del \"castrum\". Nel 1393 venne fatto edificare da Gian Galeazzo Visconti un pi\u00f9 imponente castello, i cui lavori portarono alla perdita della maggior parte delle antiche preesistenze. Durante il governo della Serenissima il castello venne destinato alla residenza del comandante militare, per cui vennero realizzati all'interno del suo recinto nuovi fabbricati. Nel 1627 furono documentati ulteriori lavori di restauro negli alloggi dei soldati, nelle abitazioni del \"Governatore di Castelli\" e del capo dei bombardieri, mentre nel 1703 la caserma di fanteria esistente venne ampliata per ospitare un presidio raddoppiato, passato da 150 a 300 uomini.\nNel 1801 i soldati napoleonici minarono e distrussero gran parte del castello e degli edifici interni, compresa la chiesa, anche se i resti della cortina muraria sono ancora considerevoli. Tra il 1852 e il 1858 vi fu infine la progettazione e la costruzione della caserma austriaca, presente ancora oggi, e la sistemazione dei resti del castello e della strada di accesso al complesso. Questa venne commissionata dal feldmaresciallo Josef Radetzky e fu progettata dei genieri della \"k.k. Genie-Direktion Verona\" sotto la supervisione di Conrad Petrasch.\nA partire dal 2002, dopo anni di abbandono della caserma, \u00e8 stato definito un piano operativo per la valorizzazione dell'intero complesso e di restauro dei manufatti, che saranno adibiti a sede del Museo della Citt\u00e0.\nDescrizione.\nIl recinto dell'antico castello medievale presenta un tracciato irregolare, di forma allungata, derivato dalla morfologia del sito d'impianto, sulla sommit\u00e0 del colle: i lati a ovest e a sud sono rettilinei, mentre il lato est \u00e8 a linea spezzata. In origine il recinto, riconoscibile dalla muratura a corsi alternati di ciottoli e mattoni di laterizio, era munito di dodici alte torri, non pi\u00f9 esistenti o mozzate. All'interno della cortina difensiva, verso l'estremit\u00e0 nord-orientale, si elevava l'alto mastio, oggi in rovina. Due porte d'accesso dotate di ponte levatoio erano poste rispettivamente sul fianco orientale e sul fronte meridionale; inoltre, una via di soccorso condotta su un'alta muraglia, collegava il castello dall'angolo nord-occidentale alla sottostante torre, appartenente alla cinta muraria collinare scaligera.\nPrecedentemente alla costruzione della caserma asburgica, la parte meridionale del castello era occupata da vari fabbricati per l'acquartieramento dei soldati e dalla chiesetta di San Pietro in Castello, distrutti nel 1801 dai napoleonici; il castello era dotato di una grande cisterna sotterranea, edificata nel Cinquecento, ancora conservata.\nLa caserma di fanteria austriaca si eleva all'interno dell'originario recinto fortificato del castello visconteo, ed \u00e8 in parte sovrapposta al sito d'impianto dell'antica chiesa di San Pietro. L'edificio \u00e8 a corpo lineare tripartito: la parte centrale, di maggiore estensione planimetrica, si eleva su quattro piani, adattandosi al dislivello del terreno; le due testate a torre, sporgenti sul fronte principale, si innalzano di un ulteriore piano. L'impianto distributivo interno \u00e8 regolato dagli elementi modulari dei grandi vani coperti da volte a sesto ribassato oltre che dal corpo scala in posizione centrale. Il corridoio, lungo il lato posteriore, \u00e8 coperto all'ultimo piano da una volta a tutto sesto, mentre su ogni livello disimpegna i grandi ambienti voltati delle camerate comuni.\nNelle due torri di testata, dove termina il corridoio, l'asse delle volte \u00e8 ruotato di 90 gradi, con vani in collegamento passante. I servizi igienici, su ogni piano, sono separati in un corpo a torre distaccato nel mezzo del fronte posteriore. Oltre alle camerate, erano disposte all'interno della caserma gli uffici del comando, gli alloggi degli ufficiali, i laboratori di manutenzione degli equipaggiamenti e delle armi e infine i depositi. La caserma poteva cos\u00ec essere utilizzata da due compagnie di fanteria e 32 artiglieri, per un totale di 452 soldati e 9 ufficiali. La presenza degli artiglieri si deve all'esistenza del piazzale situato davanti alla caserma, che poteva essere utilizzato dall'artiglieria per colpire la citt\u00e0 dall'alto in caso di guerra.\nIl Rundbogenstil (uno stile dell'arco a tutto sesto), allora adottato nel grande Arsenale di Vienna, venne applicato per la prima volta a Verona nel disegno neomedievale della caserma di Castel San Pietro. Nelle sue facciate, con paramento di laterizio a vista e ghiere d'arco policrome, si riconoscono i caratteri del medioevo centro europeo e gli elementi della tradizione figurativa veronese. Consapevoli della speciale posizione nel paesaggio urbano, secondo le prescrizioni di Radetzky, i progettisti asburgici impressero alla nuova caserma l'aspetto architettonico del castello, in accordo con le circostanti mura collinari scaligere. La copertura a terrazza, con le bianche merlature stilizzate, oltre che per la funzione militare, era pensata per l'osservazione prospettica dalla citt\u00e0 nel suo quadro ambientale e paesaggistico."}
{"id": "1295318", "revid": "287204", "url": "https://it.wikipedia.org/wiki?curid=1295318", "title": "Gran Premio Industria Commercio Artigianato Carnaghese", "text": "Il Gran Premio Industria Commercio Artigianato Carnaghese, pi\u00f9 semplicemente conosciuto come Gran Premio di Carnago, \u00e8 una corsa in linea maschile di ciclismo su strada che si disputa annualmente in provincia di Varese, in Italia. Organizzato per la prima volta nel 1972, dal 2005 al 2012 ha fatto parte del calendario UCI Europe Tour come gara Elite di classe 1.1, mentre dal 2013 \u00e8 aperto alla categoria Elite/Under-23 come gara nazionale di classe UCI 1.12.\nStoria.\nLa prima edizione del Gran Premio si svolse nel 1972, riservata, come i due anni successivi, alla categoria allievi. Dal 1975 al 1995 il Gran Premio divent\u00f2 una delle gare nazionali pi\u00f9 importanti per i dilettanti, mentre dal 1996 al 2004 fu aperto a Elite professionisti e non. Le edizioni dal 2005 al 2012, con l'ingresso della prova nel circuito UCI Europe Tour come gara di classe 1.1, furono riservate ai soli Elite. Il biennio 2008-2009 ha visto il doppio successo di Francesco Ginanni, primo ciclista a vincere per due volte la gara. L'edizione del 2010 ha invece visto trionfare in solitaria Ivan Basso, fresco vincitore del Giro d'Italia.\nDall'edizione 2013 la corsa \u00e8 riservata alla categoria dilettantistica Elite/Under-23, e la gara \u00e8 stata riclassificata a livello nazionale come prova di classe UCI 1.12. L'edizione 2017 \u00e8 stata prima sospesa e poi definitivamente annullata per presenza di gasolio sul manto stradale.\nPercorso.\nGeneralmente la gara si svolge su un circuito che tocca i comuni circostanti a Carnago, specialmente Caronno Varesino, Solbiate Arno, Gornate-Olona e Castelseprio, dove \u00e8 posta la salita pi\u00f9 impegnativa della corsa.\nAlbo d'oro.\n\"Aggiornato all'edizione 2018.\""}
{"id": "1295319", "revid": "290351", "url": "https://it.wikipedia.org/wiki?curid=1295319", "title": "Mario L\u00f3pez", "text": "\u00c8 noto soprattutto per aver interpretato, dal 1989 al 1993, il ruolo di A.C. Slater nella serie televisiva \"Bayside School\".\nBiografia.\n\u00c8 figlio di Mario Michael Lopez e di Elvia, due impiegati di origine messicana.\nCarriera.\nNel 1988 ottiene un piccolo ruolo in \"Colors - Colori di guerra\". Negli anni successivi ha partecipato prevalentemente a film per la televisione. Dal 1998 al 2000 ha interpretato Bobby Cruz nella serie TV \"Pacific Blue\". Nel 2005 ha partecipato al doppiaggio del film d'animazione \"Aloha, Scooby-Doo!\". Nel 2006 ha interpretato per breve tempo il Dr. Christian Ramirez nella soap opera \"Beautiful\", e nello stesso anno ha partecipato al reality show \"Dancing with the Stars\", versione statunitense di \"Ballando con le stelle\". Appare, per un totale di 8 episodi, nella quarta e sesta stagione di \"Nip/Tuck\" nei panni del dottor Mike Hamoui. Dal 2008 \u00e8 il conduttore del programma televisivo statunitense \"America's Best Dance Crew\". Nel 2012 conduce la seconda edizione del talent show televisivo \"The X Factor US\" insieme alla collega Khlo\u00e9 Kardashian; nello stesso anno trasmette il programma radiofonico 'ON With Mario Lopez', che va in onda su Premiere Networks.\nVita privata.\nIl matrimonio con Ali Landry \u00e8 stato annullato. Si dichiara cattolico e va in chiesa ogni settimana. Nel marzo del 2010 ha annunciato che la sua compagna Courtney Mazza Laine aspettava un bambino. La loro figlia, di nome Gia Francesca Lopez, \u00e8 nata l'11 settembre 2010, a Burbank, in California. La coppia si \u00e8 sposata in Messico il 1\u00ba dicembre 2012; la loro torta di nozze \u00e8 stata protagonista di un episodio della trasmissione \"Il boss delle torte\". Il secondo figlio, Dominic Luciano Lopez, \u00e8 nato il 9 settembre 2013 in California; il terzo figlio Santino Rafael Lopez \u00e8 nato l'8 Luglio 2019.\nA 10 anni la sua prima fidanzatina fu Fergie, conosciuta sul set dello show per bambini \"Kids Incorporated.\""}
{"id": "1295320", "revid": "287204", "url": "https://it.wikipedia.org/wiki?curid=1295320", "title": "Mario Lopez", "text": ""}
{"id": "1295321", "revid": "73936", "url": "https://it.wikipedia.org/wiki?curid=1295321", "title": "Conduttivit\u00e0 termica", "text": ""}
{"id": "1295322", "revid": "34119", "url": "https://it.wikipedia.org/wiki?curid=1295322", "title": "AYCD", "text": ""}
{"id": "1295323", "revid": "1851848", "url": "https://it.wikipedia.org/wiki?curid=1295323", "title": "Renato Benaglia", "text": "Giocava nel ruolo di mediano.\nCarriera.\nFino alla stagione 1958-1959 gioc\u00f2 per il . Fu quindi acquistato dalla Fiorentina, con cui vinse nel 1961 la Coppa Italia e la Coppa delle Coppe.\nIn estate pass\u00f2 al Catania dove disput\u00f2 due stagioni, ritornando in seguito ai viola. A Firenze gioc\u00f2 per altri due stagioni fino al torneo 1964-1965, arrivando in quest'annata in finale di Coppa Mitropa, inoltre perse anche la finale di Coppa Italia 1959-1960. Pass\u00f2 poi alla Roma, restandovi un campionato.\nIn carriera ha totalizzato complessivamente 151 presenze e 7 reti in Serie A.\nHa smesso con il calcio giocato a 29 anni, dedicandosi poi al ruolo di allenatore svolto fino intorno agli anni ottanta."}
{"id": "1295326", "revid": "767487", "url": "https://it.wikipedia.org/wiki?curid=1295326", "title": "Soldi", "text": ""}
{"id": "1295328", "revid": "1632387", "url": "https://it.wikipedia.org/wiki?curid=1295328", "title": "Vh\u00e4ldemar", "text": "I Vh\u00e4ldemar sono un gruppo musicale spagnolo di Barakaldo, che ha goduto di un certo successo soprattutto dopo la pubblicazione dei loro primi due album: \"Fight To The End\" e \"I Made My Own Hell\", rispettivamente del 2002 e del 2003."}
{"id": "1295329", "revid": "767487", "url": "https://it.wikipedia.org/wiki?curid=1295329", "title": "Episodi di Babylon 5 (seconda stagione)", "text": "La seconda stagione della serie televisiva Babylon 5 \u00e8 stata trasmessa su Prime Time Entertainment Network dal 2 novembre 1994 al 1\u00ba novembre 1995.\nL'arrivo delle Ombre.\nAll'episodio intitolato originariamente \"The Coming of Shadows\", diretto da Janet Greek, \u00e8 stato assegnato nel 1996 il premio Hugo per la miglior rappresentazione drammatica (Best Dramatic Presentation)."}
{"id": "1295330", "revid": "339392", "url": "https://it.wikipedia.org/wiki?curid=1295330", "title": "Servizio federale di difesa", "text": ""}
{"id": "1295331", "revid": "1543377", "url": "https://it.wikipedia.org/wiki?curid=1295331", "title": "Liburnia Livorno", "text": "Il Softball Club Liburnia (SCL) \u00e8 la squadra di softball della citt\u00e0 di Livorno.\nLa storia.\nIl Softball Club Liburnia \u00e8 stato fondato il 13 gennaio 1982, anche se fin dal 1972 veniva svolta l'attivit\u00e0 di softball sotto la denominazione di Sez. Softball del Baseball Livorno.\nRappresenta la citt\u00e0 di Livorno in campo femminile nella massima Serie dal 1991 dopo aver militato nelle Serie C e B.\nNel 1993 e nel 1994 ha vinto la Coppa Italia, ed \u00e8 stata la prima squadra livornese a partecipare due volte alla Coppa delle Coppe Europea conquistando un argento nel 1994 e un bronzo nel 1995.\nNel settore giovanile partecipa ai campionati Juniores e Cadette. Proprio nel settore giovanile ha conquistato nel 1990 e nel 1992 il titolo di Campione d'Italia della categoria Cadette e nel 1993 quello di Campione d'Italia della Categoria Juniores."}
{"id": "1295337", "revid": "1305772", "url": "https://it.wikipedia.org/wiki?curid=1295337", "title": "Azf", "text": ""}
{"id": "1295346", "revid": "1851848", "url": "https://it.wikipedia.org/wiki?curid=1295346", "title": "Fulvio Bonomi", "text": "Carriera.\nDopo avere trascorso la trafila delle giovanili nell'Atalanta, approd\u00f2 alla nel 1978 quando questa squadra militava in Serie C1. Quell'anno disput\u00f2 28 partite e segn\u00f2 un gol. L'anno successivo torn\u00f2 all'Atalanta dove in due stagioni di Serie B disput\u00f2 67 partite mettendo a segno 5 gol.\nNella stagione 1981-1982 si trasfer\u00ec alla Cremonese e in 67 partite di Serie B segn\u00f2 10 gol.\nCon la Cremonese fu promosso in Serie A e nella stagione 1983-1984 gioc\u00f2 29 partite segnando un gol, con la squadra di Cremona che fu retrocessa in Serie B; in cadetteria, in 27 partite segn\u00f2 altri 3 gol con la maglia grigiorossa.\nNel 1985 pass\u00f2 all' di Boskov, in Serie B, giocando 36 partite e segnando 3 gol che aiutarono l'Ascoli alla conquista della promozione in Serie A.\nNel 1986-1987 gioc\u00f2 25 partite senza segnare. Vince per\u00f2 la Coppa Mitropa 1986-1987 realizzando un rigore decisivo in finale, a quattro minuti dal termine. \nSegu\u00ec Boskov alla Sampdoria dove in due stagioni di Serie A gioc\u00f2 54 partite realizzando 7 gol. Nelle due stagioni a Genova gioc\u00f2 titolare fisso. Con la Sampdoria vinse due Coppe Italia e perse una finale di Coppa delle Coppe nel 1989 contro il Barcellona.\nTorn\u00f2 alla Cremonese e in Serie A nel 1989-1990 in 30 partite segn\u00f2 un gol. Poi nel 1990 pass\u00f2 al Messina in Serie B e in due stagioni collezion\u00f2 55 presenze e mise a segno 3 gol. Concluse la sua carriera professionistica nell' nella stagione 1992-1993 in Serie C1.\nPoi continu\u00f2 a giocare in campionati dilettantistici del cremonese, a parte un'esperienza nell'Entella Chiavari di cui fu anche allenatore dei juniores. Allen\u00f2 i ragazzi lavorando soprattutto nel settore giovanile della Cremonese."}
{"id": "1295348", "revid": "438678", "url": "https://it.wikipedia.org/wiki?curid=1295348", "title": "Film (disambigua)", "text": ""}
{"id": "1295349", "revid": "1305772", "url": "https://it.wikipedia.org/wiki?curid=1295349", "title": "Chandragupta", "text": ""}
{"id": "1295351", "revid": "287204", "url": "https://it.wikipedia.org/wiki?curid=1295351", "title": "3\u00ba Jamboree mondiale dello scautismo", "text": "Il 3\u00ba Jamboree mondiale dello scautismo si tenne ad Arrowe Park, Birkenhead nel Regno Unito dal 29 luglio al 12 agosto 1929. Fu chiamato Jamboree della maggiore et\u00e0 perch\u00e9 ricorreva il 21\u00ba anniversario dell'uscita del libro \"Scautismo per ragazzi\". Ad aprire il jamboree fu il Principe Arthur, Duca di Connaught e Strathearn, allora presidente dell'associazione scout del Regno Unito. Il campo fu diviso in 8 sottocampi. Fu il Jamboree pi\u00f9 grande della storia."}
{"id": "1295355", "revid": "599013", "url": "https://it.wikipedia.org/wiki?curid=1295355", "title": "Shona", "text": ""}
{"id": "1295361", "revid": "1605525", "url": "https://it.wikipedia.org/wiki?curid=1295361", "title": "Atti di Santippe e Polissena", "text": "Gli Atti di Santippe e Polissena (e Rebecca) sono un apocrifo del Nuovo Testamento relativo a due cristiane iberiche altrimenti sconosciute. \u00c8 stato scritto in greco nel III-IV secolo.\nIl testo \u00e8 composto da due storie sostanzialmente autonome:\nDato l'avanzato periodo di composizione e la prevalenza del genere fiabesco-leggendario, l'apocrifo non pu\u00f2 essere considerato un fedele resoconto storico, sebbene non si possa escludere una ripresa di precedenti tradizioni orali."}
{"id": "1295363", "revid": "228587", "url": "https://it.wikipedia.org/wiki?curid=1295363", "title": "Astidamia", "text": ""}
{"id": "1295366", "revid": "75435", "url": "https://it.wikipedia.org/wiki?curid=1295366", "title": "Atti di Cantippo e Polissena", "text": ""}
{"id": "1295369", "revid": "287204", "url": "https://it.wikipedia.org/wiki?curid=1295369", "title": "2\u00ba Jamboree mondiale dello scautismo", "text": "Il 2\u00ba Jamboree mondiale dello scautismo si tenne a Ermelunden in Danimarca dal 9 al 17 agosto 1924. In questo jamboree Robert Baden-Powell consegn\u00f2 numerosi premi e ci furono problemi di spazio per i molti visitatori."}
{"id": "1295370", "revid": "1534511", "url": "https://it.wikipedia.org/wiki?curid=1295370", "title": "Cogenerazione", "text": "La cogenerazione \u00e8 il processo della produzione contemporanea di energia meccanica (solitamente trasformata in energia elettrica) e di calore, utilizzabile per riscaldamento di edifici e/o per processi produttivi-industriali.\nIntroduzione.\nLo spettro delle prestazioni di tipo elettrico e termico riguardanti gli impianti di cogenerazione variano da pochi a centinaia di megawatt. Dall'anno 2000 circa sono a disposizione sempre di pi\u00f9 sul mercato impianti delle dimensioni di una lavatrice, le cosiddette mini e micro centrali elettriche a cogenerazione per case unifamiliari, piccole imprese e hotel. Nel 2009 \u00e8 partito un progetto da parte di VW che prevede l'installazione di 100.000 piccoli impianti di cogenerazione, con prestazioni complessive di circa 2 GW.\nSolitamente un impianto a cogenerazione \u00e8 composto da:\nSe si dovessero suddividere per motori primi, potremmo distinguere:\nUn esempio.\nUn esempio \u00e8 dato dal funzionamento di un'automobile: la potenza prelevata dall'albero motore \u00e8 usata per la trazione e la produzione di elettricit\u00e0, il calore sottratto ai cilindri per il riscaldamento dell'abitacolo e la pressione dei gas di scarico per muovere la turbina di sovralimentazione. Lo sfruttamento di calore e pressione non comporta un aumento dei consumi poich\u00e9 sono \"scarti\" del processo di conversione da energia chimica ad energia meccanica attuato dal motore.\nIl loro sfruttamento consente di trasformare l'energia primaria immessa (il combustibile fornisce energia chimica) in forme diverse di energia secondaria prodotta (movimento, calore). Un sistema che opera la cogenerazione \u00e8 detto co-generatore.\nUn esempio in Italia di co-generatore \u00e8 stato il TOTEM realizzato nel 1973 dall'ing. Mario Palazzetti, del Centro Ricerche Fiat. Questo utilizzava il motore di una Fiat 127 da 903\u00a0cm\u00b3 opportunamente adattato per funzionare a gas o a biogas ed azionava un alternatore da 15\u00a0kW. In seguito la Fiat non ritenne opportuno di investire ulteriormente in questa tecnologia e lasci\u00f2 cadere il progetto che venne invece poi utilizzato da altre realt\u00e0 industriali.\nEsempi di co-generatori sono il classico motore a combustione interna, che muove il generatore elettrico per produrre energia elettrica e il cui calore prodotto viene usato per scaldare l'ambiente, oppure gli impianti di teleriscaldamento, in cui il calore prodotto da una centrale elettrica viene usato per il riscaldamento civile nella citt\u00e0 attigua tramite un vettore che pu\u00f2 essere l'acqua.\nImpieghi della cogenerazione.\nL'energia termica pu\u00f2 essere utilizzata per uso industriale o condizionamento ambientale (riscaldamento, raffreddamento).\nLa cogenerazione viene realizzata in particolari centrali termoelettriche, dove si recuperano l'acqua calda o il vapore di processo e/o i fumi, prodotti da un motore primo alimentato a combustibile fossile (gas naturale, olio combustibile, ecc.) o da combustibili organici non fossili (biomasse, biogas, gas di sintesi, o altro): si ottiene cos\u00ec un significativo risparmio di energia rispetto alla produzione separata dell'energia elettrica (tramite generazione in centrale elettrica) e dell'energia termica (tramite centrale termica tradizionale).\nUn particolare campo dei sistemi di cogenerazione \u00e8 quello della trigenerazione.\nDefinizione di efficienza.\nL'efficienza pu\u00f2 essere espressa in diversi modi, che non sempre portano ad un corretto confronto tra i vari impianti. Si illustrano allora le definizioni adottate dall'Environmental Protection Agency (EPA).\nL'efficienza di un processo semplice \u00e8 il rapporto tra energia conservata, al termine del processo, ed energia immessa.\nDato che i sistemi di cogenerazione producono sia elettricit\u00e0, sia calore, la loro efficienza totale \u00e8 data dalla somma dell'efficienza elettrica e dell'efficienza termica. Per esempio un impianto che utilizza 100 MWh di metano per produrre 40 MWh elettrici e 40 MWh termici ha un'efficienza elettrica e termica del 40% ed un'efficienza globale dell'80%.\nL'EPA usa preferibilmente un'altra definizione di efficienza nota come \u00abefficacia nell'utilizzazione di combustibile\u00bb, rapporto tra l'uscita elettrica netta ed il consumo di combustibile netto (che non tiene conto del combustibile usato per produrre energia termica utilizzabile, calcolato assumendo un'efficienza specifica della caldaia dell'80%). Il reciproco di questo rapporto \u00e8 la \"quantit\u00e0 netta di calore\".\nEsistono anche altri indici di valutazione delle prestazioni di un impianto cogenerativo: il primo tra tutti \u00e8 il cosiddetto IRE, \"indice di risparmio energetico\". Tale indice \u00e8 definito come il rapporto tra la differenza di potenze assorbite dagli impianti singoli per la produzione di energia elettrica e termica separatamente, meno quella assorbita dall'impianto cogenerativo, fratto la potenza assorbita dagli impianti separati essendo questa potenza valutata in termini di combustibile a parit\u00e0 di potenza elettrica e termica prodotta dai rispettivi impianti. Tale indice d\u00e0 l'idea di quanta energia possa essere risparmiata con tali impianti; \u00e8 possibile tramite semplici calcoli analitici dimostrare che tale indice \u00e8 dipendente dai rendimenti di riferimento dei singoli impianti definiti questi ultimi come i rapporti rispettivi tra la potenza elettrica su potenza assorbita e potenza termica su potenza assorbita.\nAltri indici importanti sono l'indice elettrico definito come il rapporto tra la potenza elettrica erogata e la potenza termica prodotta del medesimo impianto cogenerativo, il coefficiente di utilizzo inteso come somma dei rapporti tra la potenza elettrica e la potenza assorbita e la potenza termica e quella introdotta.\nTutti questi coefficienti sono per\u00f2 relativi ad un determinato istante intervenendo in essi le potenze, e per questo tali indici sono utili a determinare i valori di targa dell'impianto vale a dire i valori di massime prestazioni di impianto.\nMolto spesso conviene riferirsi ad un periodo di tempo finito e valutare gli indici in tale periodo: ci\u00f2 equivale a valutare gli indici in termini di rapporti energetici pi\u00f9 che di potenze, tali valutazioni sono importanti perch\u00e9 permettono di stabilire dove \u00e8 pi\u00f9 conveniente realizzare un dato progetto di impianto cogenerativo, in funzione dei consumi energetici che in tali zone si ottengono.\nInfine, l'indice di risparmio economico che \u00e8 definito come il rapporto tra i costi che si avrebbero comprando energia dall'esterno meno i costi che si hanno comprando combustibile per alimentare l'impianto cogenerativo che si vuole costruire e che produce un'uguale quantit\u00e0 di energia che si vuol comprare, fratto il costo dell'energia che si vuol comprare. Tale indice permette di valutare la convenienza economica che un simile progetto comporta, naturalmente una corretta e completa valutazione economica implica un calcolo di spese per il mantenimento dell'impianto e relativi investimenti.\nL'efficienza energetica della cogenerazione.\nLa cogenerazione \u00e8 una tecnologia che consente di incrementare l'efficienza energetica complessiva di un sistema di conversione di energia. Ma per spiegarne il motivo occorre analizzare i rendimenti.\nIl coefficiente di rendimento \u00e8 caratteristico per ogni tipo di motore e rappresenta il rapporto tra la resa energetica che ne deriva ed il combustibile introdotto. Nel motore di una automobile indica il rapporto tra i chilometri percorsi e la quantit\u00e0 di idrocarburi introdotti; nei grandi motori per la produzione di energia elettrica il coefficiente indica il rapporto tra chilowattora prodotti e il combustibile consumato.\nQuesti rapporti sono caratteristici per ogni tipo di motore. Ad esempio i motori di auto a benzina presentano rendimenti che oscillano tra il 20 e il 30 per cento; auto con motori diesel tra il 25 e il 35 per cento, il restante diventa calore disperso.\nI grandi motori hanno un'efficienza maggiore e, pur generalizzando molto, si pu\u00f2 affermare che per i motori termoelettrici, il coefficiente di rendimento \u00e8 discretamente alto e pu\u00f2 raggiungere un 55%. Ma il medesimo motore quando produce in cogenerazione presenta coefficienti che raggiungono l'85%, perch\u00e9 il potere calorifico del combustibile \u00e8 utilizzato al meglio, con un'effettiva ottimizzazione dei processi.\nNaturalmente gli investimenti per adattare i motori di una centrale termoelettrica alla cogenerazione sono notevoli, ma qualora sia possibile creare una rete di teleriscaldamento, i risultati sono sempre vantaggiosi. Va considerato infatti il periodo di utilizzo di queste macchine, che arriva anche a 30-40 anni.\nTipologie di impianti cogenerativi.\nIl pi\u00f9 comune esempio di impianto cogenerativo \u00e8 quello realizzato con turbogas/motore alternativo e caldaia a recupero. I fumi del turbogas o del motore alternativo vengono convogliati attraverso un condotto fumi nella caldaia a recupero. Il recupero pu\u00f2 essere semplice, qualora non esista un postbruciatore, o un recupero con postcombustione in caso contrario. I fumi in caldaia permettono di produrre acqua calda, vapore saturo o vapore surriscaldato. Solitamente si utilizza acqua calda per scopi di riscaldamento, vapore saturo per utenze industriali e vapore surriscaldato per turbine a vapore e utenze.\nIn definitiva si ottiene produzione di energia elettrica attraverso l'alternatore accoppiato al turbogas ed eventualmente attraverso l'alternatore accoppiato al turbovapore, e produzione di energia termica sotto forma di vapore, sfruttato poi dalle utenze connesse.\nIn presenza di turbovapore si ottiene un ciclo combinato in cui la dispersione energetica \u00e8 minima e consiste in maggior parte nel calore immesso in atmosfera dai fumi in uscita dalla caldaia a recupero.\nPer quanto riguarda il fluido evolvente, questo \u00e8 solitamente l'acqua che, in molti casi, raggiunge lo stato di vapore surriscaldato, ma in altri pu\u00f2 raggiungere temperature non sufficientemente alte. Per questo motivo vi sar\u00e0 bisogno di scambiatori di calore intermedi per aumentarne la temperatura.\nPi\u00f9 raramente il fluido evolvente \u00e8 l'aria che presenta per\u00f2 il difetto di avere un coefficiente di scambio termico convettivo troppo basso e quindi sono richieste superfici di scambio termico ben pi\u00f9 elevate.\nPer quanto riguarda i motori a combustione interna, generalmente solo il 33% dell'energia totale disponibile viene trasformata in energia meccanica, il resto in parte perduta a causa dell'irreversibilit\u00e0 presenti nel motore pari ad un altro 33% dell'energia totale ed infine l'ultimo 33% viene emessa nell'ambiente esterno sotto forma di energia termica che va in definitiva perduta.\nPer recuperare tale calore altrimenti perduto si utilizzano diversi scambiatori di calore: un primo scambiatore che permette il raffreddamento dell'olio lubrificante, \u00e8 disponibile a bassa temperatura (non oltre gli 80\u00a0\u00b0C), un altro scambiatore per il raffreddamento dell'acqua destinata a refrigerare il motore stesso, ed infine un ultimo scambiatore posto allo scarico del motore che permette di innalzare di molto la temperatura del fluido di scambio termico generalmente, come \u00e8 stato detto, acqua, che per questo ulteriore scambio termico pu\u00f2 arrivare allo stato di vapore surriscaldato. Attraverso tali impianti \u00e8 possibile produrre energia elettrica e termica. A parte il costo degli scambiatori questo non costituisce una complicazione eccessiva di impianto perch\u00e9 tali motori hanno bisogno per funzionare comunque di un sistema di raffreddamento altrimenti si rischia il surriscaldamento del motore stesso.\nInfine, fluidi evolventi particolarmente usati sono gli olii diatermici derivati dal petrolio, che hanno la caratteristica di mantenersi liquidi a pressione atmosferica fino a temperature di 300\u00a0\u00b0C, ed hanno un punto di solidificazione molto inferiore rispetto all'acqua, cosa che impedisce che gelino nelle condotte.\nPiccola cogenerazione (e microcogenerazione).\nLa cogenerazione con potenza elettrica inferiore ad 1 MW si definisce \"piccola cogenerazione\",quella con potenza inferiore a 50\u00a0kW \"microcogenerazione\", e viene effettuata tramite motori alternativi a combustione interna, microturbine a gas o motori a ciclo Stirling.\nLa differenza principale tra la piccola cogenerazione e la microcogenerazione consiste nel fatto che nella piccola cogenerazione l'energia termica \u00e8 un prodotto secondario, mentre la microcogenerazione \u00e8 diretta principalmente alla produzione di calore e secondariamente di energia elettrica.\nI vantaggi della \"piccola cogenerazione\".\nIn estrema sintesi i vantaggi della piccola cogenerazione sono:\nLa trigenerazione.\nLa trigenerazione implica la produzione contemporanea di energia meccanica (elettricit\u00e0), calore e freddo utilizzando un solo combustibile, infatti una centrale di trigenerazione \u00e8 \"in grado di produrre energia elettrica, termica e frigorifera in maniera combinata... garantendo una significativa riduzione dell\u2019uso dei combustibili fossili e delle emissioni di CO2 equivalenti\". Si ottiene ci\u00f2 perch\u00e9 le tradizionali centrali termoelettriche convertono soltanto 1/3 dell'energia del combustibile in elettricit\u00e0, mentre il resto viene perso sotto forma di calore. Ne consegue l'esigenza di incrementare l'efficienza della produzione elettrica. Un metodo che va in questa direzione \u00e8 la produzione combinata di calore ed elettricit\u00e0 (nota anche con l'acronimo inglese CHP, da \"combined heat and power\") dove pi\u00f9 di 4/5 dell'energia del combustibile \u00e8 convertita in energia utilizzabile, con benefici sia finanziari che economici.\nI sistemi di trigenerazione.\nI sistemi di co-trigenerazione possono essere studiati e prodotti per funzionare con qualsiasi fonte primaria di calore.\nQuesti sistemi oggi sono tecnicamente maturi ed economicamente convenienti per poter essere adottati diffusamente, tra le molteplici configurazioni possibili citiamo:\nCogenerazione di calore con celle a combustibile.\nAttualmente \u00e8 possibile produrre idrogeno gassoso dal metano della rete pubblica oppure dal biogas (previa desolforazione, perch\u00e9 l'H2S \"avvelena\" le membrane a scambio protonico) con un processo di reforming che impiega vapor d'acqua. L'idrogeno \u00e8 fatto reagire con l'ossigeno atmosferico in una membrana a scambio protonico per produrre corrente elettrica continua. Il calore pu\u00f2 essere recuperato per il riscaldamento di ambienti, dell'acqua corrente, disinfezione a getto di vapore, ecc."}
{"id": "1295380", "revid": "8660", "url": "https://it.wikipedia.org/wiki?curid=1295380", "title": "Campionato svizzero di football americano", "text": "Il campionato svizzero di football americano \u00e8 una competizione che riunisce l'\u00e9lite dei club svizzeri di football americano dal 1986. L'organizzatore del campionato e delle squadre nazionali \u00e8 la Federazione Svizzera di Football Americano (SAFV).\nQuesta competizione si disputa con una stagione regolare con girone all'italiana, seguita dai play-off con una finale soprannominata \"Swiss Bowl\".\nFormato.\nIl campionato attuale \u00e8 diviso in tre categorie: la Lega Nazionale A (LNA/NLA), la Lega B e la Lega C. Le prime 4 squadre classificate nella LNA si affrontano nello Swiss Bowl, mentre la sesta \u00e8 relegata in Lega B a favore della prima classificata di questo stesso torneo. La Lega C, esistita tra il 1993 e il 1999, dopo oltre un decennio \u00e8 tornata a far parte dei campionati nel 2011.\nIl gioco si svolge con le regole della SAFV che si basano sul regolamento della NCAA.\nSquadre per numero di campionati vinti.\nLe tabelle seguenti mostrano le squadre ordinate per numero di campionati vinti nelle diverse leghe."}
{"id": "1295381", "revid": "775372", "url": "https://it.wikipedia.org/wiki?curid=1295381", "title": "Milton Cato", "text": "Fu Primo Ministro di Saint Vincent e Grenadine.\nBiografia e attivit\u00e0 politica.\nNacque nell'isola di Saint Vincent. Durante la Seconda guerra mondiale combatt\u00e9 nell'esercito canadese. Tornato in patria, inizi\u00f2 la sua carriera politica per diventare nel 1955 cofondatore del Saint Vincent Labour Party. Nel 1967 fu nominato Amministratore Capo per diventare Primo Ministro nel 1969.\nIl suo partito perse le elezioni nel 1972, per poi tornare al governo nel 1974; Cato govern\u00f2 per altri 10 anni. Egli fu il principale responsabile dell'indipendenza di Saint Vincent ottenuta nel 1979. Sebbene socialista, il suo governo si opponeva al marxismo e pertanto prefer\u00ec non fornire appoggio ad altri governi socialisti quali Cuba, Grenada o la Guyana. Si avvicin\u00f2 invece a stati pi\u00f9 liberali come Barbados e Trinidad e Tobago, con i quali instaur\u00f2 una collaborazione sul piano economico e militare.\nMor\u00ec a Kingstown, Saint Vincent."}
{"id": "1295384", "revid": "287204", "url": "https://it.wikipedia.org/wiki?curid=1295384", "title": "Peter Lovesey", "text": "Nei suoi romanzi appaiono alcuni personaggi ricorrenti: il sergente Cribb, l'agente Thackeray, Bertie (ossia Alberto, principe di Galles) e Peter Diamond."}
{"id": "1295392", "revid": "486946", "url": "https://it.wikipedia.org/wiki?curid=1295392", "title": "EuroBasket Women 2007", "text": ""}
{"id": "1295400", "revid": "287204", "url": "https://it.wikipedia.org/wiki?curid=1295400", "title": "Campionato Alagoano", "text": "Il Campeonato Alagoano \u00e8 il campionato di calcio dello stato dell'Alagoas, in Brasile. \u00c8 organizzato dal 1927 dalla \"Federa\u00e7\u00e3o Alagoana de Futebol (FAF)\".\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "1295407", "revid": "1494169", "url": "https://it.wikipedia.org/wiki?curid=1295407", "title": "Battaglia del Mincio", "text": ""}
{"id": "1295410", "revid": "30610", "url": "https://it.wikipedia.org/wiki?curid=1295410", "title": "Telimar Palermo", "text": "Il Circolo Nautico Telimar Palermo \u00e8 una societ\u00e0 di pallanuoto maschile con sede a Palermo.\nStoria.\nIl Circolo Nautico Telimar Palermo (Tempo Libero Mare e Sport) nasce nel 1988, nel suggestivo litorale dell\u2019Addaura. \nNello stesso anno avvia l\u2019attivit\u00e0 della sezione della pallanuoto.\nNel 1998 ottiene la prima promozione in Serie A1 della sua storia (ottenendo il primo posto nel Girone Sud e vincendo la finale playoff contro il Bogliasco 1951), retrocedendo dopo appena una stagione dopo aver perso i play-out.\nLa societ\u00e0 siciliana vince per\u00f2 immediatamente il campionato di Serie A2\u00a01999-2000\ntornando subito nella massima serie.\nDopo aver disputato sei campionati consecutivi di Serie A1, i palermitani retrocedono in Serie A2 nel 2006, dopo aver perso la finale dei play-out contro il Bogliasco 1951.\nSegue un breve declino che porta i palermitani alla retrocessione in Serie B nel 2008 dopo la sconfitta ai play-out contro il Modena.\nTornati nel 2010 in Serie A2, i siciliani sfiorano pi\u00f9 volte la promozione in Serie A1.\nIn particolar modo nel campionato di Serie A2\u00a02011-2012, i siciliani sono stati sconfitti in finale ai playoff contro la Lazio. \nNel 2019 il club dell\u2019Addaura, allenato da Ivano Quartuccio, torna in Serie A1 dopo tredici anni di assenza.\nDecisive le vittorie ai playoff contro Bologna (in semifinale) e Rari Nantes Camogli in finale.\nL'anno successivo la stagione viene interrotta a causa di una grave crisi epidemiologica mondiale. La Federazione, visti i fatti drammatici, intraprende misure drastiche eccezionali, dichiarando in anticipo la chiusura di tutti i campionati, interrompendo le fasi finali e annullando tutti i verdetti. Il Telimar, tredicesimo in classifica, in virt\u00f9 di questa decisione ottiene la salvezza in massima serie.\nNella stagione 2020/2021 i palermitani ottengono, per la prima volta nella loro storia, l\u2019accesso alla \u201cFinal Four\u201d di Coppa Italia e ai play-off scudetto in campionato.\nNel corso della \u201cFinal Four\u201d di Coppa Italia, disputatasi a Palermo il 4 e il 5 maggio 2021, il Telimar viene eliminato in semifinale dalla Pro Recco.\nTuttavia, battendo ai rigori l\u2019Ortigia nella finale per il terzo posto, i palermitani ottengono una storica medaglia di bronzo.\nNel corso dei playoff-scudetto i palermitani vengono sconfitti dal Brescia in semifinale e dal Savona nella finale per il terzo posto.\nSi conclude cos\u00ec la migliore stagione nella storia della societ\u00e0.\nI palermitani, infatti, ottengono uno storico quarto posto (miglior piazzamento di sempre), la qualificazione in LEN Euro Cup (prima qualificazione europea nella storia del club) e la medaglia di bronzo in Coppa Italia.\nAllenatori e Presidenti.\nAllenatori.\nDi seguito la cronologia degli allenatori che si sono susseguiti negli anni.\nPresidenti.\nDi seguito la cronologia dei presidenti che si sono susseguiti negli anni.\nStatistiche e record.\nStatistiche di squadra.\nIl Telimar Palermo viene classificato, considerando il numero per partecipazioni a campionati di massima serie, la terza squadra di pallanuoto esistente nel panorama isolano dopo la Nuoto Catania ed il Circolo Canottieri Ortigia.\nNel 2021 si qualifica per la prima volta all\u2019 Euro Cup partecipando all\u2019edizione 2021-2022.\nIl derby fra Telimar Palermo e CC Ortigia, costituisce uno dei pi\u00f9 importanti derby della Sicilia. Le due citt\u00e0 si sono sfidate complessivamente 25 volte tra Serie A1 e Serie A2, (la prima volta nel massimo campionato Serie A1\u00a02000-2001).\nRosa 2021-2022.\nStaff tecnico.\n\"Staff tecnico aggiornato all'11 maggio 2020\".\nContributo alle Nazionali.\nConvocati per i Giochi Olimpici:"}
{"id": "1295423", "revid": "287204", "url": "https://it.wikipedia.org/wiki?curid=1295423", "title": "Campionato Amapaense", "text": "Il Campeonato Amapaense \u00e8 il campionato di calcio dello stato dell'Amap\u00e1, in Brasile. \u00c8 organizzato dal 1944 dalla \"Federa\u00e7\u00e3o Amapaense de Futebol (FAF)\".\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "1295433", "revid": "1451528", "url": "https://it.wikipedia.org/wiki?curid=1295433", "title": "041 (prefisso)", "text": "041 \u00e8 il prefisso telefonico del distretto di Venezia, appartenente al compartimento omonimo.\nIl distretto comprende la parte occidentale della citt\u00e0 metropolitana di Venezia e il comune di Mogliano Veneto (TV). Confina con i distretti di Treviso (0422) a nord, di San Don\u00e0 di Piave (0421) a nord-est, di Adria (0426) a sud e di Padova (049) a ovest.\nAree locali e comuni.\nIl distretto di Venezia comprende 19 comuni compresi in 6 aree locali:"}
{"id": "1295434", "revid": "1544245", "url": "https://it.wikipedia.org/wiki?curid=1295434", "title": "Public company", "text": ""}
{"id": "1295438", "revid": "125273071", "url": "https://it.wikipedia.org/wiki?curid=1295438", "title": "Charlotte Casiraghi", "text": "Biografia.\nIl nome \"Charlotte\" richiama quello della bisnonna, la principessa Charlotte di Monaco, ma alla nascita (1986), la madre aveva dichiarato che intendeva riferirsi invece a una lontana antenata, Catherine-Charlotte de Gramont. Tra gli altri nomi, \"Pomeline\" ricorda quello di Pomellina Fregoso, consorte di Giovanni I di Monaco.\nAlla nascita, il matrimonio della madre con Stefano Casiraghi non era riconosciuto dalla Chiesa cattolica (l'annullamento del primo matrimonio di Caroline avvenne solo il 20 giugno 1992, quando Stefano era deceduto da pi\u00f9 di un anno), e Charlotte e i suoi fratelli (Andrea, il primogenito, e Pierre, l'ultimogenito) vennero riconosciuti prole legittima dalla Santa Sede solo il 5 aprile 1994.\nInsieme con i suoi fratelli \u00e8 cresciuta nel principato governato dal nonno materno Ranieri III.\nRimasta orfana di padre a quattro anni segu\u00ec la madre Carolina nel villaggio di Saint-R\u00e9my-de-Provence, in Francia.\nNel 1999 ha avuto una sorellastra, nata dalle terze nozze di sua madre Carolina con il principe Ernst di Hannover.\nLa famiglia si trasfer\u00ec da allora nel sobborgo parigino di Fontainebleau.\nCharlotte \u00e8 appassionata di equitazione e ha gareggiato, con esiti incoraggianti, in diverse gare di salto ostacoli.\nSi \u00e8 diplomata con esito \"eccellente\" al liceo classico Fran\u00e7ois Couperin di Fontainebleau nel 2004, per poi laurearsi in Filosofia all'Universit\u00e0 della Sorbona. Ha avviato anche una carriera da giornalista, come scrittrice di articoli e direttrice di riviste.\n\u00c8 autrice con il docente di filosofia Robert Maggiori del libro \"Arcipelago delle passioni\" .\nVita privata.\nNel dicembre 2011 si \u00e8 fidanzata con l'umorista marocchino Gad Elmaleh; la coppia ha un figlio, Rapha\u00ebl, nato il 17 dicembre 2013; la relazione tra i due \u00e8 terminata nell'estate del 2015. Il 25 marzo 2018 ha ufficializzato il suo fidanzamento con il produttore Dimitri Rassam, figlio dell'attrice francese Carole Bouquet ed il 23 ottobre 2018 \u00e8 nato a Montecarlo il loro primo figlio, Balthazar.\nIl 1\u00ba giugno 2019 la coppia si \u00e8 sposata nel Principato di Monaco, con rito civile; il 29 giugno a Saint-Remy-de Provence la coppia si \u00e8 sposata con rito religioso."}
{"id": "1295441", "revid": "1543377", "url": "https://it.wikipedia.org/wiki?curid=1295441", "title": "Campionato asiatico maschile di pallacanestro 2007", "text": "Il 24\u00ba Campionato Asiatico Maschile di Pallacanestro FIBA (noto anche come FIBA Asia Championship 2007) si \u00e8 svolto in Giappone, nella citt\u00e0 di Tokushima, dal 28 luglio al 5 agosto 2007.\nI Campionati asiatici maschili di pallacanestro sono una manifestazione biennale tra le squadre nazionali del continente, organizzata dalla FIBA Asia.\nQualificazioni olimpiche.\nLa squadra campione d'Asia \u00e8 ammessa di diritto alle Olimpiadi di Pechino 2008 insieme alla Cina presente in quanto paese ospitante. Inoltre le migliori due squadre, esclusa la Cina, acquisiscono il diritto a partecipare al Torneo di Qualificazione Olimpica, dove si confrontano con quattro nazionali europee, tre americane, due africane e una oceanica.\nQuarti di Finale.\nLe prime due classificate nella fase preliminare a gironi accedono al secondo turno a gironi per le qualificazioni per la fase finale. Le ultime due di questi gironi accedono alla qualificazione per i posti dal5\u00b0 all'8\u00b0.\nLe ultime due classificate nella fase preliminare a gironi accedono al secondo turno a gironi per le qualificazioni dal 9\u00ba al 16\u00ba posto.\nSquadre qualificate alle Olimpiadi.\nIl e la dovranno disputare il torneo di qualificazione olimpica nel 2008 per accedere al torneo olimpico di Pechino 2008.\nStatistiche.\n\"Dati aggiornati al 5 agosto 2007, fine della manifestazione\""}
{"id": "1295442", "revid": "411198", "url": "https://it.wikipedia.org/wiki?curid=1295442", "title": "In Memory of Quorthon vol. I", "text": ""}
{"id": "1295447", "revid": "411198", "url": "https://it.wikipedia.org/wiki?curid=1295447", "title": "In Memory of Quorthon vol. II", "text": ""}
{"id": "1295453", "revid": "411198", "url": "https://it.wikipedia.org/wiki?curid=1295453", "title": "In Memory of Quorthon vol. III", "text": ""}
{"id": "1295457", "revid": "2077005", "url": "https://it.wikipedia.org/wiki?curid=1295457", "title": "Rivolto", "text": "Il termine rivolto viene utilizzato in ambito musicale, in particolare si utilizza nella trattazione degli intervalli e degli accordi musicali.\nRivolto degli intervalli.\nQualsiasi intervallo diretto pu\u00f2 avere un rivolto: questo si ottiene portando la nota inferiore all'ottava superiore o viceversa.\nOsservando lo schema \u00e8 utile notare che la somma degli intervalli \u00e8 sempre nove. l'intervallo sar\u00e0 sempre la parte mancante per arrivare a 9 e il modo dell'intervallo sar\u00e0 sempre opposto a come si trova nell'intervallo di partenza. Quando l'intervallo di partenza \u00e8 maggiore, nel rivolto produce un intervallo minore. Quando, invece, \u00e8 minore nel rivolto produce un intervallo maggiore. Quando \u00e8 diminuito nel rivolto produce un intervallo eccedente mentre quando \u00e8 eccedente produce un intervallo diminuito. Quando l'intervallo \u00e8 giusto rimane tale anche nel rivolto. Questa simmetria vale anche per altri tipi di intervalli: pi\u00f9 che eccedenti, pi\u00f9 che diminuiti, etc.\nRivolto degli accordi.\nNel caso degli accordi musicali i rivolti indicano le varie disposizioni possibili in cui le note possono essere ordinate. Ad esempio in una triade di Do maggiore la disposizione fondamentale \u00e8 Do - Mi - Sol ma si possono avere anche i rivolti Mi - Sol - Do (denominato primo rivolto) e Sol-Do-Mi (denominato secondo rivolto). In questi casi viene detto che l'accordo ha un basso diverso e viene indicato con uno \"/\". Il primo rivolto di Do, per esempio, viene detto \"Do con basso di Mi\" e indicato come: Do/Mi, il secondo rivolto di Do viene indicato con Do/Sol e cos\u00ec via."}
{"id": "1295462", "revid": "121079285", "url": "https://it.wikipedia.org/wiki?curid=1295462", "title": "Maximilianeum", "text": "Il Maximilianeum \u00e8 un palazzo di Monaco di Baviera ed attualmente \u00e8 la sede del Parlamento Bavarese.\nDescrizione.\nIl palazzo venne costruito su progetto di Friedrich B\u00fcrklein, per volere di Massimiliano II. L'edificio venne costruito tra il 1857 ed il 1874 sulla sponda alta destra dell'Isar. I lavori di costruzione durarono ben diciassette anni a causa della pendenza della sponda del fiume su cui si andava ad edificare. Punto focale della costruzione \u00e8 la facciata, leggermente concava, con l'entrata sporgente, alta e a tre arcate, su cui in cima \u00e8 posta la statua di un angelo. Le ali laterali, con arcate al piano terra, si estendono simmetricamente ad entrambi lati. La facciata, in terracotta, \u00e8 abbellita con statue e busti. Mosaici colorati riempiono le finestre cieche semircircolari dei piani superiori. L'interno \u00e8 decorato con quadri allegorici e a soggetto storico, opera di Wilhelm e Friedrich von Kaulbach.\nStoria.\nIl palazzo fu la sede di un'istituzione voluta da Massimiliano II, che assegnava borse di studio agli studenti pi\u00f9 meritevoli, per permettere loro di frequentare l'universit\u00e0 senza pagare. Nel 1949 divenne la sede del Parlamento Bavarese e fino al 1999 ha ospitato anche il Senato."}
{"id": "1295470", "revid": "2008158", "url": "https://it.wikipedia.org/wiki?curid=1295470", "title": "Finestra sul vuoto", "text": "Finestra sul vuoto (\"The High Window\") \u00e8 il terzo romanzo di Raymond Chandler in cui il protagonista \u00e8 il \"detective\" Philip Marlowe. \u00c8 stato scritto nel 1942.\nTrama.\nIl \"detective\" Philip Marlowe viene assunto da Elizabeth Murdock, una ricca vedova che vive in una magione a Pasadena, al fine di indagare sulla misteriosa scomparsa di una moneta molto preziosa, il doblone \"Brasher\". Ma l'intervento di Marlowe scatener\u00e0 una serie di omicidi di ardua comprensione."}
{"id": "1295471", "revid": "339392", "url": "https://it.wikipedia.org/wiki?curid=1295471", "title": "Black Mark Records", "text": ""}
{"id": "1295476", "revid": "63760", "url": "https://it.wikipedia.org/wiki?curid=1295476", "title": "Stone castle studios", "text": ""}
{"id": "1295485", "revid": "287204", "url": "https://it.wikipedia.org/wiki?curid=1295485", "title": "Campionato Amazonense", "text": "Il Campeonato Amazonense \u00e8 il campionato di calcio dello stato di Amazonas, in Brasile. \u00c8 organizzato dal 1914 dalla \"Federa\u00e7\u00e3o Amazonense de Futebol (FAF)\".\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "1295486", "revid": "1143375", "url": "https://it.wikipedia.org/wiki?curid=1295486", "title": "Jean-Yves Escoffier", "text": "Noto principalmente per aver lavorato ai primi tre lungometraggi di Leos Carax, \u00e8 stato definito da Antoine de Baecque \u00abil direttore della fotografia pi\u00f9 dotato della sua generazione\u00bb.\nBiografia.\nNato a Lione nel 1950, ha cominciato da assistente operatore di Claude Lanzmann sul set di \"Shoah\". Incontra Leos Carax nel 1983 per le riprese di \"Boy Meets Girl\". Lavoreranno altre due volte assieme, in \"Rosso sangue\" (1986) e \"Gli amanti del Pont-Neuf\" (1991), prima che il loro sodalizio artistico volga al termine a causa degli estremi problemi produttivi di quest'ultimo film, che rendono Escoffier inviso nell'industria cinematografica francese, come anche Carax. Si trasferisce dunque negli Stati Uniti, dove dirige la fotografia di film come \"Il corvo 2\", \"Gummo\" di Harmony Korine e \"Will Hunting - Genio ribelle\", prima di morire d'arresto cardiaco a 52 anni a Los Angeles."}
{"id": "1295487", "revid": "71433", "url": "https://it.wikipedia.org/wiki?curid=1295487", "title": "Jean Yves Escoffier", "text": ""}
{"id": "1295498", "revid": "1451528", "url": "https://it.wikipedia.org/wiki?curid=1295498", "title": "0422", "text": "0422 \u00e8 il prefisso telefonico del distretto di Treviso, appartenente al compartimento di Venezia.\nIl distretto comprende la parte sud-orientale della provincia di Treviso e due comuni della citt\u00e0 metropolitana di Venezia. Confina con i distretti di Conegliano (0438) a nord, di Pordenone (0434) a nord-est, di San Don\u00e0 di Piave (0421) a sud-est, di Venezia (041) a sud, di Padova (049) a sud-ovest e di Montebelluna (0423) a ovest.\nAree locali e comuni.\nIl distretto di Treviso comprende 38 comuni compresi nelle 3 aree locali di Oderzo (ex settori di Motta di Livenza e Oderzo), Roncade (ex settori di Casale sul Sile, Roncade e San Biagio di Callalta) e Treviso (ex settori di Istrana, Spresiano e Treviso). I comuni compresi nel distretto sono: Annone Veneto (VE), Arcade, Breda di Piave, Carbonera, Casale sul Sile, Casier, Chiarano, Cimadolmo, Fontanelle, Giavera del Montello, Gorgo al Monticano, Istrana, Mansu\u00e8, Maserada sul Piave, Meduna di Livenza, Monastier di Treviso, Morgano, Motta di Livenza, Nervesa della Battaglia, Oderzo, Ormelle, Paese, Ponte di Piave, Ponzano Veneto, Portobuffol\u00e9, Povegliano, Preganziol, Quarto d'Altino (VE), Quinto di Treviso, Roncade, Salgareda, San Biagio di Callalta, San Polo di Piave, Silea, Spresiano, Treviso, Villorba e Zero Branco ."}
{"id": "1295501", "revid": "1573940", "url": "https://it.wikipedia.org/wiki?curid=1295501", "title": "Notoryctes typhlops", "text": "La talpa marsupiale meridionale (Notoryctes typhlops ) \u00e8 un mammifero della famiglia dei Notorittidi.\nTassonomia e filogenesi.\nA causa della loro morfologia altamente specializzata e del fatto che i Notorittidi condividono molte caratteristiche comuni con altri marsupiali, c'\u00e8 stato un grande dibattito attorno alla loro filogenesi. Tuttavia, recenti studi molecolari indicano che i Notorittidi non sono strettamente correlati a nessuna delle altre famiglie marsupiali e dovrebbero essere collocati in un loro ordine, i Notoryctemorphia. Inoltre, dati molecolari suggeriscono che l'ordine si sia separato dagli altri marsupiali circa 64 milioni di anni fa. Sebbene in questo momento il Sud America, l'Antartide e l'Australia fossero ancora uniti, l'ordine si \u00e8 poi evoluto in Australia per almeno 40-50 milioni di anni. Il materiale fossile di Riversleigh suggerisce che Notoryctes era gi\u00e0 ben adattato alle tane e probabilmente viveva nella foresta pluviale che copriva gran parte dell'Australia. L'aumento di aridit\u00e0 alla fine del Terziario \u00e8 stato probabilmente uno dei fattori chiave che contribu\u00ec allo sviluppo dell'attuale forma altamente specializzata di talpa marsupiale.\nDescrizione.\nLe talpe marsupiali sono gli unici marsupiali dell'Australia specializzati nello scavare cunicoli. Hanno robusti arti anteriori e corpi affusolati adatti a scavare nel suolo sabbioso in cui vivono.\nI grossi e piatti artigli sono strumenti adatti a scavare, mentre una placca cornea protegge il muso e le vertebre saldate insieme consentono all'animale di irrigidire il collo.\nLa vita sotterranea che conduce le rende del tutto inutile vedere e sentire, per cui gli occhi sono privi di funzionalit\u00e0 e le orecchie esterne sono completamente scomparse. Il marsupio della femmina si apre sul posteriore per impedire che i piccoli si ricoprano di terra quando scava i cunicoli.\nQuesta specie \u00e8 leggermente pi\u00f9 grossa della talpa marsupiale settentrionale. La sua corta e vellutata pelliccia di solito \u00e8 color crema o dorata, e a volte si tinge di rosa per la presenza di ferro nella sabbia. Misura 90\u2013180\u00a0mm di lunghezza ed ha una coda di 12\u201326\u00a0mm; pesa 40-65 g.\nDistribuzione e habitat.\nLa talpa marsupiale meridionale vive nelle dune di sabbia e nelle zone con suolo sabbioso lungo i terreni pianeggianti dei fiumi. La sua presenza \u00e8 stata registrata nei deserti centrali del Northern Territory, nell'Australia Occidentale, e nella zona settentrionale del sud dell'Australia.\nBiologia.\nLa talpa marsupiale trascorre la maggior parte del tempo scavando tunnel appena sotto la superficie del terreno e solo occasionalmente affiora. Con il naso corneo scava il terreno sabbioso, mentre con gli artigli anteriori raccoglie la sabbia che poi getta di dietro con le zampe posteriori. Il tunnel crolla subito dopo il suo passaggio.\nLe talpe marsupiali sono attive sia di giorno sia di notte, senza la luce del sole sottoterra non c'\u00e8 differenza. Si nutrono di varie prede, tra cui larve di insetti, scarafaggi e a volte piccoli rettili. Probabilmente si accoppiano in novembre e i piccoli si trasferiscono nella tasca cutanea della madre, con apertura posteriore, subito dopo la nascita.\nStatus e conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Notoryctes typhlops\" una delle 100 specie di mammiferi a maggiore rischio di estinzione.\nLe talpe marsupiali sono ricercate per la loro pelliccia dorata. La causa della loro diminuzione all'inizio del XX secolo fu dovuta al commercio di pelli tra gli indigeni e gli europei. Oggi sono minacciate da predatori introdotti dall'uomo come la volpe, il gatto selvatico e il dingo."}
{"id": "1295503", "revid": "256896", "url": "https://it.wikipedia.org/wiki?curid=1295503", "title": "Isolobodon portoricensis", "text": "La hutia di Porto Rico (\"Isolobodon portoricensis\" ) \u00e8 un mammifero della famiglia dei Capromidi.\nDescrizione.\n\u00c8 un roditore di grandi dimensioni, simile ad un porcellino d'India. Il peso \u00e8 circa 1,5\u00a0kg. Il corpo \u00e8 robusto e il capo largo, con occhi e orecchie abbastanza piccoli. Il colore del mantello \u00e8 grigio o marrone.\nDistribuzione e habitat.\nLa specie era diffusa nella Repubblica Dominicana, Haiti, Porto Rico e Isole Vergini, ma oggi potrebbe essere gi\u00e0 estinta.\nBiologia.\nL'ecologia della specie non \u00e8 nota. Si pensa, per analogia con specie affini, che abbia (o abbia avuto) abitudini notturne e almeno parzialmente arboricole e che la sua dieta includa vegetali e piccoli animali.\nStatus e conservazione.\nLa Zoological Society of London, in base a criteri di unicit\u00e0 evolutiva e di esiguit\u00e0 della popolazione, considera \"Isolobodon portoricensis\" una delle 100 specie di mammiferi a maggiore rischio di estinzione, ma in realt\u00e0 potrebbe essere gi\u00e0 estinta."}
{"id": "1295507", "revid": "1573940", "url": "https://it.wikipedia.org/wiki?curid=1295507", "title": "Tapirus bairdii", "text": "Il tapiro di Baird (Tapirus bairdii ) \u00e8 un mammifero della famiglia dei Tapiridae, diffuso in America centrale.\nDescrizione.\nIl tapiro di Baird \u00e8 facilmente distinguibile dalle altre specie di tapiri per una macchia color crema sulla faccia e la gola mentre il resto della pelliccia \u00e8 di colore bruno-grigiastro.\n\u00c8 la pi\u00f9 grande tra le specie di tapiri americani: pu\u00f2 raggiungere i 2\u00a0m di lunghezza e 1,2\u00a0m in altezza, con un peso compreso tra 240 e 400\u00a0kg.Al pari degli altri tapiri ha una coda piccola e tozza e una corta proboscide. Presenta quattro dita su ciascuna zampa anteriore e tre dita su quelle posteriori.\nBiologia.\n\u00c8 un animale di abitudini prevalentemente, ma non esclusivamente, notturne, che si nutre di foglie e frutti raccolti sul terreno.\nAma l'acqua e nei giorni caldi pu\u00f2 trascorrere delle ore immerso in pozze e stagni.\nConduce generalmente una vita solitaria, anche se non \u00e8 infrequente incontrare piccoli gruppi, generalmente formati da individui di et\u00e0 differenti (per lo pi\u00f9 giovani con le loro madri).\nComunicano tra loro con fischi e squittii striduli.\nL'aspettativa di vita media \u00e8 di circa 30 anni.\nRiproduzione.\nLa gestazione dura all'incirca 400 giorni, a conclusione dei quali ogni femmina d\u00e0 alla luce, in genere, un solo piccolo (molto rari i parti gemellari). I cuccioli hanno una pelliccia rossastra con macchie e strisce bianche, una forma di mimetismo che li aiuta a sopravvivere nella folta foresta tropicale.\nPer la prima settimana di vita i piccoli rimangono nascosti e la madre provvede a nutrirli tornando periodicamente alla loro tana. Trascorso tale periodo iniziano a seguire la madre nelle sue spedizioni alla ricerca di cibo. Verso la terza settimana di vita sono gi\u00e0 in grado di nuotare. Lo svezzamento si completa al compimento del primo anno di vita.\nI giovani tapiri raggiungono la maturit\u00e0 sessuale verso i 18-24 mesi.\nDistribuzione e habitat.\nIl \"Tapirus bairdii\" \u00e8 diffuso nelle zone di foresta equatoriale dell'America centrale, comprendendo Messicomeridionale, Belize, Guatemala, Honduras, Costa Rica, Nicaragua, Panama e Colombia.La specie risulta estinta in El Salvador, dubbia la sua presenza in Ecuador.\nLa sua presenza \u00e8 stata segnalata sino ad un'altitudine di 3.350 metri.\nNemici naturali.\nIl Tapiro di Baird, grazie alla sua mole, \u00e8 un difficile avversario per i suoi pochi nemici naturali. Gli unici predatori in grado di sopraffarlo infatti sono gli esemplari di Coccodrillo americano \"(C.acutus)\" che superano i 4 metri, e il giaguaro che per\u00f2 difficilmente riesce ad avere la meglio, a testimoniarlo sono i frequenti segni di artigli che sono stati riportati sul dorso di numerosi tapiri dell'America Centrale. (wikipedia.en)\nStatus e conservazione.\nIn base ai criteri della \"IUCN Red List\" la specie \u00e8 considerata in pericolo di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Tapirus bairdii\" una delle 100 specie di mammiferi a maggiore rischio di estinzione.\nLa legislazione di alcuni paesi dell'America centrale, tra cui Messico, Belize, Guatemala, Costa Rica e Panama, vieta la caccia di questa specie. Il problema principale per la sopravvivenza della specie \u00e8 rappresentato, oltrech\u00e9 dal suo lento tasso di riproduzione, dalla diminuzione del suo habitat a causa dalla deforestazione."}
{"id": "1295509", "revid": "287204", "url": "https://it.wikipedia.org/wiki?curid=1295509", "title": "Gracilinanus aceramarcae", "text": "Lopossum gracile di Aceramarca (\"Gracilinanus aceramarcae\" ) \u00e8 un mammifero marsupiale della famiglia dei Didelfidi.\nDescrizione.\nQuesto piccolo opossum \u00e8 lungo da 7 a 13\u00a0cm (esclusa la coda, che pu\u00f2 essere lunga sino a 15\u00a0cm), per un peso di 25-35 gr circa.\nIl pelo \u00e8 generalmente di colore bruno-rossastro o bruno-grigiastro sul dorso e di colore crema sul ventre, con un sottile anello di colore nero attorno agli occhi.\nDistribuzione e habitat.\n\u00c8 diffuso in Bolivia e Per\u00f9, in una ristretta area della porzione orientale delle Ande.\nIl suo habitat \u00e8 la foresta pluviale, ad una altitudine di 2.600-3.300 m.\nBiologia.\n\u00c8 una specie arboricola, le cui abitudini sono ancora poco conosciute.\nLa sua dieta \u00e8 rappresentata da frutta, insetti ed altri piccoli invertebrati."}
{"id": "1295514", "revid": "1573940", "url": "https://it.wikipedia.org/wiki?curid=1295514", "title": "Macrotarsomys ingens", "text": "Il topo maggiore dai grandi piedi (\"Macrotarsomys ingens\" )) \u00e8 un roditore della famiglia dei Nesomidi, endemico del Madagascar.\nDescrizione.\n\u00c8 un topo di medie dimensioni, con grandi orecchie, lunghe zampe posteriori e una lunghissima coda che termina con un ciuffo. La lunghezza del corpo e della testa \u00e8 circa 120\u00a0mm, mentre la coda \u00e8 lunga 210\u00a0mm. Il colore \u00e8 bruno nella parte dorsale e biancastro sul lato ventrale.\nDistribuzione e habitat.\nL'unica popolazione nota abita la foresta decidua secca di Ankarafantsika, nel Madagascar nordoccidentale.\nBiologia.\nHa abitudini notturne. Durante il giorno si rifugia in tane sotterranee, mentre la notte conduce vita arboricola.\nStatus e conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Macrotarsomys ingens\" una delle 100 specie di mammiferi a maggiore rischio di estinzione."}
{"id": "1295516", "revid": "1573940", "url": "https://it.wikipedia.org/wiki?curid=1295516", "title": "Pharotis imogene", "text": "Pharotis imogene () \u00e8 un pipistrello della famiglia dei Vespertilionidi, unica specie del genere Pharotis (), endemico della Nuova Guinea.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 43,1 e 50\u00a0mm, la lunghezza dell'avambraccio tra 37,5 e 39,6\u00a0mm, la lunghezza della coda tra 42 e 44,2\u00a0mm, la lunghezza del piede tra 7,8 e 9,4\u00a0mm, la lunghezza delle orecchie tra 23,4 e 25\u00a0mm e un peso fino a 7,7\u00a0g.\nCaratteristiche craniche e dentarie.\nIl cranio \u00e8 grande, liscio e arrotondato, senza creste. Il rostro \u00e8 molto corto. La regione inter-orbitale \u00e8 molto larga, con i bordi arrotondati. La bolla timpanica \u00e8 di dimensioni normali. Il palato \u00e8 accorciato. I canini sono relativamente pi\u00f9 grandi rispetto a quelli del genere \"Nyctophilus\", mentre gli incisivi superiori sono procombenti ed angolati.\nSono caratterizzati dalla seguente formula dentaria:\nAspetto.\nIl colore generale del corpo \u00e8 marrone scuro. Il muso \u00e8 tronco e completamente privo di peli tra le narici, gli occhi sono moderatamente grandi e sporgenti. \u00c8 presente una foglietta triangolare sopra le narici con il margine superiore convesso e una protuberanza posteriore pi\u00f9 alta con una concavit\u00e0 anteriore. Le orecchie sono molto grandi, larghe, triangolari con la punta smussata e unite tra loro alla base da una banda ben sviluppata cosparsa di peli. Il trago \u00e8 lungo, si restringe verso l'estremit\u00e0 arrotondata ed \u00e8 provvisto di un particolare lobo ispessito posto a met\u00e0 del bordo anteriore. Le membrane alari sono completamente brunastre e prive di peluria. Il calcar \u00e8 lungo e robusto. La coda \u00e8 lunga ed inclusa completamente nell'ampio uropatagio.\nBiologia.\nComportamento.\nProbabilmente vive in colonie. Non \u00e8 noto se si rifugia all'interno di alberi o in grotte.\nAlimentazione.\nIn accordo alle somiglianze morfologiche con il genere \"Nyctophilus\", anche questa specie potrebbe nutrirsi di insetti con l'esoscheletro duro, come gli scarafaggi.\nDistribuzione e habitat.\nQuesta specie \u00e8 conosciuta soltanto attraverso 45 femmine catturate nel 1890 da Lamberto Loria presso Kamali ed una femmina catturata nel 2012 presso il villaggio di Oio, entrambe le localit\u00e0 nella Provincia centrale di Papua Nuova Guinea\nVive in boschi di sclerofillo fino a 100 metri di altitudine.\nStato di conservazione.\nLa IUCN Red List classifica \"P.imogene\" come specie in grave pericolo (CR), poich\u00e9 se questa specie ancora esiste, la sua popolazione \u00e8 notevolmente ridotta e il suo areale \u00e8 soggetto ad un continuo declino nell'estensione e nella qualit\u00e0 del proprio habitat.\nLa Societ\u00e0 Zoologica di Londra, in base ad alcuni criteri evolutivi e demografici, la considera una delle 100 specie di mammiferi a maggior rischio di estinzione.\nIl recente ritrovamento di un individuo vivente cancella l'ipotesi che questa specie si sia estinta."}
{"id": "1295518", "revid": "124956607", "url": "https://it.wikipedia.org/wiki?curid=1295518", "title": "Talpa streeti", "text": "La talpa persiana (\"Talpa streeti\" ) \u00e8 un mammifero della famiglia dei Talpidi, endemico del Kurdistan.\nDescrizione.\nLa lunghezza del corpo \u00e8 stimata tra 95 e 180\u00a0mm, quella della coda tra 15 e 34\u00a0mm. Le zampe anteriori sono muscolose e dotate di forti artigli adattati allo scavo, mentre quelle posteriori sono cos\u00ec piccole da essere scarsamente visibili. Il muso \u00e8 lungo e appuntito, gli occhi sono piccoli e nascosti nella pelliccia, le orecchie esterne sono assenti.\nDistribuzione e habitat.\nLa specie \u00e8 nota per un solo individuo, che \u00e8 stato osservato a Hezer Darrak nel Kurdistan iraniano.\nBiologia.\nSi pensa che, come le altre talpe, conduca una vita per lo pi\u00f9 sotterranea, nella rete di gallerie che scava e che si nutra di vermi e larve di insetti. Pu\u00f2 correre all'indietro quasi altrettanto bene che in avanti,\nStatus e conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Talpa streeti\" una delle 100 specie di mammiferi a maggiore rischio di estinzione."}
{"id": "1295520", "revid": "1573940", "url": "https://it.wikipedia.org/wiki?curid=1295520", "title": "Pentalagus furnessi", "text": "Il coniglio di Amami (Pentalagus furnessi (); in giapponese , lett. \u00abconiglio nero selvatico di Amami\u00bb), noto anche come coniglio delle Ryukyu, \u00e8 un coniglio primitivo dal manto scuro presente unicamente ad Amami \u014cshima e a Toku-no-Shima, due piccole isole situate tra l'estremit\u00e0 meridionale di Ky\u016bsh\u016b e Okinawa nella prefettura di Kagoshima (ma in effetti molto pi\u00f9 vicine a Okinawa) in Giappone. Spesso considerato un fossile vivente, il coniglio di Amami \u00e8 l'ultimo rappresentante rimasto di un'antica linea evolutiva di conigli diffusa un tempo nel continente asiatico, ormai estinta altrove e sopravvissuta soltanto su queste due piccole isolette giapponesi.\nDescrizione.\nIl coniglio di Amami \u00e8 caratterizzato da piedi e zampe posteriori brevi, corpo relativamente tozzo e unghie piuttosto grandi e ricurve usate per scavare e, talvolta, arrampicarsi. Le orecchie sono notevolmente pi\u00f9 piccole rispetto a quelle di altre specie di lepri o conigli. Il manto \u00e8 spesso, lanoso e scuro: marrone sulle parti superiori, si fa sempre pi\u00f9 bruno-rossastro sui fianchi. Le unghie, robuste, lunghe e molto forti, sono quasi diritte sulle zampe anteriori e ricurve su quelle posteriori. Anche gli occhi sono piccoli se paragonati a quelli delle specie pi\u00f9 comuni di conigli e lepri. Il peso medio si aggira sui 2,5-2,8 kg.\nDistribuzione e habitat.\nL'habitat ideale per questo coniglio \u00e8 costituito da un'area mista tra foresta primaria e secondaria. Esso sfrutta infatti le foreste primarie per trovare protezione e, grazie alla presenza di miscanto cinese in estate e di ghiande in inverno, nutrimento. Tuttavia, a fini alimentari, approfitta anche dell'elevata densit\u00e0 di piante erbacee perenni che ricoprono il suolo delle foreste secondarie durante differenti periodi dell'anno. Tuttavia, l'habitat ottimale per questa specie \u00e8 costituito da una zona in cui abbia facile accesso ad entrambi i tipi di foresta, primaria e secondaria, senza alcun ostacolo tra essi.\nGrazie alla conta delle pallottole fecali e all'osservazione diretta, \u00e8 stato stimato che rimangano 2000-4800 esemplari ad Amami e 120-300 a Tokuno.\nBiologia.\nIl coniglio di Amami \u00e8 un abitante notturno delle foreste che si riproduce due volte all'anno, tra fine marzo e maggio e tra settembre e dicembre, dando alla luce uno o due piccoli per volta. Durante il giorno, la madre scava una cavit\u00e0 nel terreno per nascondere i suoi piccoli. Di notte, dissotterra l'entrata del rifugio, facendo attenzione alla presenza di possibili predatori (ad esempio serpenti velenosi), e allatta i piccoli, per poi richiudere nuovamente l'ingresso della tana con terra e sostanze vegetali pressate con le zampe anteriori. Questi animali dormono durante il giorno in luoghi ben nascosti, quali caverne. Emettono un richiamo simile a quello di un pika.\nAlimentazione.\nIl coniglio di Amami si nutre di oltre 29 specie di piante, tra cui 17 specie di arbusti e 12 specie di piante erbacee, mangiando soprattutto virgulti, giovani germogli e ghiande. Mangia anche le noci e il cambio di un'ampia variet\u00e0 di specie di piante. \u00c8 stato visto che questa specie mangia inoltre la corteccia che ricopre il fusto delle giovani piante e le gemme di alcune specie di arbusti. Durante l'estate il coniglio di Amami si nutre soprattutto di miscanto cinese, mentre in inverno la sua dieta \u00e8 composta principalmente dalle ghiande degli alberi di \"Lithocarpus\".\nRapporti con l'uomo.\nMinacce.\nPrima del 1921, la caccia e la cattura di esemplari vivi costituirono una delle principali cause della diminuzione del numero di esemplari. Tuttavia, nel 1921, il Giappone dichiar\u00f2 il coniglio di Amami \u00abmonumento naturale\u00bb e le uccisioni vennero di conseguenza vietate. Anni dopo, nel 1963, il suo status pass\u00f2 a \u00abmonumento naturale speciale\u00bb, e cos\u00ec fu interdetta anche la cattura di esemplari vivi.\nLa distruzione dell'habitat, in particolare l'abbattimento delle foreste per ricavare legname e creare terreni agricoli e aree residenziali, costituisce oggi la maggiore limitazione all'aumento della popolazione di questi animali. Dal momento che essi prediligono un habitat comprendente sia foreste primarie che secondarie, non prosperano n\u00e9 nelle aree ricoperte da foreste vergini, n\u00e9 in quelle dove si trovano solamente foreste di seconda ricrescita. Attualmente sono all'opera progetti per costruire campi da golf e resort all'interno dell'habitat dei conigli: nonostante possa sembrare paradossale, questo \u00e8 consentito dalla legge, in quanto i progetti prevedono \u00absolamente\u00bb la modifica dell'ambiente in cui i conigli vivono, non l'uccisione o la cattura deliberata di esemplari.\nIl coniglio di Amami deve inoltre fronteggiare la terribile minaccia causata dai predatori invasivi, una delle principali cause del suo declino. Sull'isola di Amami \u00e8 stata infatti introdotta la mangusta di Giava (\"Herpestes javanicus\") con lo scopo di tenere sotto controllo la popolazione dei serpenti velenosi locali, ma da allora il suo numero \u00e8 aumentato drammaticamente. Questa mangusta, assieme a gatti e cani randagi, \u00e8 responsabile dell'uccisione di un gran numero di conigli.\nConservazione.\nNel luglio del 2008, i guardiaparco di Amami per la conservazione della natura ottennero, grazie ad una fototrappola, la foto di un gatto randagio che stava trasportando il cadavere di un coniglio (ossa e peli di coniglio erano gi\u00e0 stati rinvenuti nelle deiezioni di gatti e cani): questo suscit\u00f2 una polemica tra gli abitanti su quale fosse il modo migliore per tenere sotto controllo gli animali domestici. In una piccola zona dell'isola di Amami, appositamente per proteggere la popolazione di conigli, \u00e8 stato istituito il parco quasi-nazionale di Amami Gunto. Sono stati inoltre fatti alcuni tentativi per ripristinare l'ambiente originario, ma, come abbiamo detto, il coniglio di Amami ha bisogno di un mosaico di foresta primaria e secondaria, e quando una foresta secondaria si trasformer\u00e0, con il tempo, in una foresta primaria, \u00e8 probabile che la specie non vi abiter\u00e0. \u00c8 in corso inoltre la ricerca e il monitoraggio della popolazione per cercare di impedire la sua diminuzione, anche se questo non porta all'aumento degli esemplari.\nPer il futuro si prevedono programmi di conservazione concernenti il ripristino degli habitat e il controllo della popolazione dei predatori. Un buon equilibrio tra foreste primarie e secondarie esiste ancora all'estremit\u00e0 meridionale di Amami, quindi quest'area dotrebbe essere protetta. Limitare gli abbattimenti degli alberi aiuterebbe anche a mantenere una maggiore estensione di foresta disponibile per i conigli, oltre ad evitare di disturbare ulteriormente l'ambiente circostante. Il divieto di costruire strade nella foresta utilizzate per il disboscamento e gli spostamenti proteggerebbe notevolmente il coniglio di Amami, in quanto esse causano la frammentazione della popolazione e degli habitat, distruggono il suo habitat principale e consentono ai predatori un pi\u00f9 facile accesso al cuore delle foreste dove vive la maggior parte della popolazione di conigli. Il controllo della popolazione di manguste e cani e gatti randagi \u00e8 un altro approccio che potrebbe aiutare la ripresa della popolazione di conigli. L'eradicamento delle manguste e dei gatti e cani randagi \u00e8 un'operazione necessaria, cos\u00ec come un maggior controllo degli animali domestici da parte dei abitanti dell'isola.\nIl Lagomorph Specialist Group dell'Unione Internazionale per la Conservazione della Natura propose un piano per la conservazione di questa specie gi\u00e0 nel 1990. Ad Amami-Oshima, nel 1999, venne istituito da parte del Ministero dell'Ambiente il Centro per la Conservazione della Natura di Amami. Nel 2005, inoltre, \u00e8 stato riavviato un programma di eradicazione delle manguste e nel 2004 il coniglio di Amami \u00e8 stato inserito tra le specie in pericolo di estinzione del Giappone."}
{"id": "1295522", "revid": "290948", "url": "https://it.wikipedia.org/wiki?curid=1295522", "title": "Neohylomys hainanensis", "text": "Il gimnuro di Hainan (\"Neohylomys hainanensis\" ) \u00e8 un mammifero della famiglia degli Erinaceidi, endemico della Cina. \u00c8 l'unica specie del genere Neohylomys.\nDescrizione.\nHa larghe orecchie, occhi ben sviluppati e una coda corta e sottile. Il colore della pelliccia pu\u00f2 variare nella zona dorsale tra il grigio e il color ruggine, con una lunga striscia nera al centro del dorso, mentre la zona ventrale \u00e8 grigio pallido o giallina. Orecchie, coda ed estremit\u00e0 delle zampe sono quasi prive di peli.\nLa lunghezza del corpo, testa inclusa \u00e8 tra 120 e 147 mm, quella della coda tra 36 e 44 mm. Il peso pu\u00f2 variare tra 50 e 70 g.\nDistribuzione e habitat.\nIl suo areale \u00e8 ristretto a zone montagnose (anche se \u00e8 stato osservato all'altitudine di 500 m) della parte centro-occidentale dell'isola di Hainan (Cina). L'habitat \u00e8 quello della foresta pluviale.\nBiologia.\nLe abitudini sono poco conosciute. Si credeva che fosse una specie sotterranea, ma oggi si pensa che usi tane come rifugio e non per procurarsi il cibo.\nStatus e conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Hylomys hainanensis\" una delle 100 specie di mammiferi a maggiore rischio di estinzione."}
{"id": "1295523", "revid": "6923", "url": "https://it.wikipedia.org/wiki?curid=1295523", "title": "Frank Popper", "text": "Biografia.\nFu un teorico dell'arte, eminente specialista del rapporto arte-movimento ed arte-tecnologia-partecipazione, professore emerito di estetica e scienze dell'arte all'Universit\u00e9 de Paris VIII, di cui diresse il Dipartimento di Arti Visive dal 1970 al 1983. Insegn\u00f2 all'Universit\u00e0 di Parigi I. Al momento della morte, avvenuta nel 2020 a 102 anni, era membro dell'Institut d'Esth\u00e9tique et des Sciences de l'Art ed Honorary Editor della rivista Leonardo (MIT Press)."}
{"id": "1295525", "revid": "729019", "url": "https://it.wikipedia.org/wiki?curid=1295525", "title": "Rhynchocyon chrysopygus", "text": "Il toporagno elefante dal dorso dorato (\"Rhynchocyon chrysopygus\" - G\u00fcnther, 1881) \u00e8 un mammifero della famiglia dei Macroscelididae.\nDescrizione.\nHa le dimensioni di un piccolo coniglio (circa 28\u00a0cm di lunghezza, esclusa la coda, per circa 500 g di peso) ed \u00e8 ricoperto da una pelliccia bruno-scura tranne che sui quarti posteriori dove assume una colorazione dorata. Presenta un caratteristico muso appuntito.\nBiologia.\n\u00c8 una specie monogama, con abitudini prevalentemente diurne e terricole. Trascorre la notte in tane scavate estemporaneamente e ricoperte di foglie secche.\nSi nutre di piccoli invertebrati con una predilezione per vermi, millepiedi, scarafaggi e termiti che scovano frugando il suolo con il loro lungo naso e scavando buche con le zampe.\nLe femmine, dopo una gestazione di circa 40 giorni danno alla luce un solo piccolo, che trascorre le prime due settimane di vita nascosto nella tana. Trascorso questo periodo divengono in breve tempo indipendenti anche se generalmente rimangono nel territorio dei genitori per altre 5-20 settimane.\nL'aspettativa di vita \u00e8 di 4-5 anni.\nTra i predatori del \"Rhynchocyon chrysopygus\" uccelli rapaci del genere \"Circus\" e alcune specie di serpenti quali \"Dendroaspis polylepis\" e \"Naja melanoleuca\".\nLa specie ha un rapporto di commensalismo con il tordo pettirosso del Natal (\"Cossypha natalensis\") che segue il \"R. chrysopygus\" nutrendosi dei piccoli invertebrati che questi riporta alla luce.\nDistribuzione e habitat.\nQuesta specie \u00e8 endemica del Kenya. \u00c8 distribuita in una serie di piccoli e frammentati appezzamenti di foresta tra Mombasa e il confine con la Somalia.\nStatus e conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Rhynchocyon chrysopygus\" una delle 100 specie di mammiferi a maggiore rischio di estinzione.\nGran parte del suo areale ricade nel territorio del Parco nazionale di Arabuko Sokoke (Kenya)."}
{"id": "1295536", "revid": "767487", "url": "https://it.wikipedia.org/wiki?curid=1295536", "title": "On Target (Fastway)", "text": "On Target \u00e8 il quinto album in studio dei Fastway pubblicato nel 1988 per l'Etichetta discografica Enigma Records."}
{"id": "1295537", "revid": "1776051", "url": "https://it.wikipedia.org/wiki?curid=1295537", "title": "The Wolves Go Hunt Their Prey", "text": "The Wolves Go Hunt Their Prey \u00e8 il terzo album discografico del gruppo musicale tedesco The Vision Bleak, pubblicato nel 2007 dalla Prophecy Productions."}
{"id": "1295540", "revid": "125737734", "url": "https://it.wikipedia.org/wiki?curid=1295540", "title": "Alemagna (azienda)", "text": "Alemagna \u00e8 un marchio del settore alimentare italiano, originariamente appartenente all'omonima azienda alimentare italiana specializzata in dolci fondata da Gioacchino Alemagna a Melegnano (MI)\nnel 1921.\nStoria.\nVenne fondata nel 1921 a Melegnano (Milano) da Gioacchino Alemagna. Nel 1925 apr\u00ec un caff\u00e8 e, nel 1933, un bar con annessa pasticceria in Piazza del Duomo a Milano. Fu per\u00f2 l'apertura dello stabilimento milanese di via Guglielmo Silva, avvenuta nel 1937, a dare una svolta definitiva al gruppo. Il figlio di Gioacchino Alemagna, Alberto, negli anni quaranta e cinquanta continu\u00f2 l'espansione della societ\u00e0 rendendo celebre il marchio della ditta, il duomo di Milano stilizzato (creato dall'artista Giangiacomo Merli) che rendeva esplicito il legame dell'azienda col capoluogo lombardo. Erano i tempi in cui si stava sviluppando un altro celebre marchio, quello della concorrente Motta.\nNegli anni del boom economico italiano, Alemagna apr\u00ec stabilimenti a Cornaredo (Milano) e a Napoli, oltre a vari negozi monomarca in tutta Italia e un cospicuo numero di Autogrill sulle Autostrade grazie ad un accordo stabilito con due aziende alimentari sue rivali, cio\u00e8 la Motta e la piemontese Pavesi, ideatrice dell'iniziativa. Fu anche creata la divisione gelati del gruppo, e furono immesse sul mercato le caramelle Alemagna, operazione effettuata rilevando la licenza per la commercializzazione sul mercato italiano del marchio Charms da una compagnia dolciaria americana, la \"Charms Candy Company\".\nNel 1952 viene costituita a Milano la Finanziaria Alemagna s.p.a., capogruppo delle attivit\u00e0 alimentari della societ\u00e0, ridenominata poi Sinpa-Societ\u00e0 investimenti e partecipazioni nel 1968 e nel 1970 Alemagna s.p.a., anno in cui, a causa della crisi della fine degli anni sessanta, la famiglia Alemagna fu costretta cedere il 50% del pacchetto azionario della societ\u00e0 alla SME, \"holding\" alimentare del gruppo IRI, che aveva gi\u00e0 rilevato nel 1968 il 35% (quota di controllo) del capitale azionario della Motta, la quale poi nel 1976 fuse entrambe le storiche aziende dolciarie milanesi nella Unidal, societ\u00e0 in origine controllata da SME al 58%, dalla famiglia Alemagna al 18%, dagli eredi di Angelo Motta al 6% e per il resto da Bastogi e quotata in borsa; a causa delle ingenti perdite generate, Unidal gi\u00e0 nel 1977 dovette essere sciolta e sostituita dalla Sidalm, societ\u00e0 controllata al 100% da SME.\nAlberto Alemagna cede la sua partecipazione di minoranza ed esce definitivamente dalla gestione della societ\u00e0 (era infatti nel consiglio d'amministrazione di Unidal) nata sulle ceneri dell'ormai ex azienda di famiglia. A seguito dell'operazione, SME scorpora da Sidalm le attivit\u00e0 del comparto gelati di Motta e Alemagna e le ingloba nell'Italgel. Nel 1986, dopo lo scioglimento della Sidalm, il marchio Alemagna viene incorporato da SME insieme alle altre controllate Motta e Pavesi nell'Alivar, che diviene cos\u00ec l'unica societ\u00e0 titolare dei marchi di propriet\u00e0 dell'intero comparto dolciario della stessa \"holding\" alimentare pubblica.\nNel 1990, dopo lo scioglimento anche dell'Alivar, i marchi Alemagna e Motta vengono incorporati nel neocostituito Gruppo Dolciario Italiano, societ\u00e0 appositamente creata da SME per gestire le attivit\u00e0 del comparto dei prodotti dolciari a consumo festivo. Nel 1993, in ambito di totale privatizzazione della SME, il Gruppo Dolciario Italiano viene ceduto, insieme ad Italgel, alla multinazionale svizzera del settore alimentare Nestl\u00e9. Infine il marchio Alemagna viene ceduto da Nestl\u00e8 nel 2009 alla industria dolciaria italiana Bauli. Il ramo di produzione di \"brioches\" e pasticceria surgelata da bar a marchio Alemagna \u00e8 invece dal 2016 di propriet\u00e0 di Froneri, ereditato dalla precedente gestione della multinazionale svizzera al momento della cessione da parte di quest'ultima delle sue attivit\u00e0 nel ramo al freddo al gruppo inglese, nato da una \"joint venture\" tra R&amp;R e Nestl\u00e9 stessa.\nSituazione attuale.\nNel 2007 i nipoti di Alberto Alemagna, Tancredi e Alberto, hanno fondato a Milano la societ\u00e0 T'a Milano, che produce cioccolato e alimenti di pasticceria avvalendosi del ricettario storico Alemagna."}
{"id": "1295543", "revid": "5677", "url": "https://it.wikipedia.org/wiki?curid=1295543", "title": "Licenza BSD", "text": ""}
{"id": "1295546", "revid": "1393243", "url": "https://it.wikipedia.org/wiki?curid=1295546", "title": "Ted Raimi", "text": "Biografia.\nGli inizi.\nTed \u00e8 il minore dei fratelli Sam Raimi e Ivan Raimi. Ted \u00e8 nato a Detroit in Michigan da Leonard Ronald Raimi, proprietario di un negozio di arredamenti, e da Celia Barbara Abrams, titolare di un negozio di biancheria intima. Quando era giovane, Bruce Campbell \u00e8 stato il suo babysitter. Studi\u00f2 alla University of Michigan, alla New York University e infine alla University of Detroit prima della laurea. Ha iniziato a recitare nei film girati in Super 8 dal fratello Sam.\nRaimi ha avuto anche un piccolo cameo nel film di John Woo \"Hard Target - Senza Tregua\" con protagonista Jean-Claude Van Damme.\nCarriera.\nI suoi ruoli pi\u00f9 importanti comprendono molti film di suo fratello Sam, inclusi \"La casa\", \"La casa 2\", \"L'armata delle tenebre\", \"Darkman\", la saga di \"Spider-Man\", \"Il grande e potente Oz\" e nel film horror \"The Grudge\".\nPer lui partecipazioni anche nella serie televisiva \"Xena - Principessa guerriera\", nei panni di Corilo, in \"Ash vs Evil Dead\", nei panni di Chet Kaminski e nell'ottavo episodio della quarta stagione di \"Supernatural\".\n\u00c8 apparso negli episodi \"La taglia\" e \"Fame\" della serie televisiva \"La spada della verit\u00e0 e Variazioni e Relazioni\" della serie televisiva \"I segreti di Twin Peaks.\""}
{"id": "1295549", "revid": "767487", "url": "https://it.wikipedia.org/wiki?curid=1295549", "title": "Bad Bad Girls", "text": "Bad Bad Girls \u00e8 il sesto album in studio dei Fastway pubblicato nel 1990 per l'Etichetta discografica Enigma Records."}
{"id": "1295552", "revid": "2110845", "url": "https://it.wikipedia.org/wiki?curid=1295552", "title": "David Cooper (psichiatra)", "text": "Biografia.\nLaureato presso l'Universit\u00e0 di Citt\u00e0 del Capo nel 1955, si trasfer\u00ec a Londra, dove lavor\u00f2 in numerosi ospedali e diresse un'unit\u00e0 sperimentale per giovani schizofrenici chiamata Villa 21. Nel 1965, fu coinvolto insieme a Laing e altri nel consolidare la \"Philadelphia Association\". \"Marxista esistenziale\", lasci\u00f2 la Philadelphia Association negli anni settanta a causa dei suoi disaccordi con i crescenti interessi allo spiritualismo nella politica dell'associazione."}
{"id": "1295555", "revid": "446353", "url": "https://it.wikipedia.org/wiki?curid=1295555", "title": "USS Constellation (1797)", "text": "La USS \"Constellation\" fu una fregata da 38 cannoni, di propriet\u00e0 della United States Navy. Essa si distinse per aver fatto parte della classe delle prime sei fregate della US Navy ordinate nel 1794 e la prima a veleggiare con la bandiera della gi\u00e0 nominata Marina.\nL'originale \"USS Constellation\" venne costruita nel 1797 da Joshua Humphreys e demolita nel 1853 al Gosport Navy Yard di Norfolk, Virginia. La citt\u00e0 di Baltimora ne costru\u00ec una seconda nel 1854 e solo nel 1991 si \u00e8 potuto affermare che furono costruite due navi diverse.\nStoria.\nIl 27 marzo 1794 il Congresso degli Stati Uniti var\u00f2 il Naval Act del 1794, in cui vi era l'ordine per la costruzione delle prime fregate della United States Navy: le fregate USS \"Chesapeake\", USS \"Congress\", USS \"Constellation\", USS \"Constitution\", USS \"President\", e USS \"United States\". La \"Constellation\" fu la prima ad essere commissionata.\nLa \"Constellation\" fu costruita ai cantieri Harris Creek Shipyard di Baltimora e varata il 7 settembre 1797.\nPartecip\u00f2 alla quasi-guerra contro la Francia rivoluzionaria e alla prima guerra barbaresca."}
{"id": "1295556", "revid": "436907", "url": "https://it.wikipedia.org/wiki?curid=1295556", "title": "Discografia dei Lacuna Coil", "text": "La discografia dei Lacuna Coil, gruppo musicale metal italiano, \u00e8 costituita da nove album in studio, due EP e venticinque singoli, pubblicati tra il 1998 e il 2021.\nColonna sonora.\nFilm che contengono brani dei Lacuna Coil nella colonna sonora"}
{"id": "1295557", "revid": "174852", "url": "https://it.wikipedia.org/wiki?curid=1295557", "title": "Debbie Rockt", "text": ""}
{"id": "1295558", "revid": "767487", "url": "https://it.wikipedia.org/wiki?curid=1295558", "title": "On Target Reworked", "text": "On Target Reworked \u00e8 il settimo album in studio dei Fastway pubblicato nel 1998 per l'Etichetta discografica Receiver Records."}
{"id": "1295559", "revid": "767487", "url": "https://it.wikipedia.org/wiki?curid=1295559", "title": "The Missing", "text": "The Missing \u00e8 un film del 2003 diretto da Ron Howard.\nTrama.\nNuovo Messico, 1885. Maggie deve lavorare sodo per mantenere le sue due figlie, l'adolescente Lilly e la piccola Dot. Si guadagna da vivere facendo la \"guaritrice\". Infatti, con le due figlie e l'aiuto di due uomini, oltre a portare avanti il ranch conduce una sorta di infermeria/pronto soccorso che ha una certa notoriet\u00e0 nella zona.\nUn giorno si presenta bisognoso di cure un uomo dai curiosi atteggiamenti e abiti indiani. Si tratta di Jones, il padre della donna, tornato a casa dopo anni trascorsi non si sa bene dove e come. Maggie, che da piccola ha sofferto per essere stata abbandonata da lui, lo respinge, e dopo averlo curato lo manda via.\nSubito dopo, mentre erano in viaggio per andare in citt\u00e0, vengono uccisi il suo compagno, l'altro uomo e rapita la figlia maggiore Lilly. La piccola Dot \u00e8 l'unica testimone, mentre Maggie non perde tempo e va a cercare aiuto in citt\u00e0. Qui scopre che \u00e8 l'esercito ad occuparsi di questa banda che ha gi\u00e0 mietuto altre vittime. In citt\u00e0 c'\u00e8 anche suo padre, che ha passato la notte in prigione per ubriachezza, e che ora sembra l'unico al quale lei possa chiedere aiuto. Lui si offre di aiutarla e le spiega che un gruppo di sbandati dell'esercito, compresi alcuni indiani, con a capo una sorta di stregone indiano, un brujo, rapiscono giovani ragazze, seminando morte e terrore, per poi rivenderle in Messico come prostitute. Dunque, mentre l'esercito ha ben altre cose a cui pensare, raggiungere e liberare Lilly sar\u00e0 cosa durissima, specie dovendo viaggiare con una bambina, la determinatissima Dot, che Maggie decide di portare con s\u00e9 ovunque.\nCon l'aiuto di alcuni indiani Chiricahua, Jones raggiunge la banda ma fallisce i due primi tentativi di liberare Lilly e le altre sette ragazze prigioniere. Durante il primo tentativo, Maggie perde una spazzola per capelli che il brujo user\u00e0 in un rituale per infliggerle delle sofferenze, ma il rituale viene contrastato dalle preghiere indiane di Jones e dei due Chiricahua e dalla lettura della Bibbia fatta dalla piccola Dot. Ma al terzo tentativo, spinto dalla ferma volont\u00e0 della figlia, sacrificando la sua stessa vita, uccide il malvagio stregone indiano dando via libera a sua nipote e alle altre ragazze.\nAccoglienza.\nIl film ha avuto un'accoglienza tiepida, sia dalla critica che dal pubblico. Commercialmente il film \u00e8 risultato un flop, incassando complessivamente 38,4 milioni di dollari, a fronte di un investimento di 60 milioni."}
{"id": "1295561", "revid": "153389", "url": "https://it.wikipedia.org/wiki?curid=1295561", "title": "Molluscum contagiosum", "text": ""}
{"id": "1295563", "revid": "125604661", "url": "https://it.wikipedia.org/wiki?curid=1295563", "title": "Performance (album)", "text": "PerForMance \u00e8 il quarto album dal vivo del gruppo musicale italiano Premiata Forneria Marconi, pubblicato nell'aprile 1982 dalla Numero Uno.\nIl disco.\nContiene una selezione di brani registrati durante il tour in supporto all'album \"Come ti va in riva alla citt\u00e0\"."}
{"id": "1295565", "revid": "124656841", "url": "https://it.wikipedia.org/wiki?curid=1295565", "title": "W\u0142adys\u0142aw Sikorski", "text": "Biografia.\nNato nella regione della Galizia, allora parte dell'Impero austro-ungarico, compie i suoi studi a Leopoli dove si laurea in ingegneria presso il Politecnico. Successivamente si arruola per un anno nell'esercito austro-ungarico, dove consegue il titolo di ufficiale nella riserva. Nel 1909 sposa Olga Helena Zubczewska.\nNel 1907 aderisce al Partito Socialista Polacco, allora clandestino, dove incontra J\u00f3zef Pi\u0142sudski e partecipa alla nascita di alcuni gruppi armati per l'indipendenza polacca. Nel 1916 cura il reclutamento della Legione polacca a Cracovia.\nCon l'indipendenza polacca nel 1918 diviene uno degli ufficiali pi\u00f9 importanti del neocostituito esercito, distinguendosi nelle guerre con la Lituania, l'Ucraina e, soprattutto, nella Guerra russo-polacca, in cui sar\u00e0 tra i protagonisti della Battaglia di Varsavia e del cosiddetto \"Miracolo della Vistola\".\nComandante in capo dell'esercito polacco dall'aprile 1921, diventa Primo ministro dal dicembre 1922 al maggio 1923, impegnandosi per il riconoscimento della neonata repubblica e nella cooperazione con la Societ\u00e0 delle Nazioni. Sar\u00e0 Ministro della Difesa nel governo di W\u0142adys\u0142aw Grabski (1924-1925).\nConvinto democratico, si manterr\u00e0 neutrale durante il golpe di Pi\u0142sudski del 1926, diventandone in seguito un oppositore (sar\u00e0 allontanato dal servizio nel 1928). In esilio a Parigi (dove svilupper\u00e0 gli studi militari: sar\u00e0 tra i pochissimi che prevedettero la nuova tecnica tedesca della \"guerra lampo\"), unitosi all'opposizione a Pi\u0142sudski, ritorna in Polonia nel 1938.\nRifiutato il comando delle forze armate polacche nel 1939, il 30 settembre dello stesso anno, riunitosi a Parigi con W\u0142adys\u0142aw Raczkiewicz e Stanis\u0142aw Miko\u0142ajczyk, diventa Primo Ministro del Governo in esilio della Polonia e, dal 7 novembre, anche Comandante in capo e Ispettore Generale delle forze armate polacche. Il governo, riconosciuto dagli Alleati, disponeva delle significative risorse militari della Marina polacca (rifugiatasi in Gran Bretagna) e di ben 84.000 soldati nella Brigata Indipendente Polacca Carpatica nella Siria francese e, soprattutto, nella difesa della Francia.\nCon la caduta della Francia, nel 1940, rifiuta l'offerta di capitolazione ai tedeschi propostagli da Philippe P\u00e9tain e si rifugia in Svizzera. Il 19 giugno 1940 incontra Winston Churchill, sviluppando uno strettissimo rapporto di collaborazione col Regno Unito che porter\u00e0 i piloti polacchi ad avere una parte importantissima nella Battaglia d'Inghilterra, continuando la fanteria a svolgere notevoli compiti in Gran Bretagna e nel Medio Oriente.\nCon l'aggressione tedesca all'Unione Sovietica (giugno 1941) lo scenario politico-militare cambia radicalmente. Su pressioni del Ministro degli Esteri inglese Anthony Eden il Governo polacco in esilio avvia trattative con Stalin, che porteranno alla denuncia del contenuto del Patto Molotov-Ribbentrop ed alla liberazione dei prigionieri di guerra polacchi, che andranno a rafforzare il contingente di W\u0142adys\u0142aw Anders nel Medio Oriente. Divenuto presto cosciente dei diversi piani che Stalin aveva per la Polonia, si spese presso i governi britannico ed americano affinch\u00e9 intervenissero presso i sovietici.\nLe relazioni col governo sovietico precipitarono dopo la scoperta, nel 1943, del Massacro di Katyn'. I sovietici crearono, riconobbero e sostennero un'autorit\u00e0 politica costituita da organizzazioni e da personalit\u00e0 a loro favorevoli, guidata da Wanda Wasilewska e, militarmente, dal generale Zygmunt Berling, in contrapposizione al governo di Sikorski.\nNel luglio del 1943 l'aereo su cui viaggiava, di ritorno dal Medio Oriente (dove era andato a visitare i contingenti militari polacchi l\u00ec schierati), precipit\u00f2 a causa di un incidente presso Gibilterra.\nLe sue spoglie, inizialmente deposte nel cimitero di Newark-on-Trent, furono nel 1993 traslate nel Castello del Wawel a Cracovia."}
{"id": "1295566", "revid": "729019", "url": "https://it.wikipedia.org/wiki?curid=1295566", "title": "Tioman", "text": "Tioman, chiamata localmente Pulau Tioman, \u00e8 un'isola situata a una quarantina di chilometri dalla costa orientale della Malesia peninsulare, nello stato di Pahang. \u00c8 lunga circa 20 chilometri e larga 11. Sono presenti su Tioman 8 villaggi principali, raggiungibili in barca. Il pi\u00f9 grande e popolato \u00e8 Kampung Tekek, nella parte settentrionale dell'isola. Un'unica strada asfaltata collega il minuscolo aeroporto all'hotel Berjaya. Le altre parti dell'isola sono attraversate da piccoli sentieri. La maggior parte del territorio \u00e8 disabitato e coperto da una densa foresta pluviale.\nStoria.\nConosciuta fin dall'antichit\u00e0, l'isola di Tioman viene menzionata nel diario di bordo di una nave di commercianti arabi, pi\u00f9 di 2000 anni fa. Essi scrissero che l'isola consentiva un buon attracco per le navi e disponeva di sorgenti di acqua dolce. Le due montagne che si ergono a sud dell'isola, denominate \"Orecchie d'Asino\", hanno costituito un punto di riferimento per i naviganti che solcavano quel tratto di mare.\nDurante gli ultimi mille anni, Tioman \u00e8 stata un importante punto di attracco sia per i pescherecci, sia per i mercantili cinesi, arabi ed europei, che potevano trovarvi legname e sorgenti di acqua fresca.\nNel novembre 1890 vi mor\u00ec Marie-Charles David de Mayrena, avventuriero francese che si era proclamato re di Sedang (1888-1890), che era situato nel Vietnam centrale.\nNel corso della Seconda guerra mondiale, l'isola ha offerto rifugio sia alle navi inglesi, sia a quelle giapponesi. Nei suoi fondali sono presenti numerosi relitti, fra cui spiccano quelli degli incrociatori inglesi \"HMS Repulse\" e \"HMS Prince of Wales\".\nLe bellissime spiagge di Tioman hanno fatto da scenario ai film musicali South Pacific e Bali Hai, entrambi girati nel 1958.\nLa popolazione residente \u00e8 al 100% di provenienza malese e di religione islamica.\nUna leggenda.\nUna bellissima principessa-drago volava dalla Cina verso Singapore, per andare a far visita al suo principe. Lungo il tragitto, decise di tuffarsi nelle acque cristalline del mare per cercare ristoro. Rapita dalla bellezza del luogo, la principessa decise di interrompere il suo viaggio. Si trasform\u00f2 in isola e si impegn\u00f2 ad offrire riparo e accoglienza ai viandanti.\nFauna.\nLa fauna terrestre \u00e8 ricca e sostanzialmente diversa da quella presente sulla penisola malese. Si trovano molte specie di lucertole, macachi, scoiattoli volanti e varani; questi ultimi vivono indisturbati anche in prossimit\u00e0 delle abitazioni. Il ruscello che attraversa il villaggio di Kampong Salang \u00e8 popolato da un gran numero di questi grandi e innocui rettili.\nLe acque di Tioman sono ricchissime di pesci, anche grazie alla presenza della barriera corallina. Possono tuttavia risultare insidiose per i bagnanti a causa dell'abbondanza di ricci di mare e di meduse di grandi dimensioni, soprattutto nei pressi di Kampong Joara.\nTurismo e ambiente.\nPur essendo considerata una delle pi\u00f9 belle isole del mondo, Tioman non \u00e8 ancora dominata dal turismo organizzato e la maggior parte delle attivit\u00e0 sono gestite da famiglie locali. Pochissime sono le strutture alberghiere di livello internazionale e si respira ancora un'atmosfera da turismo d'altri tempi. La parte Nord dell'isola \u00e8 la pi\u00f9 vivace: a Kampong Salang sono presenti ristorantini sulla spiaggia, negozietti e alcuni diving center. Sono tuttavia previsti cospicui investimenti economici per il rilancio turistico di Tioman. In particolare, \u00e8 previsto l'allargamento del villaggio di Kampong Tekek, la realizzazione di un porto per gli yacht e di un molo lungo circa 175 metri. Inoltre \u00e8 in fase di costruzione una strada che collegher\u00e0 Kampong Tekek a Kampong Joara e che al momento \u00e8 percorribile da veicoli fuoristrada. La realizzazione di un nuovo aeroporto distrugger\u00e0 inoltre un vasto tratto di barriera corallina. Questi progetti, che rischiano di compromettere per sempre il delicato equilibrio ambientale dell'isola, vedono una netta opposizione da parte delle organizzazioni ecologiste. La Malaysian Nature Society e il WWF-Malaysia sostengono che la sua attuazione rappresenterebbe un disastro per l'isola e per l'ambiente marino circostante.\nAl momento Tioman pu\u00f2 essere raggiunta in traghetto da Mersing e Tanjung Gemuk, oppure con un piccolo quadrimotore a elica da 50 posti della Berjaya Air da Singapore e da Kuala Lumpur (Subang Airport)"}
{"id": "1295569", "revid": "174852", "url": "https://it.wikipedia.org/wiki?curid=1295569", "title": "Guandao", "text": ""}
{"id": "1295575", "revid": "1543377", "url": "https://it.wikipedia.org/wiki?curid=1295575", "title": "Compatibilit\u00e0 tra licenze", "text": "La compatibilit\u00e0 tra licenze, In informatica, si riferisce al problema che si verifica quando si combina il codice sorgente di due o pi\u00f9 programmi coperti da licenze per il software. In particolare si fa riferimento ai pacchetti software, che contengono clausole in contrasto tra loro tali da rendere impossibile la creazione di nuovi programmi.\nTipologie.\n\u00c8 possibile suddividere due tipologie di problematiche:\nTra programmi pubblicati con licenze proprietarie e licenze libere.\nNon sempre le licenze proprietarie e quelle open vanno in contrasto tra loro, a volte possono convivere.\nCome ad esempio con la famiglia di licenze BSD che consentono la redistribuzione del software anche in forma proprietaria, purch\u00e9 venga attribuita la paternit\u00e0 all'autore e si rispetti la regolamentazione indicata in essa.\nTutto ci\u00f2 non \u00e8 invece possibile con le licenze GPL, le quali sono coperte da una licenza copyleft forte, che prevede che un'opera frutto di una combinazione di codici distinti debba essere pubblicata necessariamente sotto licenza GPL.\nUna via di mezzo vale per le licenze MPL che permettono di creare opere derivate miste, quindi anche con licenza proprietaria, purch\u00e9 ci stia una scrittura di codice in moduli, dove i moduli con licenza open e quelli proprietari rimangano separati.\nTra due o pi\u00f9 programmi pubblicati con licenze libere.\nLa compatibilit\u00e0 tra software open non \u00e8 sempre garantita, a causa delle diverse clausole presenti nelle licenze libere. Perci\u00f2 bisogna tener conto in contemporanea dei termini previsti dalle licenze utilizzate.\nDegli esempi di incompatibilit\u00e0 si hanno con le prime licenze Apache 1.1 e BSD non modificata, le quali non sono compatibili con le licenze GPL. Invece non sorgono problemi di compatibilit\u00e0 tra le licenze GPL e Apache 2.0, MPL 2.0, LGPL e la versione modificata di BSD (senza la clausola pubblicitaria).\nL'esistenza di un gran numero di licenze complica il problema, poich\u00e9 ciascuna possiede clausole differenti. A proposito di questo sia l'Open Source Initiative che la Free Software Foundation hanno scoraggiato la creazione di nuove licenze a favore di quelle pi\u00f9 in uso.\nIn molti spingono con forza perch\u00e9 gli sviluppatori di software open source usino solo licenze GPL-compatibili, anche perch\u00e9 la GPL \u00e8 di gran lunga la pi\u00f9 importante licenza open source (circa il 68% del software libero la usa e la successiva licenza pi\u00f9 importante \u00e8 al 6%, secondo le statistiche di Freshmeat)."}
{"id": "1295576", "revid": "188323", "url": "https://it.wikipedia.org/wiki?curid=1295576", "title": "Aspirazione (macchine)", "text": ""}
{"id": "1295579", "revid": "466539", "url": "https://it.wikipedia.org/wiki?curid=1295579", "title": "Acciaierie di Cornigliano", "text": "Le Acciaierie di Cornigliano sono un complesso siderurgico di Genova, sito nell'omonimo quartiere. Venne controllato prima dall\u2019Ansaldo, dalla Finsider e dal Gruppo Riva tramite l'ILVA. Dal 2018 lo stabilimento \u00e8 di propriet\u00e0 di ArcelorMittal Italia che ha rilevato l'ILVA. Nel 2020 sta passando al statale Invitalia.\nStoria.\nLe acciaierie e fonderie Ansaldo di Campi.\nA Campi l\u2019Ansaldo nel 1897 acquisisce un\u2019officina siderurgica, della \"Societ\u00e0 Italiana Delta\", e successivamente a partire dal 1902 al 1912 prima Ferdinando Maria Perrone divenuto proprietario dell\u2019Ansaldo e poi i suoi figli ampliano l\u2019impianto con nuove attrezzature, capannoni e magazzini allargandosi a macchia d\u2019olio su tutto il territorio della bassa Val Polcevera. Il disegno di Ferdinando Maria Perrone era di poter controllare tutti i processi produttivi legati alle trasformazioni del materiale ferroso: dallo scavo del carbone (miniere e stabilimento di Cogne) alla realizzazione dell\u2019acciaio per la produzione dei prodotti finiti. In essi l\u2019Ansaldo produrr\u00e0, nel tempo, dalle locomotive alle automobili, dalle macchine fotografiche alle turbine a vapore, dai proiettili di artiglieria alle strutture necessarie alla realizzazione delle grandi navi da guerra e passeggeri.\nIl nuovo stabilimento Ansaldo fu attrezzato con magli e presse di varie dimensioni. Nei primi anni Dieci una grande pressa da 8.000 ton era stata installata, ma si rese necessaria una macchina ancora pi\u00f9 potente per produrre fucinati di grandi dimensioni e corazze navali, quali la crescente industrializzazione del paese richiedeva. Cos\u00ec il 1\u00ba aprile 1913 Ansaldo, dopo una gara fra i possibili fornitori per una grande pressa, ordina alla Soc. Haniel &amp; Lueg di D\u0171sseldorf \u201cuna pressa idraulica a fucinare e sagomare da 12.000 tonnellate di pressione con 520 atmosfere, al prezzo di Lit. 730.000\u201d.\nAncora nello stesso mese di aprile, in accordo con il fornitore, Ansaldo modifica l\u2019ordine sostituendo \u201cuna pressa a sagomare di 12.000 ton\u201d alla pressa a fucinare e sagomare oggetto del contratto precedente. Con tale modifica la macchina cambia completamente aspetto e dimensioni ed il prezzo scende a Lit.496.000. La nuova macchina \u00e8, infatti, pi\u00f9 semplice della precedente: nella prima l\u2019equipaggio premente scende dall\u2019alto e deve essere richiamato con pistoni ausiliari, nella seconda invece sale dal basso e pu\u00f2 discendere per gravit\u00e0, avendo quindi un circuito idraulico meno complesso.\nLa nuova pressa ha una considerevole distanza fra le colonne, per consentire la raddrizzatura a caldo di grandi e spesse corazze navali. La traversa superiore \u00e8 registrabile in altezza con un congegno elettromeccanico. Quella inferiore \u00e8 spinta verso l\u2019alto da due enormi pistoni alimentati dall\u2019acqua in pressione. La potenza \u00e8 sempre \u201c12.000 tonnellate di pressione con 520 atmosfere\u201d. Questa dicitura fu voluta espressamente dall'ing. Perrone, direttore generale, che in un appunto a mano sulla minuta dell\u2019ordine scrive: \u201cil fornitore prende atto del desiderio della ditta Ansaldo che sia cambiata l\u2019intestazione dei piani mettendo su tutti l\u2019indicazione della potenza di 15.000 ton\u201d. La pressa quindi, presumibilmente per motivi di pubblicit\u00e0, sar\u00e0 chiamata da 15.000 ton anche se nella realt\u00e0 non lo era. Contestualmente venne ordinato un carroponte di potenza adeguata ai grandi pezzi che si sarebbero lavorati sulla pressa, le parti accessorie, le opere edili con fondazioni che arrivarono a 7 metri di profondit\u00e0 rispetto al piano d\u2019officina. La pressa venne consegnata nei tempi contrattuali e messa in funzione definitivamente a inizio 1915.\nLa pressa lavor\u00f2 per decenni a forgiare, sagomare, spianare grandi pezzi del peso di decine di tonnellate, per ricavare assi portaelica, corazze per navi, casse e rotori per turbine, dritti di prora e di poppa, assi del timone, e fu operativa fino alla fine degli anni Ottanta. In tutta Italia non ci fu altra pressa pi\u00f9 potente per lungo tempo; solo nel 1935 le Acciaierie di Terni installarono una pressa della stessa potenza: 12.000 ton.\nSIAC.\nLa societ\u00e0 nasce nel 1934 con il nome di \"Societ\u00e0 Italiana Acciaierie di Cornigliano\" (\"SIAC\") con l'obbiettivo di raggruppare e razionalizzare le attivit\u00e0 siderurgiche dell'Ansaldo, avviate sin dal 1898 e incentrate negli stabilimenti di Campi (Genova).\nNello stesso anno la societ\u00e0 pass\u00f2 sotto il controllo dell'IRI.\nNel 1938 l'intero pacchetto azionario era in possesso della Finsider; Nel 1938 la SIAC su impulso di Agostino Rocca e Oscar Sinigaglia progetta un nuovo grande impianto siderurgico a ciclo integrale di cui viene avviata nell'anno successivo la costruzione dello stabilimento nel quartiere di Cornigliano vicino al mare che, dopo le distruzioni della seconda guerra mondiale, fu dedicato a Oscar Sinigaglia. Terminato nel 1942 non entrer\u00e0 mai in funzione poich\u00e9 dopo l'armistizio verr\u00e0 smontato dalle truppe tedesche presenti in citt\u00e0 e trasferito in Germania.\nNel 1950, dopo l\u2019azione di recupero degli impianti asportati dai tedeschi, la SIAC riavvia le attivit\u00e0 per la ricostruzione e l\u2019ampliamento che nel 1951 vengono affidate alla \"Cornigliano Societ\u00e0 per Costruzione Impianti Industriali\". Costituita nel 1948 nell\u2019ambito Finsider questa societ\u00e0, con atto di apporto del 9 ottobre 1951, rileva lo stabilimento che verr\u00e0 poi intitolato ad Oscar Sinigaglia assumendo la denominazione sociale di Cornigliano S.p.A.\nIl dopoguerra.\nNel 1953 entra in funzione la nuova acciaieria a ciclo integrale di Cornigliano. La ricostruzione nel dopoguerra dello \"stabilimento Oscar Sinigaglia\" permise a Genova di diventare un polo di attrazione per i lavoratori di tutta Italia, in particolar modo dal Sud. Per l'edificazione dello stabilimento e del vicino aeroporto di Sestri Ponente si dovette abbattere il 14 aprile 1951 lo storico Castello Raggio. Il riempimento delle aree a mare su cui sorsero gli stabilimenti e il contiguo Aeroporto di Genova-Sestri venne realizzato dalla ditta Berta Autotrasporti che si avvalse di automezzi militari come Mack M123 e AEC Matador acquistati dall'Esercito americano e riconvertiti a civile. Conclusa la fase di riempimento Berta Autotrasporti procedette con il trasporto in loco degli enormi altiforni come carichi eccezionali e della maggior parte dei materiali necessari alla realizzazione degli stabilimenti.\nTerminata la costruzione, Berta Autotrasporti diventer\u00e0 partner principale delle Acciaierie di Cornigliano fino al primo decennio degli Anni 2000, assistendo anche al cambio di denominazione in Italsider prima e in Ilva successivamente, trasportando ogni loro prodotto in qualsiasi parte del Nord Italia, grazie a contratti in esclusiva. Berta Autotrasporti si \u00e8 rivelata fondamentale per la realizzazione della Societ\u00e0, anche potendo vantare un parco automezzi in grado di poter movimentare coils, lamiere, cilindri, lingottiere, siviere e qualsiasi prodotto dello stabilimento in genere, sia per tipologia che per volumi di merci trasportate. \nNel 1958 le acciaierie occupano un'area di 1.000.000 di m2 (di cui 2/3 strappati al mare), con una propria rete ferroviaria e molo attrezzato per lo scarico delle materie prime; constano di una cokeria a tre batterie, due alti forni, cinque forni Martin, oltre ai laminatoi e ad una linea di stagnatura elettrolitica. La produzione ha superato le 500.000 t di coke, 600.000 t di ghisa, 1.000.000 di t di acciaio; poco inferiore a 1.000.000 di t quella dei laminati. Le esportazioni hanno superato le 150.000 tonnellate.\nLa fusione in Italsider.\nNel 1961 l'azienda si fonde in \"ILVA - Alti Forni e Acciaierie d'Italia\" che assume la denominazione sociale di \"Italsider Alti Forni e Acciaierie Riunite ILVA e Cornigliano\" (solo \"Italsider\" nel 1964).\nNell'arco di quattro anni (1980-1984) assume la denominazione di \"Laminatoi di Calabria SpA\" e cambia sede, trasferita a Gioia Tauro, viene fusa in \"Siderlaminati SpA\" in seguito ridenominata in \"Laminatoi di Calabria\", cambia nuovamente ragione sociale divenendo \"COGEA - Consorzio Genovese Acciaio SpA\" e torna ad avere la sede a Genova.\nLa privatizzazione.\nNel 1986 la Finsider (azionista di maggioranza tramite Italsider) si rivolge agli industriali siderurgici privati per privatizzare la societ\u00e0 che nel 1988 viene rilevata dal Gruppo Riva e cambia nome in \"Acciaierie di Cornigliano\".\nNel 1989 Il gruppo Riva dismette l\u2019acciaieria di Campi. Al momento della chiusura, nel 1989, gli stabilimenti davano lavoro a circa 1200 persone ed avevano una capacit\u00e0 produttiva di 90.000 tonnellate di lamiere.. Le sue produzioni vengono trasferite a Taranto mentre rimane in funzione l\u2019Italsider di Cornigliano.\nNel 2002 viene chiusa la cokeria e nel luglio del 2005 si raggiunge un\u2019intesa tra propriet\u00e0 e istituzioni, ratificata nella firma a ottobre 2005 degli accordi. In conseguenza dell\u2019intesa tra il Gruppo Riva e le istituzioni, viene interamente dismessa la produzione a caldo (l\u2019ultima colata \u00e8 del 29 luglio 2005), e aree per circa vengono restituite alle istituzioni pubbliche. Tuttavia, viene interamente salvaguardata l\u2019occupazione (circa 3.000 addetti diretti, oltre l\u2019indotto), attraverso un piano industriale che potenzia le attivit\u00e0 \u201ca freddo\u201d e che, in attesa dei nuovi impianti, prevede, per un periodo di tre anni, l\u2019impiego dei circa 650 lavoratori posti in cassa integrazione in progetti di pubblica utilit\u00e0 promossi dagli Enti locali (tutela del verde, manutenzioni e altro). \u00c8 un raro esempio di impresa privata (il gruppo Riva \u00e8 uno dei principali gruppi industriali italiani e il sesto produttore mondiale di acciaio) che viene trasformata (e in parte dismessa) per una finalit\u00e0 di riqualificazione ambientale.\nNel giugno 2016 \u00e8 entrata in funzione la nuova linea di Zincatura 5 con una capacit\u00e0 produttiva di 450.000 tonnellate all'anno. Attualmente (2019) lo stabilimento di Genova cura la verticalizzazione dei prodotti a caldo provenienti da Taranto, il solo in Italia del gruppo capace di produrre banda stagnata e cromata elettrolitica, ed occupa oltre mille dipendenti diretti.\nTeatro di fabbrica.\nNel 1958 venne inaugurato il teatro dell'acciaieria. Per l'occasione Eduardo De Filippo rappresent\u00f2 \"L'opera del pupo\", seguito dalla farsa \"Pulcinella vedovo e disgraziato, padre severo di una figlia nubile\" di Antonio Petito.\nLa stagione regolare del teatro era affidata a due compagnie, in parte costituite da dipendenti dell'azienda, una per il teatro italiano e una per il teatro dialettale. Ognuna allestiva quattro o cinque spettacoli all'anno. Inoltre veniva ospitato qualche spettacolo del teatro stabile di Genova.\nNel 1960, con l'incorporazione della Cornigliano nell'Italsider, il teatro ricevette ulteriore impulso.\nArchivio.\nL'archivio delle Acciaierie di Cornigliano \u00e8 confluito nella raccolta di documentazione della Fondazione Ansaldo."}
{"id": "1295582", "revid": "848247", "url": "https://it.wikipedia.org/wiki?curid=1295582", "title": "Amalia Guglielminetti", "text": "Biografia.\nAmalia, che ebbe due sorelle, Emma ed Erminia, e un fratello, Ernesto, nacque da Pietro Guglielminetti e da Felicita Lavezzato; il bisnonno Pietro Guglielminetti si era trasferito da Cravanzana verso il 1858 a Torino, dove stabil\u00ec una piccola industria di materiali in legno: fu proprio lui, fornitore del Regio Esercito, l'inventore, intorno al 1860, della borraccia, allora fabbricata in legno.\nAlla morte del padre, nel 1886, la famiglia si trasfer\u00ec presso il nonno Lorenzo, \u00abvecchio parsimonioso industriale, rigido clericale e severo custode del focolare domestico\u00bb che la fece studiare in scuole religiose.\nInizi\u00f2 a collaborare dal 1901 con la \u00abGazzetta del Popolo\u00bb, pubblicando poesie sul suo supplemento domenicale, parte delle quali saranno raccolte nel volume \"Voci di giovinezza\", edito nel 1903. Si tratta di versi scolastici e spesso goffi, come\nche non lasciarono alcuna traccia nel panorama letterario torinese.\nMolto diversa e favorevole fu invece l'accoglienza riservata alle poesie de \"Le Vergini folli\", il cui manoscritto, offerto in visione al professor Arturo Graf, fu da questi pubblicamente definito \u00abcollana preziosissima\u00bb di versi \u00abbelli e nuovi\u00bb e successivamente, a pubblicazione avvenuta, in un biglietto ad Amalia, Graf scrisse: \u00abla sua ispirazione \u00e8 viva, schietta, delicata quanto pi\u00f9 si possa dire, e l'arte la seconda a meraviglia. Quelle sue figure di fanciulle e donne son cose di tutta gentilezza, e molti sonetti son di squisita fattura. E il tutto par che le venga cos\u00ec spontaneo!\u00bb Dino Mantovani, critico de \u00abLa Stampa\u00bb, vide in Amalia un insieme di Gaspara Stampa e di Saffo.\nGuido Gozzano, con il quale Amalia inizi\u00f2 una relazione poco dopo la pubblicazione del libro, le aveva inviato la sua \"Via del rifugio\" e la Guglielminetti ricambi\u00f2 l'offerta con le sue \"Vergini folli\", commentando di non avere, in quella sua opera, \u00abancora assaporato le squisitezze dell'arte, solo ho sfiorato l'essenza, l'anima della sua poesia: un'anima un poco amara, un poco inferma\u00bb.\nGozzano rispose il 5 giugno 1907, riferendosi al giudizio del Mantovani, che \u00abi suoi sonetti, tecnicamente euritmici, disinvolti nell'atteggiamento, nobilissimi nella rima ricca [...] sono superiori a quelli di Gaspara Stampa [...] anche Madonna Gasparina fu vittima della maniera del suo tempo, come noi lo siamo del nostro, con gl'imparaticci d'annunziani\u00bb e che \u00abil lettore ha l'impressione di essere per qualche istante ammesso in un giardino claustrale: ad ogni svolto di sentiero, fra i cespi di gigli e gli archi de' rosai, una nuova coorte di vergini si fa innanzi cantando una nuova sorta di martirio o di speranza. Ella compie nel suo libro, Egregia Guglielminetti, quasi un vergiliato, e conduce il lettore attraverso i gironi di quell'inferno luminoso che si chiama verginit\u00e0\u00bb, individuando - l\"inferno luminoso\" \u00e8 il Purgatorio - radici dantesche nella stesura di quei sonetti, ridimensionando il petrarchismo di Amalia e sottolineando l'inevitabile dannunzianesimo dei versi.\nDivenne successivamente e per breve tempo l'amante di Pitigrilli (pseudonimo di Dino Segre): una relazione burrascosa che termin\u00f2 con una causa in Tribunale, con la Guglielminetti assolta dall'accusa di diffamazione per \"temporanea incapacit\u00e0 di intendere e volere\"..\nNel 1935 ella si trasfer\u00ec a Roma tentando la carriera giornalistica, ma non ebbe successo e fece cos\u00ec ritorno due anni dopo (1937) a Torino, dove pass\u00f2 gli ultimi anni della sua vita in solitudine.\nMor\u00ec il 4 dicembre 1941 a causa di una setticemia generata da una ferita che si era fatta diversi giorni prima cadendo dalle scale nel tentativo di raggiungere di corsa il rifugio antiaereo dopo aver udito le sirene d'allarme per il bombardamento. \n\u00c8 sepolta nel Cimitero monumentale di Torino. Nel 2012 l'editore Bietti ne ha ripubblicato l'opera in versi e l'epistolario con Guido Gozzano, a cura di Silvio Raffo."}
{"id": "1295589", "revid": "118800005", "url": "https://it.wikipedia.org/wiki?curid=1295589", "title": "Kostrzyn nad Odr\u0105", "text": "Kostrzyn nad Odr\u0105 (in tedesco: \"K\u00fcstrin\", fino al 1928: \"C\u00fcstrin\") \u00e8 una citt\u00e0 di circa 20.000 abitanti (al 4 aprile 2007) della Polonia, situata nel voivodato di Lubusz e nel distretto di Gorz\u00f3w; di cui \u00e8 la seconda citt\u00e0 per popolazione.\nGeografia fisica.\nSi trova sul fiume Oder, al confine con la Germania (nello stato di Brandeburgo, e con il voivodato della Pomerania; direttamente di fronte a K\u00fcstrin-Kietz, localit\u00e0 del comune di K\u00fcstriner Vorland. Da S\u0142ubice si trova a circa 20\u00a0km nord, con la quale fa parte di una speciale \"Regione Economica\", la S\u0142ubice-Kostrzyn.\nStoria.\nNel 1945 il centro storico situato all'interno della fortezza, a seguito dei combattimenti bellici, venne completamente distrutto. Alla fine della seconda guerra mondiale, la citt\u00e0 venne divisa come stabilito dagli accordi siglati nella Conferenza di Potsdam. Con il passaggio alla Polonia dei territori tedeschi ad est della linea Oder-Nei\u00dfe, l'allora K\u00fcstrin divent\u00f2 una citt\u00e0 di quest'ultima, cambiando nome. Il quartiere di Kietz divenne un comune indipendente, restando tedesco, nella neonata Germania Est. Le comunicazioni transfrontaliere furono nella stessa occasione interrotte, ed il fiume Oder dichiarato territorio militare.\nNel 1992 furono ristabilite le comunicazioni ferroviarie e stradali con la sponda tedesca. Di recente sono stati presi in considerazione progetti di ricostruzione del nucleo cittadino ubicato all'interno della fortezza, tra le proposte vi \u00e8 quella di una ricostruzione fedele all'aspetto pre bellico. Gli stemmi delle citt\u00e0 divise sulla linea Oder-Nei\u00dfe sono solitamente molto simili: quelli di Kostrzyn e K\u00fcstrin-Kietz, salvo per la forma dello scudo (e la corona presente in quello polacco), sono totalmente identici nei temi e nei colori del disegno.\nInfrastrutture e trasporti.\nLa stazione ferroviaria si trova all'incrocio di due linee: la Breslavia - G\u0142og\u00f3w - Nowa S\u00f3l - Zielona G\u00f3ra - Rzepin - \"Kostrzyn\" - Stettino e la Berlino - Strausberg - \"Kostrzyn\" - Gorz\u00f3w - Pi\u0142a - Bydgoszcz. Su quest'ultima, sulla quale esistevano collegamenti diretti Berlino-Pi\u0142a fino ad alcuni anni fa, vi sono corse a cadenza oraria con la capitale tedesca, attestandosi stazione di Lichtenberg."}
{"id": "1295591", "revid": "339392", "url": "https://it.wikipedia.org/wiki?curid=1295591", "title": "K\u00fcstrin", "text": ""}
{"id": "1295592", "revid": "767487", "url": "https://it.wikipedia.org/wiki?curid=1295592", "title": "Agent Orange (gruppo musicale)", "text": "Gli Agent Orange sono un gruppo formatosi a Placentia in California alla fine degli anni settanta. Suona un genere punk influenzato prevalentemente da un heavy metal prima maniera e dal surf rock. Il gruppo inizi\u00f2 a farsi conoscere grazie al pezzo \"Bloodstains\", composto per essere inserito in una compilation. Il manager del gruppo di allora fece sentire il demo al DJ della radio di Pasadena KROQ Rodney Bingenheimer, ed il pezzo divent\u00f2 presto uno degli hit pi\u00f9 ascoltati della radio.\nLa formazione originale comprendeva Mike Palm (voce e chitarra) e Scott Miller (batteria), oltre a Steve Soto come bassista, che suon\u00f2 nel singolo \"Bloodstains\". Una versione differente di \"Bloodstains\" \u00e8 presente nel videogioco Tony Hawk's Pro Skater 4. Successivamente Soto abbandon\u00f2 il gruppo per formare gli Adolescents, e venne sostituito da James Levesque (compositore anche di alcune hit come \"Everything Turns Grey\" e \"Living in Darkness\"). Il gruppo cos\u00ec composto registr\u00f2 negli studi di Brian Elliot (noto per aver composto la canzone di Madonna \"Papa Don't Preach\") il disco di esordio, \"Living in Darkness\", originariamente pubblicato dalla Posh Boy Records nel novembre 1981. Oltre all'album, dalle stesse sessioni venne pubblicato un singolo e un paio di bonus track successivamente inserite in due EP.\nIl gruppo \u00e8 considerato come uno dei pionieri della scena skate punk, oltre ad avere influenza anche sulla scena punk ed hardcore. Riusc\u00ec infatti a crearsi un seguito consistente a Fullerton insieme agli Adolescents.\nIl gruppo con il passare degli anni ha subito diversi cambiamenti di formazione, continuando comunque ad esibirsi dal vivo."}
{"id": "1295593", "revid": "767487", "url": "https://it.wikipedia.org/wiki?curid=1295593", "title": "Gli esclusi", "text": "Gli esclusi (\"A Child Is Waiting\") \u00e8 un film del 1963 diretto da John Cassavetes e prodotto da Stanley Kramer.\nTrama.\nIn un istituto per la cura di minori mentalmente disabili il direttore, il prof.Clark, e l'insegnante di musica giunta da poco, Jean Hansen, hanno idee contrastanti: pi\u00f9 severo lui, pi\u00f9 comprensiva lei. Fin quasi da subito la donna si \u00e8 particolarmente affezionata a un bimbo, Reuben Widdicombe. Alla fine Jean si vedr\u00e0 per\u00f2 costretta ad accettare la visione del medico, in apparenza assai meno comprensibile.\nProduzione.\nLa pellicola \u00e8 tratta da una \"pi\u00e8ce\" per la TV di Abby Mann. A causa di differenti punti di vista il montaggio fu terminato dal produttore Stanley Kramer esautorando il regista e modificandone inevitabilmente gli intenti; conseguentemente Cassavetes rifiut\u00f2 di riconoscere l'opera come sua.\nRiprese.\nIl film venne girato interamente in un vero istituto, il \"Pacific State Hospital\" di Pomona (California).\nCritica.\nPaolo Mereghetti (1993):"}
{"id": "1295596", "revid": "436907", "url": "https://it.wikipedia.org/wiki?curid=1295596", "title": "Jar of Flies", "text": "Jar of Flies \u00e8 il terzo EP del gruppo statunitense Alice in Chains, pubblicato il 25 gennaio 1994 dalla Columbia Records.\n\u00c8 stato il primo EP della storia a raggiungere la posizione numero uno nella classifica statunitense Billboard 200.\nIn alcuni paesi \u00e8 stato distribuito come edizione limitata in doppio vinile insieme al precedente EP \"Sap\" (1992).\nIl disco.\nA detta del chitarrista Jerry Cantrell, venne scritto \"in poco pi\u00f9 di una settimana di alcool e solitudine\". Venne registrato nella settimana tra il 7 ed il 14 settembre del 1993 al \"London Bridge Studio\" di Seattle ed \u00e8 considerato da molti come un piccolo capolavoro degli anni novanta, anche se il sound \u00e8 molto distante da quello duro e aggressivo tipico delle altre produzioni della band di Seattle.\n\u00c8 il primo lavoro completo che vede il contributo di Mike Inez al basso, che firma la musica di quattro dei sette brani, dopo aver debuttato nel singolo \"What the Hell Have I?\".\nBen tre dei sette brani sono stati estratti come singoli: \"No Excuses\", un tributo di Jerry Cantrell alla sua complicata ma fraterna amicizia con il cantante Layne Staley, la suggestiva \"I Stay Away\" e \"Don't Follow\". Altri brani sono comunque diventati dei classici, come \"Rotten Apple\", ma soprattutto \"Nutshell\", una delle canzoni pi\u00f9 amate dai fan degli Alice in Chains. Per \"No Excuses\" e \"I Stay Away\" \u00e8 stato anche girato un video.\nSecondo quanto dichiarato da Layne Staley in un'intervista, il nome dell'album proviene da un esperimento che il chitarrista Jerry Cantrell vide alle scuole elementari. Vennero presi due vasi contenenti entrambi delle mosche, quelle contenute nel primo vaso vennero nutrite in eccesso, le altre vennero nutrite meno del necessario. Inizialmente nel primo vaso le mosche fiorirono e si moltiplicarono prosperose, ma poi morirono a causa della sovrappopolazione. Al contrario la maggior parte delle mosche del secondo vaso sopravvisse per tutto l'anno.\nI testi dei brani sono scritti dal cantante Layne Staley, ad eccezione del brano strumentale \"Whale &amp; Wasp\" e dei brani \"No Excuses\" e \"Don't Follow\", i cui testi sono opera di Jerry Cantrell."}
{"id": "1295599", "revid": "191802", "url": "https://it.wikipedia.org/wiki?curid=1295599", "title": "Buy back", "text": ""}
{"id": "1295602", "revid": "300067", "url": "https://it.wikipedia.org/wiki?curid=1295602", "title": "Fragkiskos Alvert\u012bs", "text": "Capitano del Panathinaikos Atene e titolare per un decennio nella nazionale greca, detiene il record del maggior numero di presenze nelle \"Final Four\" in Eurolega.\nCarriera.\nCresciuto nel Glyfada BC, nel 1990 \u00e8 stato acquistato dal Panathinaikos in cambio del miglior giocatore della sua sezione di pallanuoto. Da allora, Alvert\u012bs \u00e8 diventato una bandiera del club greco, con cui ha conquistato undici campionati greci (1998, 1999, 2000, 2001, 2003, 2004, 2005, 2006, 2007, 2008, 2009), 8 Coppe di Grecia (1993, 1996, 2003, 2005, 2006, 2007, 2008, 2009) e 5 Euroleghe (1996, 2000, 2002, 2007, 2009). Per 12 volte ha giocato l\"'All Star Game\" del campionato greco.\nAlvert\u012bs \u00e8 stato anche titolare della nazionale della Grecia fino al 2004. In totale ha giocato 155 gare, con una media di 10,4 punti a partita. Con i greci ha ottenuto due semifinali all'Eurobasket (nel 1995 e nel 1997) e la semifinale del Mondiale del 1998. Ha giocato anche le Olimpiadi di Atlanta nel 1996."}
{"id": "1295603", "revid": "768068", "url": "https://it.wikipedia.org/wiki?curid=1295603", "title": "S\u00fctterlin", "text": "Il termine S\u00fctterlin si utilizza per indicare due tipi di carattere tipografico corsivo, elaborati nel 1911 su incarico del ministro della cultura prussiano Ludwig S\u00fctterlin.\nAccanto alla celebre versione tedesca della scrittura S\u00fctterlin, Ludwig S\u00fctterlin svilupp\u00f2 anche la versione latina, stilisticamente assimilabile.\nIl S\u00fctterlin fu il corsivo ufficiale a partire dal 1930, con un'inclinazione di 90 gradi su un rigo 1:1:1.\nA causa della notoriet\u00e0 del nome S\u00fctterlin, ogni tipo di scrittura tedesca corsiva, a volte, viene erroneamente chiamata S\u00fctterlin; questo termine, per\u00f2, non \u00e8 esatto, dal momento che la scrittura corsiva tedesca esisteva gi\u00e0 prima della nascita di Ludwig S\u00fctterlin.\nNell'Inghilterra del XIX secolo divenne molto popolare la grafia S\u00fctterlin scritta con i nuovi (per l'epoca) pennini in acciaio; questa scrittura inglese, molto obliqua e con i suoi lunghi tratti ascendenti e discendenti, \u00e8 molto decorativa ma difficile da scrivere. In Germania, al tempo, si preferiva ricorrere a delle varianti."}
{"id": "1295606", "revid": "124776204", "url": "https://it.wikipedia.org/wiki?curid=1295606", "title": "Cambridge Assessment English", "text": "Il Cambridge Assessment English, fino al 2017 noto come \"University of Cambridge ESOL Examinations\", \u00e8 l'organismo dell'Universit\u00e0 di Cambridge dedicato ad organizzare e gestire esami per la valutazione della conoscenza della lingua inglese rivolti a persone non madrelingua inglese. L'acronimo ESOL stava per \"English for Speakers of Other Languages\" (ovvero, \"inglese per parlanti di altre lingue\").\nCambridge Assessment English costituisce uno dei quattro rami di Cambridge Assessment con \"Cambridge Assessment International Education\", \"Cambridge Assessment Admission Testing\" e \"OCR\" (Oxford, Cambridge and RSA Examinations).\nGli esami offerti da questo ente sono sostenuti ogni anno da oltre cinque milioni di persone in oltre 130 paesi al mondo. Questi esami, pur mantenendo una denominazione propria, fanno riferimento al cosiddetto quadro comune europeo di riferimento per la conoscenza delle lingue (CEFR), articolato su sei livelli di competenza nell'uso di una lingua straniera (da A1 a C2, in ordine crescente) e livelli di difficolt\u00e0 crescente dei relativi esami, che consentono un inquadramento immediato comune a tutti i sistemi di certificazione di conoscenza di lingue straniere.\nCon Cambridge University Press costituisce \"Cambridge English\", consorzio per pubblicare i testi ufficiali per la preparazione degli esami Cambridge.\nEsami individuali.\nVi sono esami di inglese generale, accanto a un numero crescente di esami per scopi particolari. Gli esami, in costante aumento, sono sempre pi\u00f9 strutturati in modo da rispondere ad esigenze particolari, sia professionali che di studio, per quanto gli esami di livello avanzato di inglese generale continuino a rappresentare quelli maggiormente richiesti da aziende, universit\u00e0 ed enti di formazione, in particolare gli esami di livello pi\u00f9 elevato (almeno dal A2 Key a seguire sino al C2 Proficiency).\nInglese generale.\nPer livello crescente di competenza richiesta:"}
{"id": "1295610", "revid": "709565", "url": "https://it.wikipedia.org/wiki?curid=1295610", "title": "Joyce Summers", "text": "Joyce Summers \u00e8 un personaggio della serie televisiva \"Buffy l'ammazzavampiri\", interpretato da Kristine Sutherland.\nCaratterizzazione e influenza.\nIl personaggio di Joyce Summers non doveva originariamente apparire frequentemente in video, ma gi\u00e0 nel corso della prima stagione il suo ruolo assunse una notevole rilevanza, non limitandosi ad essere un personaggio di contorno. Secondo \"BuzzFeed\" l'interpretazione della Sutherland fu dirimente per il personaggio di Joyce, che rischiava di essere rappresentato come una madre isterica e opprimente ma che invece viene ricordata come un punto fermo della serie, un personaggio autentico e una presenza confortante per il pubblico e per gli altri personaggi. La morte del personaggio a causa di un aneurisma cerebrale, ispirata nelle modalit\u00e0 alla reale scomparsa della madre del creatore della serie Joss Whedon, rappresenta una morte naturale e realistica all'interno di una fiction caratterizzata da morti fantastiche. L'episodio in cui avviene, \"Un corpo freddo\" viene ricordato come uno dei migliori di tutta la serie. Per la rivista \"Bustle\", la morte di Joyce \u00e8 una delle 11 ragioni per cui \"Buffy l'ammazzavampiri\" \u00e8 stata la serie televisiva anni 90 con il maggior potere identificativo. Secondo Rhonda Wilcox si tratta di uno straordinario esempio di utilizzo della serialit\u00e0 per rappresentare lo shock del lutto. Quella di Joyce \u00e8 stata indicata come la morte pi\u00f9 importante della serie nonch\u00e9 una delle morti televisive pi\u00f9 memorabili e scioccanti. All'episodio e alla sua rilevanza all'interno della serie TV furono dedicati studi e ricerche anche in campo universitario.\nNel corso della serie Buffy esprime la paura di non essere voluta e accettata. Una delle espressioni di questa paura \u00e8 l'episodio della prima stagione \"Incubi\" (\"Nightmares\"), in cui gli incubi dei personaggi diventano reali. In quello di Buffy il padre le dice crudelmente che non vuole passare pi\u00f9 tempo con lei per via delle sue mancanze come figlia. Inoltre Buffy teme che i suoi problemi scolastici e la disobbedienza a casa siano state una delle cause principali del divorzio dei genitori. Allontana amici e familiari per proteggerli da quello che deve affrontare, mentre simultaneamente dipende dalla loro assistenza. Secondo alcuni psicologi che si sono interessati alla serie, Buffy \u00e8 predisposta a sviluppare disturbi d'ansia, dato che spesso le persone a cui vengono diagnosticati si preoccupano e fissano su problemi e comportamenti che gli studi suggeriscono essere ereditari. In questa luce hanno analizzato le azioni di Joyce nelle prime stagioni, come eccessivamente protettive verso Buffy: la sua vigilanza costringe Buffy a uscire di nascosto dalla casa tramite la finestra della camera da letto. Joyce inoltre la incoraggia continuamente ad evitare le cattive compagnie. Nonostante questo, le continue cure di Joyce per Buffy sono citate come uno dei motivi per cui Buffy \u00e8 in grado di sopravvivere cos\u00ec a lungo, molto di pi\u00f9 di altre Slayers, che storicamente sono morte molto giovani, e come fonte di forza di Buffy stessa. Joyce e Giles spesso lavorano in maniera simile per guidare Buffy moralmente ed emozionalmente. La tragica relazione d'amore con Angel, che non avrebbe potuto portare gioia a nessuno dei due, viene in parte rotta dalla richiesta di Joyce ad Angel di interromperla.\nSecondo Lorna Jowet, Joyce \u00e8 il veicolo attraverso cui gli spettatori pi\u00f9 anziani possono giudicare le azioni dei personaggi giovani. Jowett vede Joyce come una \"matriarca post-femminista\": \u00e8 a capo di una casata che raramente richiede la presenza di un uomo. Second Jowett, Buffy discende da due linee femminili: quella degli Slayer e quella dei Summers. Contrariamente a Buffy, Joyce non afferma mai di essere stata abbandonata dall'uomo, ma mantiene caratteristiche femminili: gestisce una galleria d'arte, ha altri amici e appuntamenti romantici. Jes Battis afferma che il ruolo di Joyce come madre di Buffy \u00e8 perlopi\u00f9 non notato (perlomeno fino alla sua morte) perch\u00e9 il pubblico si aspetta un comportamento diverso da una madre single. Il dolore di Buffy coincide con il suo diventare quello che era sua madre. In questo processo Buffy lotta per svolgere il ruolo di Joyce, trovandolo pi\u00f9 difficile di quello di slayer.\nBiografia del personaggio.\nPrima - quarta stagione.\nCostretta a lasciare Los Angeles, dopo aver divorziato dal marito Hank (Dean Butler), Joyce Summers si trasferisce a Sunnydale insieme alla figlia Buffy (Sarah Michelle Gellar), permettendo cos\u00ec alla ragazza di rifarsi una vita dopo che era stata espulsa da scuola per aver incendiato la palestra. Joyce ignora che la figlia sia la cacciatrice, il cui destino sia quello di salvare il mondo da vampiri e demoni e che, combattendo contro queste creature infernali, sia scoppiato l'incendio che le \u00e8 costata l'espulsione. Scoprir\u00e0 solo nell'ultimo episodio della seconda stagione, L'inizio della storia (2\u00aa parte), l'identit\u00e0 segreta della figlia; da questo momento in poi, Joyce sar\u00e0 profondamente orgogliosa della figlia, nonostante i pessimi risultati scolastici.\nQuinta stagione.\nA partire dalla quinta stagione, entra in scena Dawn (Michelle Trachtenberg), la quale viene considerata da tutti come la figlia minore di Joyce e come tale trattata. In realt\u00e0, Dawn \u00e8 \"la Chiave\", un misto di luce ed energia al quale i monaci hanno dato forma umana per nasconderla da Glory (Clare Kramer), una dea che, per accrescere i propri poteri, vuole impossessarsi della Chiave, per l'appunto. I monaci hanno anche creato dei falsi ricordi nella mente di Buffy e dei suoi familiari ed amici per giustificare la presenza di Dawn nella loro vita. Ne Il meteorite, Joyce confessa a Buffy di sapere che Dawn non \u00e8 realmente sua figlia, nonostante questo, continuer\u00e0 a trattarla come tale.\nNel frattempo, a Joyce viene diagnosticato un tumore al cervello operabile (L'ombra); l'intervento riesce perfettamente (Il meteorite), ma poche settimane dopo, Buffy trova la madre sdraiata sul divano priva di vita a causa di un aneurisma cerebrale (Un corpo freddo). Dawn cercher\u00e0 di farla tornare in vita, ma con scarsi risultati.\nJoyce comparir\u00e0 anche nel penultimo episodio della stessa serie, Il peso del mondo, all'interno di alcuni ricordi d'infanzia che Willow (Alyson Hannigan), entrata nella mente di Buffy, suscita in lei.\nSesta stagione.\nIn Di nuovo normale, Buffy vive in una realt\u00e0 parallela nella quale i genitori, ancora sposati, l'hanno fatta internare in un ospedale psichiatrico. In questa vita, non vi sono n\u00e9 cacciatrici n\u00e9 vampiri e Buffy \u00e8 solo una malata mentale in preda a visioni. La conclusione della puntata, volutamente ambigua, lascia il dubbio su quale sia il \"vero\" mondo fittizio.\nNella settima stagione.\nGli ultimi episodi nei quali compare il personaggio di Joyce appartengono alla settima serie. In \"Conversazioni con l'aldil\u00e0\", sotto forma di manifestazione de Il Primo a Dawn, e in \"Ombre nella notte\" in un sogno di Buffy."}
{"id": "1295612", "revid": "119530936", "url": "https://it.wikipedia.org/wiki?curid=1295612", "title": "Curette", "text": "Una currette (pronunciato: ky\u0280\u03b5t; dal francese \"cureter\" [grattare, raschiare]) o cucchiaio tagliente \u00e8 uno strumento chirurgico, di diverse fogge, utilizzato per asportare, scarificare, raschiare o pulire.\nUsi.\n\u00c8 usata, per esempio, per la biopsia, in dermatologia per l'asportazione di verruche o papule da molluscum contagiosum, in otorinolaringoiatria nell'adenoidectomia, in odontoiatria per la rimozione del tartaro sottogengivale e in ginecologia per il raschiamento della cavit\u00e0 uterina."}
{"id": "1295615", "revid": "153389", "url": "https://it.wikipedia.org/wiki?curid=1295615", "title": "Cucchiaio tagliente", "text": ""}
{"id": "1295622", "revid": "486946", "url": "https://it.wikipedia.org/wiki?curid=1295622", "title": "ESOL", "text": ""}
{"id": "1295625", "revid": "256896", "url": "https://it.wikipedia.org/wiki?curid=1295625", "title": "Associazione Scautistica Cattolica Italiana - Esploratori d'Italia", "text": ""}
{"id": "1295629", "revid": "1543377", "url": "https://it.wikipedia.org/wiki?curid=1295629", "title": "Piquerismo", "text": "Con il termine piquerismo (dal francese \"piquer\", pungere, forare) si indica un particolare tipo di parafilia consistente nel ricercare il piacere pungendo e tagliuzzando un corpo con oggetti affilati o appuntiti. \nRappresenta una forma di sadomasochismo. Le zone pi\u00f9 frequentemente oggetto di questa parafilia sono i genitali, le natiche ed i seni.\nEsempi.\nNumerosi esempi possono essere trovati in famosi serial killer, tra cui Jack lo squartatore, Jeffrey Dahmer (il mostro di Milwaukee) o Vincenzo Verzeni. Il famoso serial killer Albert Fish mostr\u00f2 una forte tendenza verso questa pratica sia nei confronti delle sue vittime che contro se stesso, flagellandosi e inserendosi aghi sotto le unghie e nella pelvi."}
{"id": "1295634", "revid": "44638", "url": "https://it.wikipedia.org/wiki?curid=1295634", "title": "Campionato greco di pallacanestro maschile", "text": ""}
{"id": "1295635", "revid": "663330", "url": "https://it.wikipedia.org/wiki?curid=1295635", "title": "Daniele Pecci", "text": "Biografia.\nNel 1988 consegue la maturit\u00e0 magistrale.\nDebutta nel 1990 in teatro, dove lavora quasi ininterrottamente - qualche volta anche come regista - fino alla prima met\u00e0 degli anni 2000, quando diventa molto popolare grazie alle fiction \"Il bello delle donne\" (2002-2003) e soprattutto \"Orgoglio\" (2004-2006).\nSempre per la televisione, nel 2005 \u00e8 nel cast internazionale di \"San Pietro\" e \"Giovanni Paolo II\", mentre nel 2007 \u00e8 tra i protagonisti di \"Eravamo solo mille\", tutte fiction trasmesse da Raiuno. \nNel 2008 ritorna su Canale 5 nelle fiction \"L'ultimo padrino\" e \"Crimini bianchi\", mentre nel 2009 debutta al cinema con il film \"Fortap\u00e0sc\" di Marco Risi, cui segue nel 2010 \"Mine vaganti\" di Ferzan \u00d6zpetek.\nNel 2021 \u00e8 protagonista, con il ruolo di Cesare Corvara, nella fiction Cuori al fianco di Pilar Fogliati e Matteo Martari.\nVita privata.\nNell'agosto 2008 ha un figlio, Francesco, nato dalla relazione con Barbara Bonanni. Nel giugno 2016 diventa padre per la seconda volta di una bambina, Viola, nata dalla relazione con l'attrice Anita Caprioli."}
{"id": "1295639", "revid": "486946", "url": "https://it.wikipedia.org/wiki?curid=1295639", "title": "Laurence Olivier Award", "text": ""}
{"id": "1295641", "revid": "339392", "url": "https://it.wikipedia.org/wiki?curid=1295641", "title": "Jakob Kettler", "text": ""}
{"id": "1295646", "revid": "729019", "url": "https://it.wikipedia.org/wiki?curid=1295646", "title": "ACMA", "text": "La ACMA \u00e8 stata una piccola casa automobilistica e motociclistica francese attiva dal 1949 al 1962.\nBreve storia.\nFondata dall'italiana Piaggio allo scopo di poter vendere all'estero senza che i suoi prodotti venissero appesantiti nel prezzo da oneri doganali la ACMA (acronimo di \"Ateliers de construction de motocycles et accessoires\") inizi\u00f2 l'attivit\u00e0 dello stabilimento di Fourchambault, con la produzione su licenza dello scooter \"Vespa\", poi affiancato, nel 1953, dal motocarro \"Ape\".\nA partire dal 1956, su commissione del Ministero della difesa francese, produsse la \"Vespa 150 TAP\"; un curioso veicolo controcarro paracadutabile.\nNell'anno successivo inizi\u00f2 la produzione dell'unica microvettura costruita dalla Piaggio, ossia l'ACMA Vespa 400, destinata unicamente al mercato francese e mai importata in Italia.\nNel 1962, la \"Vespa 400\" fu tolta di produzione, perch\u00e9 oramai l'avvento di piccole utilitarie e la loro rapida espansione stavano surclassando la produzione delle microvetture e, in buona parte, anche degli scooters. L'ACMA chiuse i battenti nello stesso anno."}
{"id": "1295651", "revid": "287204", "url": "https://it.wikipedia.org/wiki?curid=1295651", "title": "Gorlitz", "text": ""}
{"id": "1295652", "revid": "10507139", "url": "https://it.wikipedia.org/wiki?curid=1295652", "title": "Goerlitz", "text": ""}
{"id": "1295655", "revid": "240277", "url": "https://it.wikipedia.org/wiki?curid=1295655", "title": "Calore umano", "text": "Calore umano \u00e8 il terzo album in studio del cantautore italiano Nek, pubblicato il 21 settembre 1994 dalla Fonit Cetra."}
{"id": "1295661", "revid": "1863966", "url": "https://it.wikipedia.org/wiki?curid=1295661", "title": "Battaglia di Crevola", "text": "La battaglia di Crevola, avvenuta presso il ponte di Crevoladossola, si combatt\u00e9 il 28 aprile 1487 fra le truppe vallesane di Jost von Silenen, vescovo-conte di Sion e le truppe sforzesche guidate da Renato Trivulzio a difesa dell'Ossola.\nStoria.\nAntefatti.\nIn quel periodo esisteva una grande rivalit\u00e0 fra i vallesani e gli ossolani legata a dispute territoriali. Nel 1484 gli svizzeri del Vallese al comando di Jost von Silenen, vescovo di Sion, nel contesto di alcune dispute di confine con i paesi del novarese, invasero la Val d'Ossola e la saccheggiarono sino a Domodossola. In seguito a questa offensiva, i novaresi lo accusarono di essersi spinto a rapinare gli arredi sacri dalle chiese ossolane inducendo gli altri cantoni svizzeri a condannare il vescovo al pagamento di una somma di denaro. Il Moro invi\u00f2 in soccorso un esercito di fanti, 1.500 cavalieri e 100 balestrieri a cavallo al comando di Renato Trivulzio e Giberto Borromeo. L'esercito sforzesco riusc\u00ec a sconfiggere i pres\u00ecdi lasciati dagli svizzeri a difesa dei guadi sul fiume Toce, a sollevare l'assedio del colle Mattarella, costringendo il nemico a ritirarsi verso Crevola, a entrare a Domodossola e a coordinare le successive mosse con la guarnigione ivi presente. Nel frattempo i milanesi furono informati del fatto che un contingente di circa svizzeri, dopo aver depredato la Val Vigezzo, stava cercando di riunirsi al grosso dell'esercito. Subito furono inviati i cavalleggeri e i balestrieri a cavallo al fine di rallentarli in attesa dell'arrivo della fanteria. Gli svizzeri assunsero la tipica formazione difensiva a quadrato ma, essendo tormentati dai balestrieri milanesi, cercando di inseguirli ruppero le righe.\nNel febbraio del 1487 gli svizzeri attaccarono la Valtellina, occupando Bormio, ed effettuarono operazioni di rapina in tutta la valle finch\u00e9 non furono cacciati dall'esercito sforzesco e costretti a stipulare una pace, alla quale per\u00f2 non aderirono gli svizzeri del Vallese.\nJost von Silenen approfitt\u00f2 della situazione radunando un esercito e mettendovi a capo il fratello Albin von Silenen. Non appena il passo del Sempione fu transitabile, gli svizzeri lo attraversarono invadendo la Val d'Ossola e assedi\u00f2 il castello sul colle Mattarella a protezione della citt\u00e0 e si ebbero le prime scaramucce in Val Divedro. \nLa guarnigione comandata da Zenone da Lavello riusc\u00ec a contenere il nemico e inviare una richiesta d'aiuto a Milano.\nIl 17 aprile 1487 l'esercito svizzero, che contava nel complesso 4.500-5.000 uomini, marci\u00f2 su Domodossola diviso in tre colonne: una di vallesani provenienti dalla Val Divedro, una di svizzeri dalla Valle Antigorio e una dalla Val Bognanco. Raggiunta Crevola percorrendo i sentieri ai piedi dei monti, oltrepassarono Domodossola e raggiunsero il colle Mattarella su cui si trovava l'omonimo castello quindi si diedero al saccheggio e alla distruzione degli edifici circostanti la citt\u00e0. Nei giorni successivi si verificarono diverse scaramucce tra gli svizzeri e la guarnigione di Domodossola, capitanata da Zenone da Lavello e dal Traversa, nelle quali gli sforzeschi riuscirono ad uccidere un capitano svizzero, Antonio Lener, a fare diversi prigionieri e a cacciare i vallesani dall'area immediatamente circostante la citt\u00e0 grazie all'utilizzo di armi da assedio. Gli svizzeri allora inviarono un contingente dal colle Mattarella in Val Vigezzo, al fine di ricongiungersi con 1.000 svizzeri guidati da Jost von Silenen, il vescovo di Sion, di ritorno da una campagna contro Saluzzo. Nel frattempo l'esercito sforzesco inviato in soccorso di Domodossola da Ludovico il Moro aveva raggiunto Vogogna, a dieci miglia dalla citt\u00e0. Il consiglio militare decise di inviare a Domodossola un contingente guidato da Renato Trivulzio al fine di decidere insieme agli assedianti le successive mosse. Appresa la notizia, gli assedianti del colle Mattarella ne informarono il distaccamento inviato in Val Vigezzo ordinandogli di ricongiungersi al pi\u00f9 presto con il grosso dell'esercito portando viveri, bottino e ostaggi. Quando il contingente sforzesco giunse nei pressi del colle Mattarella gli svizzeri lo assalirono impegnandolo in una feroce battaglia che comport\u00f2 un certo numero di morti e feriti da entrambe le parti, in ogni caso il Trivulzio riusc\u00ec a procedere ed entrare in citt\u00e0 dove inform\u00f2 la guarnigione della situazione sul campo di battaglia per poi ritirarsi di nuovo verso Vogogna. Il giorno successivo gli svizzeri abbandonarono l'assedio del colle Mattarella pensando che il Trivulzio stesse difendendo Domodossola e si diressero con i loro carriaggi verso Crevola, sperando di ricongiungersi al pi\u00f9 presto con i rinforzi in Val Vigezzo che tardavano ad arrivare. Zenone da Lavello e e il Traversa, vedendo i nemici ritirarsi dal colle, inviarono una squadra di frombolieri per rallentare gli svizzeri e alcuni messaggeri a Vogogna per informarne gli sforzeschi, che subito si prepararono per marciare il pi\u00f9 rapidamente possibile verso Domodossola.\nBattaglia.\nAlla testa dell'esercito sforzesco si misero i balestrieri, la fanteria e la cavalleria leggera guidata da Renato da Trivulzio, dietro di loro la fanteria e la cavalleria pesante guidata da Giberto Borromeo e Giampietro Bergamino. Le truppe guidate dal Trivulzio e Giacomo da Corte, marciando sulla sponda sinistra del fiume Toce, raggiunsero Beura per poi guadare il corso d'acqua e mettere in fuga un contingente di 500 svizzeri che subirono 50 morti. Giunti nella piana davanti a Domodossola s'avvidero che Zenone da Lavello e il Traversa, alla guida di balestrieri e di circa 200 cavalleggeri, stavano combattendo contro gli svizzeri presso Preglia, localit\u00e0 a circa un chilometro dal ponte di Crevola. Renato Trivulzio decise allora di inviare i balestrieri a cavallo capitanati da Giacomo da Corte a dar loro manforte e poco dopo in loro soccorso arriv\u00f2 lo stesso Trivulzio con la fanteria leggera. Durante lo scontro gli sforzeschi si accorsero che gli svizzeri provenienti dalla Val Vigezzo stavano cercando di ricongiungersi con il resto dell'esercito, pertanto Giacomo da Corte, radunati i balestrieri a cavallo e gli stradiotti, guad\u00f2 nuovamente il Toce portandosi a Trontano per bloccare il sentiero all'imbocco della valle. Gli svizzeri si difesero assumendo una formazione a quadrato composta da 800 picchieri, riuscendo a respingere i milanesi mentre i circa 200 uomini restanti si diressero verso Masera per unirsi al resto dell'esercito. Giacomo da Corte a quel punto ordin\u00f2 ai balestrieri a cavallo di tormentare gli svizzeri con le balestre per poi far simulare la fuga alla cavalleria leggera. Gli svizzeri caddero nel tranello rompendo la formazione e mettendosi all'inseguimento degli avversari, trovandosi presto sparpagliati e circondati su tre lati dai cavalleggeri e dai fanti milanesi che li annientarono. I pochi superstiti cercarono di fuggire risalendo le falde dei monti ma molti di loro furono intercettati ed uccisi dagli sforzeschi oppure vagarono per i boschi finendo con il morire di stenti. Sorte ancor peggiore tocc\u00f2 a coloro che vennero scovati dai montanari locali che si vendicarono di anni di scorrerie e massacri facendoli a pezzi. \nIl Borromeo e il Bergamino, nel frattempo, inviarono una squadra di 100 fanti ad occupare e difendere il ponte dell'Orco, situato all'imbocco della Val Divedro poi mossero con il resto dell'esercito contro gli svizzeri presso il ponte di Crevola. Gli svizzeri opposero una strenua resistenza fortificandosi negli edifici situati appena prima del ponte e lanciando rocce a mano e con macchine d'assedio dalle alture circostanti. Nello scontro si distinsero il Traversa, che fu il primo a scendere da cavallo ed affrontare gli svizzeri e Giovanni Borromeo per la sua abilit\u00e0 marziale e capacit\u00e0 di comando. Un colpo di archibugio fer\u00ec ad un piede Renato da Trivulzio, costringendolo a zoppicare per il resto della sua vita. Alla fine i vallesani furono costretti a ritirarsi, una parte fugg\u00ec risalendo i sentieri delle alture circostante, altri invece coprirono la ritirata asserragliandosi a difesa del ponte di Crevola. Questi resistettero a lungo ma alla fine si trovarono circondati dalla fanteria e cavalleria leggera che era stata inviata dagli sforzeschi al di l\u00e0 del ponte per tagliare ogni via di fuga. A questo punto i vallesani cercarono di nascondersi negli edifici vicini dove furono quasi tutti stanati ed uccisi. Nella battaglia rimase ferito e venne catturato Albin von Silenen, capitano dei vallesani e fratello del vescovo di Sion. Alcuni svizzeri riuscirono a salvarsi sfruttando la distrazione degli sforzeschi intenti al saccheggio e tornarono in Svizzera attraverso i sentieri della Val Divedro e il passo del Sempione. Dopo la vittoria l'esercito ducale torn\u00f2 a Domodossola con i feriti per poi rientrare a Milano.\nAl termine della battaglia gli svizzeri ebbero morti e almeno altrettanti feriti, pari a circa un terzo delle loro forze. Dopo la battaglia di Arbedo del 1422, quella di Crevola fu l'unica sconfitta subita dagli svizzeri dalla nascita della Vecchia Confederazione, nonch\u00e9 la peggiore. Il 23 luglio 1487 la Vecchia Confederazione stipul\u00f2 un nuovo trattato di pace con il Ducato di Milano.\nConseguenze.\nLa disfatta svizzera ridimension\u00f2 le ambizioni vallesane sull'Ossola. Il 23 luglio 1487 una legazione della Vecchia Confederazione stipul\u00f2 un trattato di pace con il Ducato di Milano.\nGli svizzeri, comunque, tornarono a minacciare i territori sforzeschi nel 1494 per essere ancora una volta sconfitti e costretti ad una nuova pace il 9 gennaio 1495.\nI domesi edificarono un oratorio presso il ponte di Crevola (tutt'ora esistente) intitolandolo a San Vitale la cui ricorrenza cadeva il 28 aprile, giorno della battaglia. Ogni anno, in quella data, i domesi si recavano in processione all'oratorio in memoria della vittoria."}
{"id": "1295664", "revid": "124979891", "url": "https://it.wikipedia.org/wiki?curid=1295664", "title": "Ernst Johann Biron", "text": "Biografia.\nErnst Johann Biron era nipote di un parente di Giacomo Kettler, duca di Curlandia, che confer\u00ec al padre di Biron un piccolo dipartimento vassallo. L'unica educazione che Ernst Johann ricevette fu quella impartitagli dall'Accademia di K\u00f6nigsberg, dalla quale venne espulso per condotta bellicosa. Nel 1714 si rec\u00f2 in Russia in cerca di fortuna, e senza successo tent\u00f2 di smuovere la scialba corte della Principessa Carlotta Cristina di Brunswick-Wolfenb\u00fcttel, consorte dello zarevic Aleksej Petrovi\u010d Romanov. Ritornato a Mitau, egli riusc\u00ec a riottenere posizione a corte grazie a sua sorella, fidanzata del ministro reggente Peter Bestuzhev, il quale aveva intrattenuto relazioni amorose anche con Anna Ivanovna. Durante l'assenza di Bestuzhev lo soppiant\u00f2 nei favori verso Anna e lo fece cadere in disgrazia, bandendo sia lui che la sua famiglia e facendoli confinare in Siberia.\nAll'ascesa di Anna al trono russo nel 1730, Biron si rec\u00f2 a Mosca dove ricevette molti onori e ricchezze. All'incoronazione di Anna (19 maggio 1730) egli venne nominato Gran Ciambellano, Conte dell'Impero, e in questa occasione adott\u00f2 le armi della casata francese dei Biron, e gli venne garantito uno stipendio di 50.000 corone annue.\nPresto, egli si rese inviso a tutti i russi, di tutte le estrazioni sociali; in realt\u00e0 questo odio era dovuto alla cattiva immagine che ne procuravano i suoi vice, che agivano per suo conto. Durante gli ultimi anni di regno di Anna, Biron aument\u00f2 di molto il proprio potere e la propria ricchezza. I suoi appartamenti a palazzo superavano in bellezza quelli dell'imperatrice stessa e i suoi vestiti e tutti i suoi oggetti erano i pi\u00f9 costosi a corte.\nLa sua posizione elevata gli fu di grande aiuto quando, all'estinzione della linea dei Kettler, gli stati di Curlandia, nel giugno 1737, lo elessero a Duca successore. Egli era infatti molto pi\u00f9 odiato in Curlandia che in Russia, ma la volont\u00e0 dell'Imperatrice costituiva la legge per quella terra, e grandi somme di denaro pervennero alla Curlandia in azioni da prelevare ad Amsterdam per convincere velocemente gli elettori. Sul letto di morte, Anna lo design\u00f2 reggente per il piccolo Ivan, futuro Zar di Russia. Alla fine, il 26 ottobre 1740, un accordo venne raggiunto con il voto di 194 dignitari che, nel nome della nazione russa, conferivano la reggenza a Biron.\nLa reggenza di Biron dur\u00f2 esattamente ventidue giorni. Alla mezzanotte del 19 novembre 1740 venne sorpreso mentre tentava di uccidere un suo vecchio rivale, il Feldmaresciallo Burkhard Christoph von M\u00fcnnich. La commissione di giustizia convocata per il caso decise di condannarlo (11 aprile 1741) a morte per squartamento, ma questa sentenza venne commutata per clemenza della nuova reggente, Anna Leopoldovna, madre di Ivan VI, al confino a vita a Pelym in Siberia. Tutte le vaste propriet\u00e0 dei Biron vennero confiscate, incluse le sue ricchezze e i suoi diamanti che raggiungevano un valore spropositato.\nPer ventidue anni l'ex reggente scomparve dalla storia di Russia. Egli riemerse per poco nel 1762, quando il filo-prussiano Pietro III di Russia lo richiam\u00f2 a corte. Egli era ormai troppo vecchio perch\u00e9 potesse nuocere a qualcuno e perci\u00f2, la nuova Zarina, Caterina II di Russia lo ristabil\u00ec nel 1763 nella reggenza del suo ducato, dove in seguito gli successe il figlio Pietro. Egli mor\u00ec nel suo palazzo, progettato da Bartolomeo Rastrelli, a Mitau, la capitale del Ducato di Curlandia, il 28 dicembre 1772.\nErnst Johann Biron \u00e8 il protagonista del romanzo di Edgardo Franzosini \"Il mangiatore di carta\", SugarCo (1989) e Sellerio (2017).\nMatrimonio e figli.\nErnst Johann Biron spos\u00f2 a Mitau, il 25 febbraio 1723, Benigna Gottlieb von Trotha, Baronessa di Treyden (1703-1782), dalla quale ebbe i seguenti eredi:"}
{"id": "1295665", "revid": "1355461", "url": "https://it.wikipedia.org/wiki?curid=1295665", "title": "Confederazione Europea dello Scautismo", "text": "La Conf\u00e9d\u00e9ration Europ\u00e9enne de Scoutisme (CES), conosciuta in Italia come Confederazione Europea dello Scautismo, \u00e8 un'organizzazione scout non riconosciuta. Fu fondata a Bruxelles in Belgio nel 1978, ed ha sede sempre in Belgio. La CES si richiama alla tradizione dello scautismo europeo e dichiara di rifarsi alla versione pi\u00f9 \"autentica dello Scoutismo di Robert Baden-Powell\". La CES proviene da una spaccatura della \"F\u00e9deration du Scoutisme Europ\u00e9en\" nata nel 1956 a Colonia dalla precedente esperienza degli \"Europa Scouts\". Infatti molti dei suoi membri iniziali lasciarono la Unione Internazionale delle Guide e Scouts d'Europa - Federazione dello Scautismo Europeo (FSE) in seguito ad una accesa polemica sull'importanza degli elementi religiosi nei programmi delle singole associazioni.\nOrganizzazione e Diffusione.\nLa CES comprendeva ad Aprile 2008 le seguenti associazioni:"}
{"id": "1295673", "revid": "486946", "url": "https://it.wikipedia.org/wiki?curid=1295673", "title": "Confederazione Europea dello Scoutismo", "text": ""}
{"id": "1295674", "revid": "436907", "url": "https://it.wikipedia.org/wiki?curid=1295674", "title": "Lei, gli amici e tutto il resto", "text": "Lei, gli amici e tutto il resto \u00e8 il quarto album in studio del cantautore italiano Nek, pubblicato nel 1996 dalla Warner Music Italy.\nConcezione.\nL'album segna il passaggio di Nek a una casa discografica di primo piano ed \u00e8 il primo di cui viene registrata anche una versione per il mercato spagnolo. \"Lei, gli amici e tutto il resto\" rappresenta inoltre il terzo album che vede come autore Antonello De Sanctis, mentre Nek \u00e8 compositore dei brani insieme a Massimo Varini, quest'ultimo curatore degli arrangiamenti nonch\u00e9 produttore artistico dell'album insieme a David Sabiu.\nNek defin\u00ec la pubblicazione come \u00abl'album della mia seconda vita.\u00bb Fu registrato con un nuovo team di lavoro, nuovo produttore, totale libert\u00e0 compositiva, un nuovo gruppo di musicisti con i quali avrebbe poi diviso cinque anni della sua carriera e infine la possibilit\u00e0 di firmare un contratto con una grande casa discografica. In studio si registr\u00f2 in diretta: basso, batteria e chitarra all'unisono, mentre tastiere e voce successivamente.\nPubblicazione.\n\"Lei, gli amici e tutto il resto\" \u00e8 stato pubblicato nel corso del 1996 da parte della Warner Music Italy, per poi venir ripubblicato nel febbraio dell'anno seguente in occasione della partecipazione di Nek al Festival di Sanremo 1997. Rispetto all'edizione originaria, la ristampa \u00e8 caratterizzata dalla presenza di due brani aggiuntivi: \"Laura non c'\u00e8\" e \"Sei grande\".\nNel 1997 \u00e8 stata pubblicata inoltre una versione in lingua spagnola intitolata \"Nek\", certificata disco d'oro dalla PROMUSICAE per le oltre 50.000 copie vendute in Spagna, che ha raggiunto la quarta posizione in Spagna e la sedicesima posizione in Portogallo."}
{"id": "1295676", "revid": "3115", "url": "https://it.wikipedia.org/wiki?curid=1295676", "title": "Ader (casa automobilistica)", "text": "La Ader era una piccola casa automobilistica francese, che fu attiva solamente dal 1900 al 1907. Al suo attivo la produzione di motori con disposizione V2, V4 e, per la prima volta, V8, con regolatore a 4 cilindri, venduti in seguito anche con il marchio Pegasus.\nBreve storia.\nLa Ader fu fondata a Levallois-Perret da Cl\u00e9ment Ader, un pioniere dell'aviazione francese. Nacque inizialmente come azienda plurispecializzata con il nome di \"Soci\u00e9t\u00e9 Industrielle des T\u00e9l\u00e9phones-Voitures Automobiles Systeme Ader\". Da ci\u00f2 si capisce che il campo di interesse di tale azienda era anche relativo alla telefonia, altro tipo di industria che all'epoca stava muovendo i suoi primi passi (sebbene sia nato circa 25 anni prima dell'automobile).\nL'attivit\u00e0 della Ader inizi\u00f2 con dei modelli equipaggiati da motori bicilindrici a V da 900 cm\u00b3 in grado di erogare potenze massime dell'ordine di 8 CV. Sempre un bicilindrico, ma da 12 CV di potenza massima, equipaggiava anche un altro modello, di classe leggermente superiore.\nNel 1902 cominci\u00f2 anche l'attivit\u00e0 sportiva della Ader, per la verit\u00e0 senza grandi risultati, tranne che nella Parigi-Madrid del 1903, dove le Ader furono tra le pochissime a farsi notare in mezzo ad una gara piena di imprevisti ed incidenti, a tal punto da essere stata sospesa dagli organizzatori.\nNello stesso anno arriv\u00f2 la prima Ader con motore a 4 cilindri a V e con potenza massima di 16 CV. Nel 1904 fu costituita una societ\u00e0 indipendente specializzata unicamente in automobili e denominata \"Soci\u00e9t\u00e9 des Automobiles Ader\". A tale societ\u00e0 fu affidata la produzione automobilistica.\nNel 1905 vi fu un riassetto nella produzione dell'Ader, con l'abbandono dei motori a V in favore di quelli in linea. La nuova sede aziendale fu spostata al 40 bis di avenue de Suffren, a Parigi Ci\u00f2 segn\u00f2 peraltro il declino della piccola Casa francese, perch\u00e9 non aveva pi\u00f9 niente di particolare da proporre. La Ader chiuse cos\u00ec i battenti nel 1907."}
{"id": "1295677", "revid": "3082", "url": "https://it.wikipedia.org/wiki?curid=1295677", "title": "Secondo Saturnino Salustio", "text": ""}
{"id": "1295679", "revid": "60024391", "url": "https://it.wikipedia.org/wiki?curid=1295679", "title": "Rigenerazione (religione)", "text": "Il termine rigenerazione (in greco antico: \u03c0\u03b1\u03bb\u03b9\u03b3\u03b3\u03b5\u03bd\u03b5\u03c3\u03b9\u03b1, palingenesia) viene usato nella teologia biblica cristiana per indicare l'opera mediante la quale Dio, tramite il Suo Santo Spirito, infonde vitalit\u00e0 spirituale nel cuore di una persona, una \"nuova natura\" che la prepara alla nuova creazione. Quando questo accade, essa si sente irresistibilmente attratta a Dio e si ravvede dal modo di pensare e di vivere precedente, impostato a indifferenza o ostilit\u00e0 verso di lui; crede di tutto cuore a ci\u00f2 che le Sacre Scritture affermano sulla Persona e sull'opera di Cristo come qualcosa che la coinvolge personalmente; sente dentro di s\u00e9 amore e riconoscenza verso Dio che l'ha resa oggetto della sua grazia; desidera ubbidire a quanto Dio le comanda nella sua Parola, come pure di approfondire la conoscenza delle cose di Dio e di crescere nella fede.\nQuesta trasformazione interiore \u00e8 cos\u00ec radicale che ad essa \u00e8 equiparabile ad una personale nuova nascita, appunto \"ri-generazione\" e ad essa si possono applicare le categorie di morte e vita. A coloro che hanno fatto quest'esperienza, per esempio, l'apostolo Paolo scrive: \"Dio ha vivificato anche voi, voi che eravate morti nelle vostre colpe e nei vostri peccati\" (); \"Voi, che eravate morti nei peccati e nella incirconcisione della vostra carne, voi, dico, Dio ha vivificati con lui, perdonandoci tutti i nostri peccati\" ().\nRigenerazione nel Nuovo Testamento.\nIl termine \"rigenerazione\" in quanto tale, per\u00f2, compare nel Nuovo Testamento solo due volte. (1) \"E Ges\u00f9 disse loro: \u00abIo vi dico in verit\u00e0 che nella nuova creazione, quando il Figlio dell'uomo sar\u00e0 seduto sul trono della sua gloria, anche voi, che mi avete seguito, sarete...\" (); (2)\"...egli ci ha salvati non per opere giuste da noi compiute, ma per la sua misericordia, mediante il bagno della rigenerazione e del rinnovamento dello Spirito Santo...\" (). \nNel primo caso si riferisce non all'individuo, ma all'universo. L'idea rappresentata da questa parola, per\u00f2, \u00e8 frequente (ad es. ; ; ; ; ; ). Inoltre, pure \u00e8 usata l'idea di risurrezione spirituale, di nuova creazione e di \"circoncisione del cuore\" come ulteriori illustrazioni indicanti Dio che opera una svolta radicale nella vita di una persona.\nQuesto tipo di linguaggio descrive sempre il suo carattere soprannaturale, non indotto da alcunch\u00e9 l'uomo possa fare, un'azione libera e sovrana di Dio che indubbiamente stupisce persino chi ne \u00e8 oggetto.\nRigenerazione e battesimo nelle diverse confessioni cristiane.\nFra le Chiese cristiane vi \u00e8 una controversia sul rapporto intercorrente fra rigenerazione, battesimo in acqua e conversione. \nIl Cattolicesimo lega la rigenerazione al battesimo, cio\u00e8 il battesimo \u00e8 vettore della grazia. \nLe chiese evangelicali invece considerano il battesimo semplicemente come un segno ed un suggello della rigenerazione, cio\u00e8, la rigenerazione (comprendente ravvedimento e fede) non dipende dal battesimo in acqua, ma il battesimo la suggella, la certifica. Nello specifico, gli evangelici calvinisti considerano la rigenerazione come causa prima della conversione, mentre gli arminiani considerano la conversione come causa della rigenerazione."}
{"id": "1295680", "revid": "1305772", "url": "https://it.wikipedia.org/wiki?curid=1295680", "title": "Beast Wars II", "text": "Beast Wars II (\u30d3\u30fc\u30b9\u30c8\u30a6\u30a9\u30fc\u30ba\uff29\uff29 \u8d85\u751f\u547d\u4f53\u30c8\u30e9\u30f3\u30b9\u30d5\u30a9\u30fc\u30de\u30fc, \"B\u012bsuto W\u014dzu II: Ch\u014d seimei-tai toransuf\u014dm\u0101\") \u00e8 una serie animata dei Transformers in 43 episodi, realizzata in Giappone nel 1998 per colmare il vuoto tra la prima e la seconda stagione di Beast Wars. La serie \u00e8 ancora inedita in Italia.\nTrama e protagonisti.\nLa serie, disegnata in classica animazione giapponese invece che in computer grafica, vede come protagonisti nuovi robot del gruppo Maximal (in giapponese Cybertron) capitanati da Lio Convoy, fiero combattente dal cuore d'oro e dalla mente sofisticatamente intelligente, che diventa un leone albino.\nGli altri protagonisti del gruppo Maximal sono ClawJaw, un polpo dalla spiccata intelligenza, e il mandrillo B'boomb (Apache) e il leone bruno Lio Junior i quali, unendosi ad altri due Maximal, formano Magnaboss.\nIl gruppo rivale, votato alla distruzione e alla conquista dell'universo, \u00e8 quello dei Predacon (chiamati Destron). Il malvagio leader dei Predacon \u00e8 Lord Galvatron, robot in grado di trasformarsi in una sorta di trivella drago."}
{"id": "1295685", "revid": "287204", "url": "https://it.wikipedia.org/wiki?curid=1295685", "title": "Asereje", "text": ""}
{"id": "1295687", "revid": "1272592", "url": "https://it.wikipedia.org/wiki?curid=1295687", "title": "Castione Marchesi", "text": "Castione Marchesi, nota anche come Castione dei Marchesi, \u00e8 una frazione del comune di Fidenza, in provincia di Parma.\nLa localit\u00e0 dista 5,76\u00a0km dal capoluogo, in direzione Busseto.\nOrigini del nome.\nLa localit\u00e0 deve il suo nome al castello che vi sorgeva in epoca medievale, noto come \"Castel Leone\"; il toponimo del luogo divenne in seguito \"Castelleone\", \"Castelioni\", \"Castiglione\", \"Castione\" e infine \"Castione Marchesi\", in riferimento alla famiglia Pallavicino.\nStoria.\nUna serie di campagne di scavi effettuate nel 1861 permise di datare alla fine del III millennio a.C. la fondazione di un primo nucleo abitato nel luogo ove oggi sorge Castione Marchesi; il villaggio, costituito da poche capanne su palafitte ed una necropoli, fu occupato dai Terramaricoli fino all'VIII secolo a.C., quando all'antica popolazione subentrarono gli Etruschi, dei quali tuttavia non rimangono che poche impronte.\nI Romani si sostituirono ai precedenti abitanti pochi secoli dopo; alla nuova civilt\u00e0 si devono la centuriazione che ancora oggi caratterizza la suddivisione agricola del territorio ed alcune delle strade di collegamento con le localit\u00e0 vicine, modificate solo in epoca moderna in seguito alla costruzione della ferrovia Cremona-Fidenza e dell'autostrada A1.\nCon la caduta dell'Impero romano le campagne si spopolarono e la vegetazione crebbe spontanea; fu soltanto nel X secolo che il territorio di Castione fu nuovamente bonificato ad opera dei monaci benedettini, su incarico di Adalberto II degli Obertenghi, capostipite della famiglia Pallavicino. Il marchese fece innalzare a partire dal 983 la chiesa di Santa Maria Assunta annessa al monastero benedettino fortificato, sul luogo di un'antica terramare; Adalberto II fu poi sepolto nel 1034 proprio all'interno del luogo di culto, consacrato probabilmente nel 1033. Allo stesso anno risale anche la risistemazione del castello di Castione Marchesi, esistente da epoca remota.\nNel 1325 i benedettini furono costretti a lasciare il monastero, per volere di Azzone Visconti, signore di Milano, al quale si deve anche l'unico fatto d'armi che abbia interessato Castione Marchesi: per evitare di farlo cadere nelle sue mani, i guelfi di Parma in fuga diedero alle fiamme il castello.\nCon la presa del potere da parte di Gian Galeazzo Visconti, i Pallavicino furono autorizzati a rientrare in possesso dei loro territori, tra cui la zona di Castione Marchesi, che entr\u00f2 in tal modo a far parte dello Stato Pallavicino di Rolando il Magnifico; si deve a quest'ultimo la ricostruzione della fortezza nel 1440.\nNel 1476 i marchesi avviarono una serie di importanti lavori, tra cui la ristrutturazione dell'antica chiesa romanica, la ricostruzione dell'annesso monastero e la trasformazione del castello in abbazia, in vista della loro assegnazione ai monaci olivetani.\nNel 1585 lo Stato Pallavicino fu assorbito dal ducato di Parma e Piacenza e da allora ne segu\u00ec le sorti. Nel 1764 il ministro ducale Guillaume du Tillot decret\u00f2 l'allontanamento dei monaci dall'abbazia e dal monastero, che fu assegnato alla diocesi di Parma; con la definitiva soppressione degli ordini stabilita da Napoleone nel 1810, due rami del chiostro del monastero furono abbattuti, mentre l'abbazia fu incamerata dagli Ospizi Civili di Parma, che la trasformarono in azienda agricola.\nCastione Marchesi costitu\u00ec un comune autonomo fino al 1821, con frazioni Bastelli e Chiusa Viarola oltre a Rimale per un limitato periodo di tempo; in seguito per decreto ducale l'antica unit\u00e0 amministrativa fu assorbita dal vicino comune di Borgo San Donnino.\nMonumenti e luoghi d'interesse.\nChiesa e monastero di Santa Maria Assunta.\nIl complesso fu innalzato in stile romanico tra il 983 e il 1020 per volere del marchese Adalberto II Pallavicino; la chiesa nei secoli seguenti si mantenne pressoch\u00e9 integra nonostante alcune modifiche apportate nel XVII secolo e nel XX secolo, con il completo restauro degli interni; il monastero, ricostruito nel 1476, fu parzialmente abbattuto in epoca napoleonica e adibito ad usi civili.\nAbbazia.\nL'originario edificio fu innalzato nel 1033 con funzioni difensive e distrutto nel 1325; ricostruito nel 1440, fu adibito verso la fine del XV secolo a residenza dell'abate del monastero di Santa Maria Assunta e, dal 1810, ad azienda agricola; oggi si presenta in stato di avanzato degrado, tuttavia conserva quasi intatti l'antico torrione trecentesco ed il piccolo oratorio barocco all'interno.\nInfrastrutture e trasporti.\nCastione Marchesi sorge lungo la strada provinciale 588 R dei Due Ponti, a ridosso dell'autostrade A1.\nLa localit\u00e0 \u00e8 servita da una stazione ferroviaria posta lungo la ferrovia Cremona-Fidenza e raggiunta da treni regionali di Trenitalia nell'ambito del contratto di servizio con la Regione Emilia-Romagna."}
{"id": "1295689", "revid": "34119", "url": "https://it.wikipedia.org/wiki?curid=1295689", "title": "Cabriolo", "text": ""}
{"id": "1295691", "revid": "34119", "url": "https://it.wikipedia.org/wiki?curid=1295691", "title": "Chiusa Ferranda", "text": ""}
{"id": "1295692", "revid": "106908", "url": "https://it.wikipedia.org/wiki?curid=1295692", "title": "Bastelli", "text": ""}
{"id": "1295693", "revid": "991694", "url": "https://it.wikipedia.org/wiki?curid=1295693", "title": "Ouverture La grotta di Fingal", "text": ""}
{"id": "1295694", "revid": "34119", "url": "https://it.wikipedia.org/wiki?curid=1295694", "title": "Chiusa Viarola", "text": ""}
{"id": "1295695", "revid": "34119", "url": "https://it.wikipedia.org/wiki?curid=1295695", "title": "Cogolonchio", "text": ""}
{"id": "1295697", "revid": "34119", "url": "https://it.wikipedia.org/wiki?curid=1295697", "title": "Monfestone", "text": ""}
{"id": "1295698", "revid": "34119", "url": "https://it.wikipedia.org/wiki?curid=1295698", "title": "Osteria Pietralunga", "text": ""}
{"id": "1295700", "revid": "287204", "url": "https://it.wikipedia.org/wiki?curid=1295700", "title": "Brixia Tour 2007", "text": "Il Brixia Tour 2007, settima edizione della corsa, si svolse dal 26 al 29 luglio 2007 su un percorso di 675,8\u00a0km e venne vinta dall'italiano Davide Rebellin, che termin\u00f2 la gara in 16h19'19\".\nSquadre e corridori partecipanti.\nVennero iscritte alla corsa ventiquattro squadre, composte ciascuna da otto corridori. Sette di queste formazioni avevano licenza UCI Pro Tour, dieci rientravano nella fascia UCI Professional Continental e le ultime sette in quella UCI Continental."}
{"id": "1295701", "revid": "34119", "url": "https://it.wikipedia.org/wiki?curid=1295701", "title": "Ponte Ghiara", "text": ""}
{"id": "1295702", "revid": "34119", "url": "https://it.wikipedia.org/wiki?curid=1295702", "title": "Rimale", "text": ""}
{"id": "1295707", "revid": "254059", "url": "https://it.wikipedia.org/wiki?curid=1295707", "title": "Sarmato", "text": "S\u00e0rmato (\"S\u00e4rmat\" in dialetto piacentino) \u00e8 un comune italiano di abitanti della provincia di Piacenza in Emilia-Romagna.\nGeografia fisica.\nTerritorio.\nIl paese e il territorio comunale sono situati nella pianura Padana, presso la riva destra del Po e la bassa val Tidone. Il comune \u00e8 collocato nella parte nord-occidentale della provincia di Piacenza e confina con quella lombarda di Pavia. I comuni confinanti sono: Castel San Giovanni, Borgonovo Val Tidone, Rottofreno, Pieve Porto Morone (PV) e Monticelli Pavese (PV).\nIl territorio comprende, oltre all'abitato principale, anche i nuclei abitati di Agazzino, C\u00e0 dell'Acqua, Casoni, Cepone, Coste di Sotto, Madonna del Rosario, Nosone, Ponte Tidone, Salumificio e Veratto. In prossimit\u00e0 di quest'ultimo si ha la confluenza del torrente Tidone nel fiume Po.\nClima.\nSarmato appartiene alla zona climatica \"E\". Il clima \u00e8 di tipo continentale come nel resto della Val Padana.\nStoria.\nLa fondazione e l'origine del nome \"Sarmato\".\nLa leggenda vuole che sia stato fondato dai barbari Sarmati, da cui sarebbe derivato il nome. La chiesa di Santa Maria Assunta fu fatta edificare nell'VIII secolo per volere del principe longobardo Burnengo, che poi fu seppellito sotto la soglia della chiesa. La storia e l'immagine stessa del paese sono \u00e8 strettamente legate al suo elemento pi\u00f9 caratteristico, ovvero il castello di Sarmato costruito attorno all'inizio del 1200, probabilmente su una precedente torre longobarda diroccata, che fu avamposto della guelfa Piacenza, a difesa della val Tidone, contro la ghibellina Pavia e fu teatro di scontri numerosi tra le due fazioni. Assieme al castello di Sarmato furono edificate anche la rocca di Borgonovo Val Tidone ed il Castello di San Giovanni (Castel San Giovanni). Il complesso di Sarmato costituiva la via d'accesso originari alla val Tidone, tanto \u00e8 vero che fino alla fine del '700 fu attivo un porto in localit\u00e0 Bosco di Litta che collegava Sarmato alla sponda lombarda. Questa posizione strategica spiega le maggiori dimensioni del castello di Sarmato rispetto alle rocche di Borgonovo e Castel San Giovanni (distrutta).\nIl feudo di Sarmato dai conti Pallastrelli agli Scotti e dai conti Dal Verme ai conti Zanardi Landi di Veano.\nLa storia documentata parte dal 1216 quando le milizie piacentine e milanesi si riunirono sotto le sue mura, in attesa di muovere guerra ai nemici pavesi e nel 1270 la fortezza, allora difesa dalla famiglia Pallastrelli, fu attaccata e seriamente danneggiata dalle milizie del Signore di Bardi, conte Ubertino Landi, uno dei capi della detta fazione imperiale. I Pallastrelli di Sarmato, la cui storia \u00e8 legata alla tradizione di S.Rocco e S.Gottardo, dovettero vendere nel 1363, e si trasferirono in Portogallo dove ottennero onori e privilegi e una discendente di Gottardo Felipa Perestrello (in realt\u00e0 Pallastrelli) spos\u00f2 l'esploratore Cristoforo Colombo, scopritore delle Americhe. Il fortilizio ed il ricco feudo di Sarmato quindi passarono al ricco mercante Bartolomeo Seccamelica, che ne fu investito nel 1376 da Galeazzo Visconti, allora Signore di Milano. Per difendere il fortilizio di Sarmato, Seccamelica dovette subire, nel suo maniero, un lungo assedio della fazione guelfa che lo cattur\u00f2 e lo imprigion\u00f2. Gli furono uccisi la moglie ed tutti figli tranne una sola femmina, Margherita. Costei spos\u00f2, nonostante appartenesse a famiglia acerrima nemica del potere imperiale, il nobile Giacomo Scotti, nipote di Alberto Scotti \"Il Ricco\", signore di Piacenza, portando a questa famiglia il feudo e terre di Sarmato. Il dominio degli Scotti, ed in particolare del conte Alberto Scotti, fu insidiato ai primi del '400 sia agli Arcelli Fontana, conti della Val Tidone, sia dai milanesi assieme ai conti Dal Verme, che poi con Luigi Dal Verme, conte di Bobbio e Voghera e signore di Pianello Val Tidone, Borgonovo Val Tidone, Castel San Giovanni e di tutta la val Tidone (dopo il subentro feudale agli Arcelli). Infine dopo l'occupazione del ducato di Milano da parte francese verso la fine del '400, il feudo ritorn\u00f2 propriet\u00e0 dei conti Scotti-Douglas, a cui rest\u00f2 sino al 1819 quando, con la scomparsa dell'ultima erede - la contessa Luigia Scotti-Douglas da Sarmato - pass\u00f2 per eredit\u00e0 femminile ai conti Zanardi Landi di Veano che ancora lo conservano, e ne hanno iniziato un graduale percorso di recupero e valorizzazione.\nLa municipalit\u00e0 di Sarmato: dalla fondazione napoleonica ai giorni nostri.\nLa calata di Napoleone Bonaparte in Italia, segna di fatto la fine del mondo feudale e dell'ancien r\u00e9gime anche in Italia. Essa determin\u00f2 la nascita della Municipalit\u00e0 (Mairie) di Sarmato che fu decretato nel 1805 a seguito dell'istituzione del codice Napoleonico. Il territorio del Comune di Sarmato deriv\u00f2 dall'aggregazione del feudo Scotti, dei comunelli di Veratto, Pontetidone ed Agazzino, abitati, allora molto popolosi. Il primo Sindaco alla francese (maire) \u00e8 Gaetano Zanetti, che resta in carica fino al crollo dell'impero napoleonico nel 1814; nella fase di transizione, verso il governo di Maria Luigia, gli succede Giulio Sgorbati. La popolazione dell'intero comune nel 1815 \u00e8 di 2370 unit\u00e0. Dopo la parentesi napoleonica si ritorna alle vecchie strutture del Podest\u00e0 e del Consiglio degli Anziani, costituito dai possidenti e maggiorenti. Durante la restaurazione \u00e8 preoccupazione principale degli amministratori di sollevare, per quanto possibile, le condizioni di estrema povert\u00e0 della popolazione, con il ricorso a lavori pubblici. Venne istituita in quegli anni la scuola elementare, inizialmente solo maschile, si impone la vaccinazione contro il colera e si tutelano, per quanto possibile, la morale pubblica e i costumi. Nel 1825 il comune prevede la spesa di lire nuove 5530 per il nuovo cimitero a fianco della chiesa parrocchiale, tardivo riconoscimento dei Decreti Napoleonici del 1811-1813. Nel 1836 il Comune realizza con la spesa di lire nuove 1800 il selciato della piazza pubblica (ora detta della Chiesa) e del sagrato, delimitato da colonnotti in granito. Nel 1843 Sarmato vede realizzato il ponte sul Tidone per iniziativa del governo ducale di Maria Luigia. Nel 1848 il Comune aderisce al governo provvisorio per acclamazione e risponde ai plebisciti con la seguente votazione: Totale voti validi 699 a favore del Piemonte n.689 a favore del Lombardo-Veneto n. 1 a favore dello Stato Pontificio n. 9 Nel 1858, a seguito di richiesta dell'opera parrocchiale che gestiva i cimiteri, considerati non pi\u00f9 sufficienti, il comune delibera di assumere in proprio la spesa di lire nuove 6800, per la costruzione di un nuovo cimitero, sotto la vigile protezione del santuario della Madonna di Caravaggio, lungo la strada per Borgonovo. Nel 1859 viene realizzata la nuova linea ferroviaria Piacenza-Alessandria e con essa la stazione di Sarmato. Nel 1860 viene promulgata la legge elettorale sarda, nello stesso anno viene realizzata la strada della stazione, che per il momento si innesta su via Molza. Nella seconda met\u00e0 del secolo il Comune trasferisce la propria sede dalla piazza della Chiesa ad un'ala del castello sulla nuova piazza che viene progressivamente delineandosi. Alla fine del 1800 il centro storico del paese assume la fisionomia attuale con una nuova piazza aperta sulle direttrici Bettola-Stazione e Torchio-Sacchello. Dopo l'unit\u00e0 d'Italia l'orizzonte del comune si amplia ad una visione nazionale con grande fermento di opere pubbliche e attenzione ai problemi sociali. Il volgere del XIX secolo e l'inizio del XX, sono segnati dalla forte personalit\u00e0 politico-imprenditoriale di Rocco Chiapponi, che, conducendo i suoi vasti fondi e costruendo una rete di rapporti opportuna, fu fondamentale per l'insediamento nel territorio comunale dello zuccherificio (chiuso nel 2003) che, assieme alle due fabbriche di conserva di pomodori, segneranno il panorama agroindustriale del paese e la vita lavorativa di tanti sarmatesi.\nStemma.\nLo stemma comunale, concesso con Regio Decreto, raffigura, in campo aureo, un castello rosso con tre torri; su quella centrale spicca una banderuola azzurra con una banda d'argento accostata da due stelle, anch'esse d'argento. Il Gonfalone e lo stemma comunale richiamano la presenza caratterizzante del castello di Sarmato, la cui torre \u00e8 visibile a chilometri di distanza.\nSan Rocco, Gottardo e il cagnolino.\nLa storia di San Rocco, la sua santit\u00e0, le sue vicende in Sarmato si diffusero in tutta la cristianit\u00e0 ad opera di pellegrini che qui sostavano, legando per sempre l'immagine del paese piacentino all'agiografia ed all'iconografia stessa del santo taumaturgo.\nLa leggenda narra che San Rocco da Montpellier di ritorno dal suo viaggio di pellegrinaggio a Roma si ammal\u00f2 di peste mentre assisteva i contagiati ricoverati nell'ospedale di Santa Maria di Betlemme in Piacenza. Fuoriuscito dalla citt\u00e0, si rifugi\u00f2 in una capanna o (secondo altra narrazione) in una spelonca nel bosco vicino a Sarmato, a poche decine di metri dal Castello di Sarmato e non lontano dall'importante Transitum Padi, il guado di Calendasco sulla via Francigena. Un cagnolino che ogni giorno rubava una pagnotta dalle cucine del castello di Sarmato, si allontanava con il panino in bocca, dalle cucine. Gottardo Pallastrelli, signore del maniero, accortosi di questo fatto insolito, segu\u00ec il cane di nascosto, ed in questo modo incontr\u00f2 il santo, a cui detto cagnolino (che alcune tradizioni chiamano Reste) portava la pagnotta. Gottardo assistette Rocco sino alla guarigione di quest'ultimo e quando San Rocco, guarito, ripart\u00ec, Gottardo lasci\u00f2 i suoi beni per divenire anch'egli pellegrino sull'esempio del suo amico.\nSan Rocco \u00e8 il santo patrono di Sarmato, la ricorrenza si festeggia il 16 agosto. Nel paese sono conservate tuttora la fontana che San Rocco sgorg\u00f2 invocato Dio dalla nuda roccia, l'oratorio Seicentesco e la grotta dei colloqui con Dio, dedicate al santo patrono, e meta di devozione e culto.\nMonumenti e luoghi d'interesse.\nCastello di Sarmato.\nUn ampio complesso fortificato fondato probabilmente dai barbari \"Sarmati\", sicuramente presidio Longobardo il castello di Sarmato venne eretto verso l'anno mille. Posto nei pressi dell'incrocio di due percorsi: la via Emilia pavese e la via Francigena; era un importante avamposto, con Castel San Giovanni e Borgonovo Val Tidone, nella funzione strategica di difesa dei territori piacentini (guelfi) dai pavesi (ghibellini). La prima data certa \u00e8 il 1216 quando qui si radunarono le milizie milanesi e piacentine che conquistarono le fortificazioni ghibelline sulle alture nei pressi di Rovescala. Molti furono, in quei secoli turbolenti i passaggi di mano: dai Pallastrelli agli Arcelli, dai Seccamelica agli Scotti, fino ai conti Zanardi Landi di Veano, attuali proprietari.\nIl complesso interamente edificato in laterizio \u00e8 circondato da mura, ancora ben evidenti anche se col tempo un po' smozzicate, che erano contornate da un fossato. Racchiudono un piccolo borgo di pianta rettangolare, diviso da due strade perpendicolari, con abitazioni, tre chiese, il castello, la rocchetta. Tre sono gli accessi al borgo protetti da costruzioni difensive. L'ingresso principale \u00e8 a sud, protetto da un rivellino merlato con due archi, uno per il passaggio pedonale e l'altro, a sesto acuto, per quello carrabile che erano dotati di ponte levatoio. Gli altri due accessi fortificati si trovano uno ad est, ospita il municipio, e l'altro ad ovest chiamato \"la rocchetta\". Rivolto verso nord, si affaccia sull'antico letto del Po. Ha pianta a forma di U ed \u00e8 il risultato di ampliamenti del mastio costruito nel XIII secolo su una preesistente torre longobarda. Ampliato e trasformato in residenza signorile dai conti Zanardi Landi \u00e8 dotato di un parco racchiuso all'interno delle mura. Il corpo di fabbrica \u00e8 affiancato da una torretta di segnalazione. Il castello di Sarmato, entrato a far parte dell'associazione Castelli Del Ducato di Parma e Piacenza, \u00e8 aperto da pochi anni alle visite guidate. All'ingresso dell'abitato di Sarmato vi \u00e8 una piccola costruzione chiamata il casino, era l'antico ospitale dei pellegrini che transitavano sulla via Francigena. Costruito sull'incrocio tra la via Romea (poi via Emilia) e la strada che conduce al Po dove, in localit\u00e0 Veratto, vi era il porto che traghettava i pellegrini in alternativa al Guado di Sigerico nella vicina Calendasco.\nMonumenti dedicati a San Rocco (la chiesa, la grotta e la fontana).\nGli abitanti di Sarmato, molto riconoscenti per la protezione del Santo, trasformarono la sua capanna in cappella. Nel XVI secolo costruirono una piccola chiesa che nel secolo successivo ebbe definitiva sistemazione.\nLa chiesa ha una sola navata con la facciata a forma di capanna. Nel periodo anteguerra fu coperta con una quinta neoclassica. Il santuario dedicato a San Rocco \u00e8 posizionato in fondo al viale (poi denominato Via San Rocco) posto alle spalle della chiesa parrocchiale dell'Assunta. All'interno della chiesa \u00e8 conservata una pregevole statua barocca del Santo patrono di Montpellier, particolarmente fedele all'iconografia tradizionale.\nDietro alla chiesa di San Rocco vi \u00e8 la grotta in cui, secondo la tradizione, avrebbe dimorato il Santo durante la sua lunga permanenza nel paese. All'interno della grotta \u00e8 presente una statua del patrono. Qui San Rocco viene raffigurato assieme al cane che, secondo la tradizione, portava giornalmente una pagnotta al santo ammalato di peste.\nVicino alla piazza dalla chiesa parrocchiale dell'Assunta, \u00e8 presente e attualmente attiva la cosiddetta fontana di San Rocco. Secondo la leggenda, la fonte sgorg\u00f2 miracolosamente per permettere al santo di dissetarsi e lavarsi.\nIl santuario di Caravaggio.\nCostruita nel XVIII secolo, rappresenta il pi\u00f9 antico santuario mariano della Bassa Valtidone. Il santuario, dedicato alla Beata Vergine di Caravaggio, sorge lungo la provinciale per Borgonovo Val Tidone ed \u00e8 posizionata accanto al cimitero comunale. Esso ha la forma di croce greca sicuramente mano dell'architetto sarmatese Lotario Tomba.\nNell'abside \u00e8 conservato un affresco della seconda met\u00e0 del XVIII secolo, di autore ignoto che rappresenta l'apparizione secondo i stretti canoni devozionali popolari. In questo affresco la Vergine \u00e8 rappresentata in atto benedicente, mentre Giovannetta \u00e8 inginocchiata in preghiera. Alle loro spalle sono raffigurate il castello di Sarmato, il primitivo edificio del santuario di Caravaggio ed il fabbricato dove ebbe inizio questa devozione, probabilmente un mulino.\nTrattasi di un documento di notevole importanza storica, sia perch\u00e9 \u00e8 tra le pi\u00f9 antiche immagini della Madonna di Caravaggio, sia per i riferimenti ambientali. Ai primi decenni del XIX secolo l'affresco \u00e8 stato traslato da una parete sovrastante l'altare all'abside, in un contesto di decorazione neoclassica particolarmente felice.\nQuesto santuario fu riportato al primitivo splendore da un decennio a questa parte per iniziativa spontanea di molti sarmatesi e segnatamente dal gruppo alpini.\nLa chiesa parrocchiale di Santa Maria Assunta.\nLa fondazione della chiesa risale all'VIII secolo dopo Cristo, ad opera del principe Longobardo Burnengo (detto Buringo). La parrocchia era gi\u00e0 presente nell'XI secolo, ma la documentazione di archivio parte dal 1572, poich\u00e9 quella precedente a tal data fu distrutta da un misterioso incendio.\nIl tempio, dedicato a Santa Maria Assunta, ha subito molte trasformazioni; il preesistente risaliva al XVI secolo ed era a tre navate con volte ad archi a tutto sesto. La magnifica canonica, ora restaurata, fu realizzata nel 1715 ad opera di don Giorgio Zanettini, come ex voto.\nLa torre campanaria, iniziata da don Francesco Boeri nella seconda met\u00e0 del 1700, in sostituzione di quella bassa e diroccata, \u00e8 stata terminata nel XIX secolo.\nNel periodo anteguerra don Giuseppe Spagnoli, per far fronte all'aumento della popolazione, decise di allungare la chiesa.\nCon l'intervento dell'architetto Berzolla fu trasformata in chiesa a croce latina, con transetto e nuova abside.\nL'attuale facciata, in cotto e rivestimento di cemento in finto marmo, fu realizzata nel decennio 1950-1960. L'appesantimento della facciata fu sicuramente una delle cause del crollo del tetto della navata laterale sinistra il 22 maggio 1964. Il crollo fortunatamente non caus\u00f2 vittime, ma caus\u00f2 altres\u00ec ingenti danni alla struttura.\nSuccessivamente Don Bruno Sidoli ripristin\u00f2 la chiesa eliminando la parte vecchia per ragioni di sicurezza e trasformando la chiesa secondo la direttive conciliari.\nLa chiesa presenta tre caratteri stilistici discontinui: la facciata in stile novecentesco, la navata in stile moderno-contemporaneo e infine l'abside in stile neo-rinascimentale.\nAl suo interno sono conservate: una pregevolissima statua della Madonna del Rosario del XVIII secolo di sicura mano del Geenaert, una statua lignea del XVII secolo che raffigura Santa Caterina da Siena, un quadro di maniera del 1600 raffigurante Sant'Anna e Santa Lucia, un quadro del XIX secolo di San Antonio da Padova.\nNell'abside \u00e8 conservato il quadro della Madonna Assunta, opera di Enrico Prati del 1891.\nL'organo, che ora si trova a fianco dell'abside, conserva tracce dell'antico Serassi.\nSociet\u00e0.\nEtnie e minoranze straniere.\nAl 31 dicembre 2012 gli stranieri residenti nel comune di Sarmato in totale sono 538 e rappresentano il 18,2% della popolazione residente. Tra le nazionalit\u00e0 pi\u00f9 rappresentate troviamo:\nCultura.\nIstruzione.\nNel comune sono presenti un asilo nido, una scuola materna, una scuola elementare e una scuola media. All'interno della scuola media \u00e8 presente la biblioteca comunale. Essa svolge anche la funzione di mediateca e emeroteca.\nCucina.\nDiversi i prodotti tipici della zona. Per quanto riguarda i primi sono da menzionare gli anolini in brodo, i pisarei e fas\u00f6 e i tortelli con la coda al burro e salvia. Per i secondi la tradizione presenta una serie di pietanze a base di carne: stracotto di manzo, selvaggina arrosto e in umido, salame cotto, asinina e cavallo in umido. Si trovano tra le \"eccellenze\" della zona anche i formaggi ed i salumi. Le pietanze sopra indicate sono solitamente accompagnate dai vini delle vicine colline come il gutturnio, barbera e ortrugo.\nEconomia.\nIl terreno ha un andamento plano-altimetrico pianeggiante e parecchi corsi d'acqua che forniscono un'abbondante irrigazione. Grazie a queste favorevoli caratteristiche, l'economia \u00e8 prettamente di stampo agricolo. Le coltivazioni principali sono: cereali (in particolare frumento e granoturco), foraggi e ortaggi (in particolare pomodoro). Un ramo importante \u00e8 anche la zootecnia, in particolare l'allevamento bovino. Sviluppata \u00e8 l'industria alimentare, affiancata da aziende che operano nei comparti edile, metalmeccanico, produzione del vetro, produzione di articoli in gomma e in plastica. Il terziario si compone di una discreta rete commerciale e dei servizi, compreso quello bancario. Ogni venerd\u00ec mattina si svolge il mercato settimanale.\nInfrastrutture e trasporti.\nIl comune \u00e8 attraversato dalla strada statale 10 Padana Inferiore ed essa \u00e8 la principale via di accesso al comune.\nSarmato \u00e8 servito dall'autolinea Piacenza-Nibbiano Caminata operata da SETA.\nLa Stazione di Sarmato \u00e8 ubicata sulla ferrovia Alessandria-Piacenza. Dal 2021 la stazione \u00e8 stata dotata di un sottopasso per accedere al secondo binario.\nL'Autostrada Torino Piacenza (A21) attraversa il territorio comunale. Il casello autostradale pi\u00f9 vicino dista circa 7 km ed \u00e8 quello di Castel San Giovanni sull'autostrada A21.\nGli aeroporti principali pi\u00f9 vicini sono quelli di Malpensa, Linate e Orio al Serio.\nTra il 1893 e il 1938 Sarmato fu servita dalla tranvia Piacenza-Pianello-Nibbiano.\nProtezione civile.\nDal 2008 \u00e8 attivo un gruppo intercomunale di protezione civile denominato \u201cALFA\u201d. Questo gruppo, composto esclusivamente da volontari, ha il compito prevenire, fronteggiare, soccorrere e intervenire in occasione di eventi di qualsiasi natura (per esempio emergenze e calamit\u00e0, ma anche supporto ad eventi) nel campo della protezione civile. Inoltre il gruppo, periodicamente, organizza esercitazioni di protezione civile. Il gruppo \u00e8 uno dei pi\u00f9 grandi della provincia di Piacenza ed \u00e8 principalmente attivo nei seguenti comuni: Sarmato (dove ha la sede), Castelsangiovanni, Borgonovo, Ziano, Rottofreno, Gragnano, Agazzano, Rivergaro, Gossolengo e Calendasco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nCon Montpellier non \u00e8 un vero e proprio gemellaggio ma \u00e8 l'adesione ad una associazione Internazionale S.Rocco di Montpellier che si propone di diffondere la conoscenza e lo splendore di S.Rocco organizzando manifestazioni, spettacoli, conferenze e pellegrinaggi.\nL'Associazione \u00e8 un legame fra le citt\u00e0, le Confraternite laiche e religiose, le Associazioni, i Gruppi, le Delegazioni di tutto il mondo che si richiamano al Santo e attraverso i quali crea un repertorio di culti e culture legate al suo nome.\nSport.\nLa squadra calcistica di Sarmato \u00e8 la FCD Sarmatese che attualmente milita nel campionato di seconda categoria. La societ\u00e0 \u00e8 composta anche da settori giovanili.\nStrutture sportive.\nNel comune sono presenti:"}
{"id": "1295714", "revid": "34119", "url": "https://it.wikipedia.org/wiki?curid=1295714", "title": "Siccomonte", "text": ""}
{"id": "1295715", "revid": "1543377", "url": "https://it.wikipedia.org/wiki?curid=1295715", "title": "Multi-angle Imaging SpectroRadiometer", "text": "Il Multi-angle Imaging SpectroRadiometer (MISR) \u00e8 uno strumento scientifico installato a bordo del satellite Terra, satellite lanciato il 18 dicembre 1999 dalla NASA. Lo strumento \u00e8 stato sviluppato per misurare la radiazione solare riflessa dalla Terra (superficie e atmosfera) in varie direzioni e lunghezze d'onda. Lo strumento divenne operativo nel febbraio 2000. I dati sono stati utilizzati in molti campi di ricerca come l'analisi del clima e il monitoraggio dei processi terrestri.\nLo strumento MISR \u00e8 formato da nove fotocamere digitali che riuniscono i dati in quattro bande spettrali dello spettro solare. Una camera punta al nadir, un'altra punta anteriormente mentre le altre sono poste ad angoli di 26.1\u00b0, 45.6\u00b0, 60.0\u00b0, e 70.5\u00b0. Lo strumento analizza ogni regione della Terra con le nove fotocamere, ogni fotocamera esegue le analisi nello spettro del rosso, verde, blu e nel vicino infrarosso.\nI dati recuperati dal MISR sono utilizzati per studi climatologici concernenti la radiazione solare nel sistema solare. MISR \u00e8 stato sviluppato specificamente per analizzare la concentrazione di particelle nell'atmosfera e per seguirne le variazioni stagionali e a lungo tempo. Questo al fine di individuarne le sorgenti naturali e le sorgenti umane di particolato. Lo strumento permette anche di caratterizzare la superficie terrestre, la struttura della vegetazione la distribuzione dei diversi tipi di vegetazionee altre propriet\u00e0 del terreno."}
{"id": "1295716", "revid": "842", "url": "https://it.wikipedia.org/wiki?curid=1295716", "title": "MISR", "text": ""}
{"id": "1295722", "revid": "123264470", "url": "https://it.wikipedia.org/wiki?curid=1295722", "title": "Alcyon", "text": "La Alcyon era una casa automobilistica e motociclistica francese attiva dal 1902 al 1954.\nStoria.\nQuesta Casa fu fondata in realt\u00e0 gi\u00e0 nel 1890 a Neuilly per volere di Edmond Gentil.Inizialmente l'azienda si occupava solo di biciclette. Fu solo a partire dal 1902 che la produzione cominci\u00f2 a comprendere anche i motocicli.L'esordio in campo automobilistico risale al 1906, quando la Alcyon realizz\u00f2 alcune vetturette e le fece partecipare anche in alcune competizioni. Tali vetture erano di cilindrate varie. Vi erano vetture a motori monocilindrici da 0.7, 0.9 e 1.0 litri e vetture a 4 cilindri da 1.7 e 2.5 litri.Nessuna di tali vetture ottenne comunque risultati di rilievo ne\u00e8 nelle competizioni e neppure dal punto di vista commerciale, ma sufficiente a permettere alla Casa di poter andare avanti.In compenso, l'attivit\u00e0 sportiva delle moto andava a gonfie vele e nel 1905, grazie al talento tecnico di Alessandro Anzani, la Casa ottenne addirittura uno dei primi titoli mondiali.Pian piano, la reputazione della Casa impression\u00f2 positivamente la clientela per l'affidabilit\u00e0 e la solidit\u00e0 dei suoi modelli.Nel 1911 fu prodotta la Alcyon pi\u00f9 prestigiosa, che montava un motore da 3 litri caratterizzato dall'allora innovativa distribuzione a valvole in testa.Poco dopo, la Casa si trasfer\u00ec a Courbevoie.Le prime serie difficolt\u00e0 economiche si ebbero con lo scoppio della Prima guerra mondiale, un evento che mise in seria difficolt\u00e0 moltissime aziende automobilistiche e non.Durante la guerra, la produzione si limit\u00f2 solo ai motocicli, per riprendere nel 1922 con le autovetture: furono proposte due vetturette equipaggiate da un bicilindrico da 0.5 litri ed un autociclo equipaggiato da un monocilindrico da 350 cm\u00b3.In seguito, la Alcyon propose nuovamente una vettura sportiva che si aggiudic\u00f2 alcune competizioni locali.Nel 1928 la Casa francese interruppe la produzione automobilistica, a seguito di altri modelli poco venduti, ma prosegu\u00ec con quella motociclistica fino al 1954, anno in cui fu assorbita dalla Peugeot."}
{"id": "1295724", "revid": "767487", "url": "https://it.wikipedia.org/wiki?curid=1295724", "title": "Finley (Dakota del Nord)", "text": "Finley \u00e8 un centro abitato (\"city\") degli Stati Uniti d'America, capoluogo della Contea di Steele nello Stato del Dakota del Nord. Nel censimento del 2000 la popolazione era di 515 abitanti. La citt\u00e0 \u00e8 stata fondata nel 1896.\nGeografia fisica.\nSecondo i rilevamenti dell'United States Census Bureau, la localit\u00e0 di Finley si estende su una superficie di 9,00\u00a0km\u00b2, tutti occupati da terre.\nPopolazione.\nSecondo il censimento del 2000, a Finley vivevano 515 persone, ed erano presenti 144 gruppi familiari. La densit\u00e0 di popolazione era di 57 ab./km\u00b2. Nel territorio comunale si trovavano 256 unit\u00e0 edificate. Per quanto riguarda la composizione etnica degli abitanti, il 97,28% era bianco, l'1,75% era nativo, lo 0,39% apparteneva ad altre razze e lo 0,58% a due o pi\u00f9. La popolazione di ogni razza ispanica corrispondeva allo 0,19% degli abitanti.\nPer quanto riguarda la suddivisione della popolazione in fasce d'et\u00e0, il 26,0% era al di sotto dei 18, il 6,4% fra i 18 e i 24, il 19,2% fra i 25 e i 44, il 23,9% fra i 45 e i 64, mentre infine il 24,5% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 95,8 maschi."}
{"id": "1295730", "revid": "1442080", "url": "https://it.wikipedia.org/wiki?curid=1295730", "title": "Pietro Biron", "text": "Biografia.\nFiglio maggiore di Ernesto Giovanni Biron aristocratico di origine sveva. All'et\u00e0 di 16 anni si ritrov\u00f2 col padre e col fratello maggiore in esilio in Siberia e - per ordine della Zarina Elisabetta I - trascorse un anno a Jaroslavl', nella Russia dell'ovest. Nel 1762 lo Zar Pietro III lo richiam\u00f2 a corte con il padre e fu poi la successiva Zarina, Caterina a reintegrare il padre di Pietro, Ernesto Giovanni, al governo del Ducato di Curlandia. Ernesto Giovanni mor\u00ec nel 1769 e Pietro fu il suo successore.\nPietro Biron govern\u00f2 dal 1769 al 1795 e ottenne, la maggior parte delle volte su interessamento della Russia, alcuni territori in Prussia e Boemia orientale. Oltre alla signoria ereditata dal padre a Polnisch-Wartenberg (oggi Syc\u03ccw nel distretto di Ole\u015bnica), in Slesia, si ricordano anche\nAlla terza divisione della Polonia, nel 1795, il regno di Stanislao II Augusto Poniatowski e la Curlandia passarono alla Russia. Pietro Biron venne sollevato dall'incarico, ma continu\u00f2, per ordine della Zarina Caterina, a percepire una rendita annuale di 25.000 ducati. Il patrimonio della Curlandia, al momento del suo passaggio di potere, contava due milioni di rubli, che passarono alle casse dello stato russo.\nPietro Biron si trasfer\u00ec con la famiglia nel Ducato di Sagan, che gli era stato lasciato come indennizzo. Negli anni successivi ottenne nuovi privilegi\nPietro Biron era un protettore della musica e delle arti. A Mitau fond\u00f2 un Ginnasio ed altri istituti vennero fondati a Nachod.\nMatrimonio e figli.\nPietro Biron spos\u00f2:\n1) Principessa Carolina di Waldeck e Pyrmont (14 agosto 1748 - 1782) ad Arolsen, il 15 ottobre 1765 dalla quale si separ\u00f2 mel 1772, senza eredi.\n2) Evdokija Borisovna Jusupova (16 maggio 1743 - 1780), il 6 marzo 1774, dalla quale si separ\u00f2 nel 1778, senza eredi.\n3) Contessa Dorotea di Medem (un membro della vecchia nobilt\u00e0 di Curlandia), il 6 novembre 1779, dalla quale ebbe sei figli, di cui sopravvissero solo quattro figlie femmine:\nPietro ebbe inoltre una relazione con Anna Marie Friederike von Manteuffel dalla quale nacque una figlia:"}
{"id": "1295731", "revid": "767487", "url": "https://it.wikipedia.org/wiki?curid=1295731", "title": "Microwave Limb Sounder", "text": "Il Microwave Limb Sounder \u00e8 uno strumento sviluppato per misurare le emissioni di microonde che occasionalmente vengono prodotte negli strati alti dell'atmosfera. I dati sono utilizzati per creare dei profili dei gas atmosferici, della temperatura, pressione e del ghiaccio."}
{"id": "1295736", "revid": "6340", "url": "https://it.wikipedia.org/wiki?curid=1295736", "title": "Brixia-Tour 2007", "text": ""}
{"id": "1295739", "revid": "486946", "url": "https://it.wikipedia.org/wiki?curid=1295739", "title": "English for speakers of other languages", "text": ""}
{"id": "1295740", "revid": "287204", "url": "https://it.wikipedia.org/wiki?curid=1295740", "title": "Sutterlin", "text": ""}
{"id": "1295742", "revid": "103025110", "url": "https://it.wikipedia.org/wiki?curid=1295742", "title": "0423", "text": "0423 \u00e8 il prefisso telefonico del distretto di Montebelluna, appartenente al compartimento di Venezia.\nIl distretto comprende la parte occidentale della provincia di Treviso. Confina con i distretti di Feltre (0439) e di Belluno (0437) a nord, di Conegliano (0438) e di Treviso (0422) a est, di Padova (049) a sud e di Bassano del Grappa (0424) a ovest.\nAree locali e comuni.\nIl distretto di Montebelluna comprende 27 comuni compresi nelle 2 aree locali di Castelfranco Veneto (ex settori di Asolo e Castelfranco Veneto) e Montebelluna (ex settori di Montebelluna e Valdobbiadene). I comuni compresi nel distretto sono: Altivole, Asolo, Borso del Grappa (esclusa la localit\u00e0 \"Colli Vecchi\" che appartiene al distretto di Bassano del Grappa), Caerano di San Marco, Castelcucco, Castelfranco Veneto, Castello di Godego, Cavaso del Tomba, Cornuda, Crocetta del Montello, Fonte, Loria, Maser, Monfumo, Montebelluna, Pederobba, Pieve del Grappa, Possagno, Resana, Riese Pio X, San Zenone degli Ezzelini, Segusino, Trevignano, Valdobbiadene, Vedelago, Vidor e Volpago del Montello ."}
{"id": "1295744", "revid": "1305772", "url": "https://it.wikipedia.org/wiki?curid=1295744", "title": "I Perdenti", "text": "I Perdenti (\"The Losers\") \u00e8 il nome di un gruppo di eroi nei fumetti della DC Comics. Ambientato negli anni della Seconda Guerra Mondiale, i fumetti hanno avuto due versioni principali.\nIl team originale dei Perdenti, creato da Robert Kanigher (testi) e Russ Heath (disegni), \u00e8 apparso per la prima volta nel 1969 all'interno della testata \"G.I. Combat\" n\u00b0 138.\nDopo la storia introduttiva, in cui erano co-protagonisti in una storia del Carro Stregato (\"Haunted Tank\"), i Perdenti ebbero una propria vita editoriale all'interno di \"Our Fighting Forces\", a partire dal # 123 (gennaio-febbraio 1970) fino alla chiusura della pubblicazione col n\u00b0 181 (settembre-ottobre 1978).Di questo periodo si segnalano le cover di Joe Kubert, la sequenza di storie di Jack Kirby (nn. 151-162), la presenza di Alex Toth tra i disegnatori.\nNel 2003 la Vertigo riprese e modific\u00f2 il gruppo, in un ciclo di storie che dur\u00f2 fino al 2006. Su questa seconda versione si basa anche il film \"The Losers\" del 2010, diretto da Sylvain White con Jeffrey Dean Morgan.\nNel 2010 \u00e8 uscito uno \"one shot\" che riprendeva il gruppo originale.\nIl team originale (DC Comics).\nI singoli componenti del gruppo avevano gi\u00e0 avuto una propria vita editoriale in diverse testate belliche della DC negli anni precedenti: il capitano Johnny Cloud, pilota di origine navajo, era apparso su \"All-American Men of War\" dal n\u00b0 82 al 115 (1960\u20131966); Gunner e Sarge lo avevano addirittura preceduto nel n\u00b0 67 della stessa testata (marzo 1959) e in seguito apparvero su \"Our Fighting Forces\" nella sequenza #45\u201394 (1959\u20131965). Il Capitano Storm ebbe una propria serie durata 18 albi (1964-1967). Ona Tomsen, unico membro femminile (appartenente alla Resistenza norvegese) apparve per la prima volta dal n\u00b0 135.\nIn Italia le loro storie sono apparse per la prima volta all'interno de \"Il Soldato Fantasma\" dell'Editoriale Corno (1977) che pubblic\u00f2 una selezione delle loro storie.\nIl nuovo team (Vertigo, 2003-2006).\nIn epoca pi\u00f9 recente, le storie del gruppo sono state pubblicate dall'etichetta dalla Vertigo nel 2003; scritta da Andy Diggle e disegnata da Jock, questa nuova versione \u00e8 ambientata ai giorni nostri, aggiornando tematiche e personaggi: il gruppo di soldati diventa cos\u00ec un team delle forze speciali che dichiara guerra alla CIA dopo che l'Agenzia ha cercato di \"licenziarli\" con un attentato.\nAndy Diggle riutilizza i concetti di base (situazioni e alchimia tra i personaggi) dell'A-Team, telefilm di culto, incrociandoli con le classiche avventure alla : due ispirazioni non rinnegate affatto dal team di autori, ma citate apertamente in un paio di dialoghi. Come accennato, \u00e8 su questa seconda versione del gruppo che si basa il film \"The Losers\" del 2010.\nPubblicazioni.\nTeam 2003.\nIl fumetto aveva cadenza mensile e si \u00e8 concluso a marzo 2006. L'intero fumetto era diviso in svariati archi narrativi divisi anch'essi nei vari numeri:\nSuccessivamente la Vertigo ha ripubblicato l'intero fumetto in formato \"libro\" ristrutturando la divisione degli archi narrativi; questa struttura \u00e8 stata ripresa poi per l'edizione italiana:\nIn Italia i primi tre volumi sono stati pubblicati da Magic Press, ma dopo la scissione del contratto da parte di Vertigo, gli ultimi due volumi sono stati pubblicati da Planeta De Agostini.Da notare come i titoli dei vari archi narrativi, nella versione americana, si rifanno ad elementi e riferimenti della politica e della cultura pop, mentre nella versione italiana, si rifanno (in 4 casi su 5) a terminologie molto vicine ai giochi di carte"}
{"id": "1295750", "revid": "767487", "url": "https://it.wikipedia.org/wiki?curid=1295750", "title": "California Suite", "text": "California Suite \u00e8 un film del 1978 diretto da Herbert Ross. Maggie Smith si aggiudic\u00f2 per la pellicola il suo secondo Oscar (dopo quello per \"La strana voglia di Jean\") come miglior attrice non protagonista, interpretando la parte di un'attrice inglese, candidata al prestigioso riconoscimento, che vola a Los Angeles per partecipare alla cerimonia dell'Academy, senza, tuttavia, riuscire vincitrice.\nTrama.\nA Beverly Hills si svolge la storia di cinque coppie che alloggiano in un albergo alla vigilia della cerimonia della consegna degli Oscar."}
{"id": "1295751", "revid": "85405", "url": "https://it.wikipedia.org/wiki?curid=1295751", "title": "Tikhon di Zadonsk", "text": ""}
{"id": "1295757", "revid": "186563", "url": "https://it.wikipedia.org/wiki?curid=1295757", "title": "Slamd 64", "text": ""}
{"id": "1295759", "revid": "85405", "url": "https://it.wikipedia.org/wiki?curid=1295759", "title": "Tikhon di Mosca", "text": ""}
{"id": "1295762", "revid": "85405", "url": "https://it.wikipedia.org/wiki?curid=1295762", "title": "Tikhon di Kaluga", "text": ""}
{"id": "1295763", "revid": "1305772", "url": "https://it.wikipedia.org/wiki?curid=1295763", "title": "QuikSCAT", "text": "Il QuikSCAT (\"'Quick Scatterometer\") \u00e8 un satellite artificiale terrestre sviluppato per analizzare la direzione e la velocit\u00e0 degli oceani per il NOAA. La missione \u00e8 una missione di recupero rapido (\"quick recovery\") nata per sopperire alla mancanza di dati derivata dalla perdita dello scatteromentro NASA NSCAT che venne perso nel giugno 1997. Il satellite si trova in orbita sincrona rispetto al Sole e in un'orbita bassa terrestre. \nAlla luce del fallimento nel 2003 del satellite ADEOS II, il successore del satellite NSCAT il QuickSCAT \u00e8 attualmente l'unico satellite statunitense in grado di misurare la velocit\u00e0 dei venti sopra gli oceani e i mari del mondo. L'Agenzia Spaziale Europea \u00e8 dotata di propri scatterometri come quelli montati sui satelliti Envisat.\nTuttavia dato che attualmente il sistema trasmette con il sistema di backup e che il satellite ha altri problemi lo strumento potrebbe diventare non operativo in ogni momento compromettendo i bollettini sui cicloni tropicali.\nNel 2007 Bill Proenza direttore del National Hurricane Center in Florida, \u00e8 stato licenziato dai suoi superiori NOAA per non aver preparato un opportuno piano di riserva in caso di guasto del satellite."}
{"id": "1295764", "revid": "1451528", "url": "https://it.wikipedia.org/wiki?curid=1295764", "title": "0421", "text": "0421 \u00e8 il prefisso telefonico del distretto di San Don\u00e0 di Piave, appartenente al compartimento di Venezia.\nIl distretto comprende la parte orientale della citt\u00e0 metropolitana di Venezia e due comuni della provincia di Treviso. Confina con i distretti di Treviso (0422) e di Pordenone (0434) a nord, di Cervignano del Friuli (0431) a est e di Venezia (041) a ovest.\nAree locali e comuni.\nIl distretto di San Don\u00e0 di Piave comprende 20 comuni compresi nelle 3 aree locali di Jesolo, Portogruaro (ex settori di Caorle e Portogruaro) e San Don\u00e0 di Piave. I comuni compresi nel distretto sono: Caorle, Ceggia, Cessalto (TV), Cinto Caomaggiore, Concordia Sagittaria, Eraclea, Fossalta di Piave, Fossalta di Portogruaro, Gruaro, Jesolo, Meolo, Musile di Piave, Noventa di Piave, Portogruaro, Pramaggiore, San Don\u00e0 di Piave, San Stino di Livenza, Teglio Veneto, Torre di Mosto e Zenson di Piave (TV) ."}
{"id": "1295773", "revid": "2014155", "url": "https://it.wikipedia.org/wiki?curid=1295773", "title": "Federico Casimiro Kettler", "text": "Biografia.\nFederico Casimiro era figlio di Giacomo Kettler e di sua moglie Carlotta, figlia del principe Giorgio Guglielmo di Brandeburgo.\nNelle parole di quello che fu il suo educatore, Hans Heinrich Flemming, Federico Casimiro era un giovane di grande talento nelle materie di studio, ma piuttosto superficiale e velleitario.\nDopo un breve viaggio in Francia, segu\u00ec la carriera militare come capitano di reggimento di cavalleria olandese dal 1672 sino a quando, alla morte del padre, venne chiamato a succedergli al trono di Curlandia.\nTent\u00f2 di dare un forte impulso militarizzato allo stato, sulla base della teoria prussiana del militarismo, creando una forza d'esercito permanente e vendette la colonia di Tobago all'Inghilterra per finanziare le spese sostenute.\nVenne coinvolto, dal 1698, nella grande guerra del Nord, in cui ebbe il pieno sostegno anche dei figli, tra cui il suo successore Federico Guglielmo, oltre all'alleanza garantitagli dalla zarina Anna I di Russia, morendo in quello stesso anno.\nMatrimoni ed eredi.\nFederico II Casimiro si spos\u00f2 due volte; in prime nozze con Sofia Amalia di Nassau-Siegen, dalla quale ebbe i seguenti figli:\nNel 1691 si spos\u00f2 in seconde nozze con Elisabetta Sofia, figlia di Federico I Guglielmo di Brandeburgo, da cui ebbe un figlio:"}
{"id": "1295774", "revid": "1543377", "url": "https://it.wikipedia.org/wiki?curid=1295774", "title": "Tropospheric Emission Spectrometer", "text": "Il Tropospheric Emission Spectrometer o TES \u00e8 uno strumento per satellite sviluppato per analizzare la troposfera terrestre. Lo strumento \u00e8 uno spettrometro a trasformata di Fourier dei segnali infrarossi. I dati forniti dallo strumento sono fondamentali per analizzare la chimica della troposfera, l'interazione tra la troposfera e la biosfera e gli scambi tra troposfera e stratosfera. Lo strumento \u00e8 stato sviluppato dal Jet Propulsion Laboratory e dal California Institute of Technology per la NASA. Venne immesso in orbita polare a bordo del satellite Aura il 15 giugno 2004 alle 10:02 UTC."}
{"id": "1295776", "revid": "296631", "url": "https://it.wikipedia.org/wiki?curid=1295776", "title": "Misantropen", "text": "Misantropen (titolo inglese: \"The Misanthrope\") \u00e8 un film per la televisione diretto da Ingmar Bergman. Il soggetto \u00e8 tratto dalla commedia di Moli\u00e8re \"Il misantropo\"."}
{"id": "1295778", "revid": "1226", "url": "https://it.wikipedia.org/wiki?curid=1295778", "title": "La Jet\u00e9e", "text": ""}
{"id": "1295779", "revid": "986213", "url": "https://it.wikipedia.org/wiki?curid=1295779", "title": "Federico Guglielmo Kettler", "text": "Biografia.\nFederico Guglielmo Kettler era figlio del duca Federico Casimiro e della sua seconda moglie, Elisabetta Sofia. All'et\u00e0 di sette anni, dopo la morte di suo padre, il 22 gennaio 1698 venne nominato duca di Curlandia e Semigallia, ma sino alla maggiore et\u00e0 lo stato venne governato da sua madre e da suo zio Ferdinando Kettler che risiedeva a Danzica.\nQuando nel 1701 la Semigallia venne occupata dagli svedesi, Federico Guglielmo con sua madre si recarono da suo zio Federico di Prussia che poi venne incoronato quale primo re dello stato. Rimase in Prussia sino al 1709 quando, dopo le vittorie russe, si decise che il diciassettenne Federico Guglielmo avrebbe sposato la principessa Anna, figlia dello Zar Ivan V, fratellastro di Pietro il Grande. Il consiglio del ducato nel 1709 riconobbe inoltre la maggiore et\u00e0 a Federico Guglielmo ed egli torn\u00f2 in patria, a Liep\u0101ja, nel 1710.\nDurante il suo periodo di regno applic\u00f2 una politica filo-russa come i suoi predecessori, ora per\u00f2 dettata dall'influenza della moglie, figlia dello zar di Russia e futura zarina di Russia ella stessa.\nL'11 novembre 1710 si tenne una grandiosa cerimonia a San Pietroburgo per celebrare il suo matrimonio con la figlia dello zar, ma sulla via del ritorno Federico Guglielmo mor\u00ec, il 21 gennaio 1711, in una stazione di posta per cavalli, e la giovane vedova accompagn\u00f2 il corpo del marito giungendo a Jelgava solo il 4 marzo successivo.\nAlla sua morte, il ducato di Curlandia pass\u00f2 nelle mani della Russia come possedimento dell'Impero. Venne ripristinato come indipendente nel 1730 per Ferdinando Kettler, per poi tornare nuovamente alla Russia che l'affid\u00f2 all'amante della zarina Anna, Ernesto Giovanni Biron."}
{"id": "1295780", "revid": "76963", "url": "https://it.wikipedia.org/wiki?curid=1295780", "title": "Hans Matheson", "text": "Biografia.\nFiglio di un musicista e nipote di un nonno cantante, Hans nasce nell'isola di Lewis; successivamente si trasferir\u00e0 nel Kent. In seguito spronato dalla madre, inizia a frequentare una scuola di teatro: l'Avondale Hall. \nIl suo debutto vero e proprio avviene nel 1996 con il film \"The Future Lasts a Long Time\". Nel 1998 interpreta invece Marius nel film tratto dal romanzo di Victor Hugo \"I Miserabili\" diretto da Billie August assieme ad attori del calibro di Uma Thurman, Liam Neeson, Geoffrey Rush e Claire Danes. \u00c8 da questo momento in poi che Hans comincia a farsi notare e ad apprezzare, nonostante nella sua filmografia siano presenti solo film di carattere letterario.\nNel 2000 viene scelto da Ricky Tognazzi per interpretare Jeno Varga in \"Canone inverso - Making Love\", nel 2002 invece, lo vediamo al fianco di Keira Knightley nell'adattamento cinematografico tratto dal romanzo di Boris Leonidovi\u010d Pasternak de \"Il dottor \u017divago\" diretto da Giacomo Campiotti dove Hans interpreta Yurii Zhivago. Nel 2004 \u00e8 la volta dell'imperatore Nerone nella miniserie diretta da Paul Marcus \"Nerone\" assieme a Laura Morante, Vittoria Puccini e Sonia Aquino.\nNel 2006 appare nel thriller sovrannaturale \"Half Light\" accanto a Demi Moore e l'anno successivo veste i panni dell'arcivescovo Thomas Cranmer nella 2\u00aa stagione di \"The Tudors\".\nTra i suoi ruoli pi\u00f9 recenti si ricorda quello di Caravaggio nel film \"Bathory\" , quello di Lord Coward, il Ministro degli Interni, in \"Sherlock Holmes\" diretto da Guy Ritchie e il ruolo di Ixas nel film \"Scontro tra titani\" diretto da Louis Leterrier. \nNel 2008 interpreta l'affascinante e controverso Alec D'Urberville nella miniserie in quattro puntate \"Tess dei D'Urberville\" accanto a Gemma Arterton e Eddie Redmayne. Nel 2013 interpreta il ruolo di un giovane sacerdote, David Richardson, nel film \"The Christmas Candle\" insieme a Samantha Barks."}
{"id": "1295781", "revid": "1272592", "url": "https://it.wikipedia.org/wiki?curid=1295781", "title": "Bertoni", "text": ""}
{"id": "1295783", "revid": "144796", "url": "https://it.wikipedia.org/wiki?curid=1295783", "title": "Frederich Casimir Kettler", "text": ""}
{"id": "1295785", "revid": "144796", "url": "https://it.wikipedia.org/wiki?curid=1295785", "title": "Frederich Wilhelm Kettler", "text": ""}
{"id": "1295787", "revid": "1543377", "url": "https://it.wikipedia.org/wiki?curid=1295787", "title": "0434", "text": "0434 \u00e8 il prefisso telefonico del distretto di Pordenone, appartenente al compartimento di Venezia.\nIl distretto comprende la parte meridionale della provincia di Pordenone e il comune di Gaiarine (TV). Confina con i distretti di Spilimbergo (0427) a nord, di Udine (0432) a est, di Cervignano del Friuli (0431) a sud-est, di San Don\u00e0 di Piave (0421) a sud, di Treviso (0422) e di Conegliano (0438) a ovest e di Belluno (0437) a nord-ovest.\nAree locali e comuni.\nIl distretto di Pordenone comprende 28 comuni compresi nelle 4 aree locali di Pordenone, Prata di Pordenone (ex settori di Azzano Decimo e Prata di Pordenone), Sacile (ex settori di Aviano e Sacile) e San Vito al Tagliamento (ex settori di Cordovado e San Vito al Tagliamento). I comuni compresi nel distretto sono: Arzene, Aviano, Azzano Decimo, Brugnera, Budoia, Caneva, Casarsa della Delizia, Chions, Cordenons, Cordovado, Fiume Veneto, Fontanafredda, Gaiarine (TV), Morsano al Tagliamento, Pasiano di Pordenone, Polcenigo, Porcia, Pordenone, Prata di Pordenone, Pravisdomini, Roveredo in Piano, Sacile, San Martino al Tagliamento, San Quirino, San Vito al Tagliamento, Sesto al Reghena, Valvasone e Zoppola ."}
{"id": "1295789", "revid": "767487", "url": "https://it.wikipedia.org/wiki?curid=1295789", "title": "Prima comunione (film)", "text": "Prima comunione \u00e8 un film del 1950 diretto da Alessandro Blasetti e interpretato da Aldo Fabrizi.\nIl film, che tocca sia momenti ilari che amari, \u00e8 caratterizzato dalla notevole interpretazione di Fabrizi, capace di passare con disinvoltura da momenti comici a drammatici. Per l'interpretazione ricevette un Nastro d'argento quale migliore attore protagonista.\n\"Prima comunione\" \u00e8 stato inserito nella lista dei \"100 film italiani da salvare\".\nTrama.\n\u00c8 Pasqua: la figlia del signor Carloni, proprietario di una pasticceria a Roma, deve fare la prima comunione. Ma quando l'uomo si sveglia l'abito non \u00e8 ancora arrivato: decide cos\u00ec di andare lui stesso a cercare la sarta a casa sua per ritirare il vestito, con la sua nuova automobile che sa guidare a malapena. Infatti durante il viaggio prima prende una multa, poi arriva a casa della sarta e ritira il vestito, ma a questo punto l'auto si guasta, e il ritorno a casa diventa un'impresa: taxi soffiati sotto il naso, autobus strapieni, liti con tutti.\nDopo la pi\u00f9 violenta di queste liti Carloni lascia il vestito ad uno zoppo per poter avere le mani libere: comincia cos\u00ec una rissa al termine della quale lo zoppo \u00e8 sparito nel nulla. Cerca in tutti i modi di rintracciarlo, credendo che questi gli abbia rubato il vestito, ma inutilmente. Ritorna quindi a casa dove lo attendono un cliente scontento della sorpresa trovata in un uovo comprato nella sua pasticceria, la figlia disperata e la moglie nervosa.\nUna vicina di casa offre un suo abito in tessuto del tipo di quello da prima comunione, che per\u00f2 sarebbe prima da adattare. Occorre quindi del tempo, e a Carloni non resta che cercare di convincere il parroco a ritardare un po' la cerimonia; il prelato concede una piccola dilazione, ma rimprovera Carloni di non essere credente e di non andare a messa.\nQuando tutto ormai sembra perduto arriva lo zoppo, che ha letto l'indirizzo sull'etichetta dell'abito, e la cerimonia pu\u00f2 finalmente avere inizio.\nLa critica.\n\u00ab Una storia esemplare alla maniera di Zavattini, autore del soggetto, con fatti e fattarelli della vita quotidiana che assumono carattere di simboli della nostra societ\u00e0, personaggi e macchiette che sintetizzano in pochi tratti taluni aspetti del nostro vivere in comune, fornisce la materia prima per un film che Blasetti ha condotto con grazia e leggerezza, stile bonario e ironia, ricordandosi di \"4 passi tra le nuvole\" \u00bb. Gianni Rondolino su il Catalogo Bolaffi volume 1, 1945/1955.\nIncassi.\nIncasso accertato a tutto il 31 marzo 1959 Lit. 222.402.366\nCuriosit\u00e0.\n\u00c8 stato il primo film ad essere proiettato al cinema Valentino di Avezzano (negli immediati pressi del Palazzo Municipale e di Piazza Torlonia), inaugurandolo a tutti gli effetti. Era il pomeriggio di sabato 30 dicembre 1950."}
{"id": "1295790", "revid": "38120", "url": "https://it.wikipedia.org/wiki?curid=1295790", "title": "Fiery Mask", "text": "Fiery Mask, il cui il vero nome \u00e8 Jack Castle, \u00e8 un personaggio dei fumetti Golden Age creato da Joe Simon (testi e disegni), pubblicato dalla Timely Comics (che \u00e8 diventata la Marvel Comics). La sua prima apparizione \u00e8 nell'albo \"Daring Mystery Comics\" n. 1 (gennaio 1940).\nBiografia del personaggio.\nQuando degli \"zombi\" cominciarono a rapire alcuni vagabondi locali, la polizia si rivolse al celebre dr Jack Castle, il quale per\u00f2, durante le indagini, fu rapito e condotto dallo \"Zombie Master\", uno scienziato che con un raggio ipnotico, utilizzando i senzatetto, aveva costituito un esercito di zombi per commettere furti per suo conto. Lo Zombie Master cerc\u00f2 di ipnotizzare anche Jack e, poich\u00e9 questi cercava di opporsi, port\u00f2 al massimo la potenza del raggio. L'attrezzatura and\u00f2 in sovraccarico ed esplose, uccidendo lo Zombie Master ed irradiando Jack, il quale acquis\u00ec dei superpoteri, che decise di usare in difesa del bene assumendo l'identit\u00e0 segreta di Fiery Mask.\nFiery Mask si scontr\u00f2 anche con altri due scienziati: \"Doctor\", che trasformava persone in schiavi zombie e aveva anche una schiera di poiane giganti, e in seguito \"Dork\", che era invece affiancato da una scimmia gigantesca.\nFiery Mask scese anche all'Inferno per combattere la demoniaca \"Legion of Doom\".\nPoteri e abilit\u00e0.\nFiery Mask ha il potere della forza sovrumana, super-soffio, pirocinesi, abilit\u00e0 di saltare distanza enormi, e pu\u00f2 creare i campi di fuoco.\nPubblicazioni statunitensi.\nSono stati pubblicati soltanto i quattro numeri seguenti:"}
{"id": "1295791", "revid": "1494169", "url": "https://it.wikipedia.org/wiki?curid=1295791", "title": "Tuono blu", "text": ""}
{"id": "1295792", "revid": "36426", "url": "https://it.wikipedia.org/wiki?curid=1295792", "title": "Fondazione Magnani-Rocca di Parma", "text": ""}
{"id": "1295796", "revid": "121169", "url": "https://it.wikipedia.org/wiki?curid=1295796", "title": "Piccolo romboide", "text": ""}
{"id": "1295808", "revid": "3082", "url": "https://it.wikipedia.org/wiki?curid=1295808", "title": "Storia Ecclesiastica", "text": ""}
{"id": "1295810", "revid": "718859", "url": "https://it.wikipedia.org/wiki?curid=1295810", "title": "Cambria (Wyoming)", "text": "Cambria \u00e8 stato un centro minerario nelle Black Hills (\"Colline Nere\") a ovest dello stato del Wyoming negli Stati Uniti d'America. Fu abitato per circa 40 anni dalla fine dell'800 fino agli anni 20 del secolo scorso da minatori emigranti provenienti in numero consistente dall'Italia, in particolare dal Trentino. Con l'esaurimento delle vene di carbone e per altri motivi economici vennero abbandonate le miniere, i minatori se ne andarono e l'intera localit\u00e0, di propriet\u00e0 privata di una compagnia, fu abbandonata e poi scomparve anche il centro abitato, divenendo cos\u00ec una citt\u00e0 fantasma. L'insediamento si trova nel territorio della cittadina di Newcastle.\nA ricordo \u00e8 stato eretto un \"Park Memorial\" nella valle del Salt Creek visibile dall'autostrada n. 85.\nLa nascita di Cambria.\nLe direttrici dell'emigrazione trentina in America seguirono le piste della ferrovia e del carbone che da New York penetrarono verso gli stati pi\u00f9 interni dell'Unione. La ferrovia aveva bisogno di carbone e i giacimenti di carbone erano anche una ragione per costruire rami ferroviari che si staccavano dai principali. Per queste due ragioni le compagnie prestarono attenzione alle Colline Nere, una zona montagnosa e impervia tra il nord est del Wyoming e il Sud Dakota, una volta dominio incontrastato delle trib\u00f9 indiane di Toro Seduto e Cavallo Pazzo che nel 1876 sconfissero le truppe del generale Custer nella battaglia del Little Bighorn. L'esercito americano nel giro di pochi anni dom\u00f2 definitivamente le resistenze degli indiani e la ricerca del carbone divenne pi\u00f9 facile.\nQuando nel 1887 dei pionieri trovarono carbone nelle Colline Nere la compagnia concessionaria della linea ferroviaria Chicago - Burlington formata da tre fratelli scozzesi Kilpatrick e da W.C. Collins fiutarono l'affare, poich\u00e9 un ricco giacimento avrebbe giustificato anche la costruzione di un nuovo ramo ferroviario di oltre 300\u00a0km che salisse da Cheyenne fino ai confini col Montana. Acquistarono la fattoria Fuller Ranch nei pressi del filone carbonifero che affiorava in uno stretto canyon sul versante occidentale nello Stato del Wyoming a circa 6 miglia a nord di Newcastle e poi fondarono la \"\u201cCambria Mining Company\u201d\" con direttore generale William H. Kilpatrick. La miniera di Cambria fu diretta dall'ing. Jopseph L. Hemingway che la chiam\u00f2 cos\u00ec con riferimento al pi\u00f9 antico dei cinque periodi geologici in cui \u00e8 suddivisa l'era paleozoica: il Cambriano.\nCambria. La Regina.\nLe prime attrezzature vennero trasportate da Alliance (Nebraska) per oltre 170 miglia di strade tortuose e calate nel canyon, e dopo che fu concesso il diritto allo sfruttamento furono costruite le strade e la ferrovia con la posa dell'ultima rotaia il 4 dicembre 1889. Arrivarono subito i macchinari necessari e all'epoca le miniere di Cambria (Jumbo, l'Antelope Camp Canyon) furono fra le pi\u00f9 moderne ed organizzate con compressori d'aria e macchine a vapore anche per produrre elettricit\u00e0 e calore tanto che Cambria fu incoronata \"\u201cRegina del carbone\u201d\", un regno durato 39 anni fino al 1928. Furono estratti 12 milioni di tonnellate di carbone, circa 400.000 all'anno nel periodo pi\u00f9 redditizio tra il 1903 e il 1910.\nCambria. La comunit\u00e0.\n A Cambria si form\u00f2 una comunit\u00e0 di persone proveniente da ogni dove: nel 1895 Cambria aveva 329 abitanti, nel 1904 super\u00f2 i 1.400 con 550 uomini occupati in miniera con un numero consistente di trentini in particolare da Storo e da Cloz. Cambria era costituita da oltre 150 case tutte di ugual colore di propriet\u00e0 dalla Kilpatrick-Collins. Il 16 settembre 1892 fu aperta una scuola in alto sulla collina raggiungibile salendo 365 gradini. Il Fuller Ranch divenne il quartier generale della compagnia. Venne aperta una scuola superiore a Cambria prima che a Newcastle, un teatro e un grande negozio, ma non un saloon, perch\u00e9 i Kilpatrick erano contrari all'alcool. Questo probabilmente contribu\u00ec alla crescita della vicina Newcastle che aveva tali attrattive. Un ambulatorio medico fu presente fin dall'inizio e l'ospedale fu uno dei primi edifici costruiti a Cambria e ogni minatore versava un dollaro al mese per il fondo ospedaliero. Tutto questo \u2013 a differenza di quanto accadeva in altri centri minerari \u2013 non era propriet\u00e0 dello stato, ma della compagnia, tranne l'edificio postale. Erano rappresentate la chiesa metodista, quella episcopale e quella cattolica. Non venne mai organizzato un nucleo di polizia, perch\u00e9 le funzioni di sceriffo erano affidate a un funzionario della compagnia.\nNelle corrispondenze dei minatori si percepiscono i primi momenti di crisi a partire dal 1910 e in quell'anno i Kilpatrick-Collins vendettero la maggior parte delle azioni a una compagnia di investitori capeggiata da Ellwood Rabenold e la miniera pass\u00f2 alla \"Cambria Fuel Company\".\nLa fine di Cambria fu segnata il 15 marzo 1928 dall'ultimo fischio della sirena del cambio turno. La celebrazione ufficiale avvenne il 17 marzo. I Rabenold suggerirono la costruzione di un \"Park Memorial\" nella valle del Salt Creek tra Cambria e l'attuale autostrada n. 85 chiamato Flying Ranch con un museo dotato di oggetti donati dagli abitanti di Cambria.\nNote bibliografiche.\nIn occasione della Festa provinciale trentina dell'emigrazione tenutasi a Storo nel settembre del 2003 con il patrocinio della Provincia autonoma di Trento e del Comune di Storo venne pubblicato un libro. \nL'autore ha raccolto le notizie su Cambria dalla corrispondenza degli emigranti storesi conservata in Italia dai parenti, fra le quali meritano una particolare segnalazione quelle di un giovanotto di Storo che a 17 anni and\u00f2 in America nell'autunno del 1903 con in tasca l'indirizzo di Cambria dove c'era uno zio e che assieme ad un'altra cinquantina di lettere di corrispondenza della famiglia hanno consentito all'autore la pubblicazione della \"Saga dei Manciat\".\nNella corrispondenza conservata dai parenti degli emigranti storesi l'autore ha potuto trarre notizie anche da un opuscolo in inglese di 36 pagine."}
{"id": "1295811", "revid": "124205942", "url": "https://it.wikipedia.org/wiki?curid=1295811", "title": "Scala orientale", "text": "Nella scala maggiore orientale il 2\u00ba,6\u00ba e 7\u00ba grado di una normale scala maggiore sono abbassati di un semitono, sia nell'ascendere, sia nel discendere. Si pu\u00f2 notare dalla successione intervallare che la scala maggiore orientale \u00e8 presente implicitamente nella scala araba. Infatti, un altro modo per ottenere una scala maggiore orientale, prendendo come riferimento una scala araba (ad es. di Do), \u00e8 quello di costruirla usando come tonica il 1\u00ba grado, cio\u00e8 il Do nel nostro esempio, ed utilizzare la sequenza intervallare della scala araba, partendo dal 6\u00ba grado.\nLa sequenza intervallare \u00e8 (t = tono, s = semitono):\nLa formula \u00e8:Scala orientale\nScala maggiore orientale di Do:\nScala minore orientale.\nNella musica moderna esistono tantissime scale musicali che interessano diversi generi:\nalcune scale, prendono spunto soprattutto dalla musica Cinese, queste ultime sono dette scale orientali. La Scala orientale pi\u00f9 usata nel mondo della musica Cinese \u00e8 la scala minore orientale che presenta appunto lo stile musicale Cinese.\nLa scala minore orientale \u00e8 strutturata come la scala minore naturale, per\u00f2, presenta una sola diversit\u00e0: la scala minore naturale \u00e8 formata da tono semitono tono tono semitono tono tono, la scala minore orientale ha un semitono in pi\u00f9 quindi \u00e8 formata da tono semitono tono tono semitono tono semitono.\nL'altezza di una nota indica quanto \u00e8 acuto o grave un suono: la distanza tra due altezze o frequenze o note si misura con semitoni e toni nella teoria musicale e si chiama intervallo. \nGli intervalli rappresentano la distanza tra ogni suono preso successivamente. Il semitono \u00e8 la pi\u00f9 piccola distanza che separa un suono dall'altro; mentre il tono \u00e8 l'unione di due semitoni. Il semitono \u00e8 di due specie: diatonico e cromatico. Il diatonico \u00e8 quando \u00e8 formato da due suoni di nome diverso: per esempio do \u2013 reb; cromatico quando \u00e8 l'alterazione di uno stesso suono: per esempio do \u2013 do#.I toni ed i semitoni, variano di natura: tono maggiore e tono minore, semitono maggiore e semitono minore. Il tono minore ha una lieve differenza di vibrazioni in meno rispetto al maggiore, e differiscono di un comma. Quest'ultimo \u00e8 una distanza appena percettibile, che deriva dalla comparazione matematica del rapporto tra due suoni. La scala minore orientale si trova usando la sequenza intervallare della scala maggiore orientale, partendo dal settimo grado.\nLa sequenza intervallare \u00e8 (t = tono, s = semitono):\nLa formula \u00e8:\nQuindi si passa dalla scala maggiore di Do\nAlla scala minore orientale di Do:\nOppure dalla scala maggiore orientale di Do\nSi ottiene la scala minore orientale di Si\u266d"}
{"id": "1295812", "revid": "1149807", "url": "https://it.wikipedia.org/wiki?curid=1295812", "title": "Biyomon", "text": " \u00e8 un Digimon di livello intermedio del media franchise giapponese \"Digimon\", che comprende anime, manga, giocattoli, videogiochi, carte collezionabili ed altri media.\n\"Biyomon\" \u00e8 il nome che condividono tutti i membri di questa particolare specie Digimon. Ci sono numerosi Biyomon diversi che appaiono in varie serie anime e manga di Digimon.\nL'apparizione pi\u00f9 conosciuta di Biyomon \u00e8 quella nell'anime \"Digimon Adventure\" come Digimon partner di Sora Takenouchi.\nIl Biyomon di \"Digimon Adventure\" appare anche nella serie sequel \"Digimon Adventure 02\" e in tutti i film relativi ad \"Adventure\" e \"Adventure 02\". Compare inoltre in \"Digimon Adventure tri.\"\nLa sua specie appartiene alla classe dei Digimon volatili.\nBiyomon \u00e8 doppiata in giapponese da Atori Shigematsu e in italiano da Gi\u00f2 Gi\u00f2 Rapattoni.\nAspetto e caratteristiche.\nIl nome \"Biyomon\" (in originale \"Piyomon\") proviene parzialmente dall'onomatopea giapponese \"piyopiyo\", indicante il cinguettio degli uccelli e dal suffisso \"-mon\" (abbreviazione di \"monster\") che tutti i Digimon hanno alla fine del loro nome. Il significato del nome \"Biyomon\" \u00e8 quindi \"mostro che cinguetta\".\nBiyomon assomiglia ad un grosso uccello rosa con la punta delle piume della testa e della coda colorata di blu. Ha occhi azzurri e tre artigli rossi alle estremit\u00e0 di zampe e ali. Anche il becco \u00e8 di color rosso. Sulla testa ha una sorta di antenna arricciata, di trama rosa e blu: la sua utilit\u00e0 \u00e8 per\u00f2 sconosciuta. Infine, un anello metallico costituisce una cavigliera che Biyomon porta alla zampa sinistra.\nPu\u00f2 muovere le sue ali con abilit\u00e0 per afferrare oggetti, ma la sua abilit\u00e0 di volo \u00e8 invece scarsa. Grazie alle grosse zampe che le consentono di stare in posizione eretta, Biyomon trascorre la maggior parte del suo tempo a terra, ma vola via nel cielo al primo accenno di pericolo.\nApparizioni.\nBiyomon appare per la prima volta nella sua forma al livello primo stadio, Yokomon. Digievolve per la prima volta al livello intermedio quando i Digiprescelti vengono attaccati da un Kuwagamon. Biyomon successivamente digievolve in Birdramon, quindi, grazie alla Digipietra dell'Amore di Sora, in Garudamon. Nella versione giapponese dell'anime, ed anche all'inizio di quella italiana, Biyomon spesso parla in terza persona. Dice \"Sora \u00e8\" quando normalmente qualcuno direbbe \"Tu sei\" ed inoltre si riferisce anche a s\u00e9 stessa in terza persona.\nBiyomon compare anche nella stagione sequel \"Digimon Adventure 02\". In questa stagione, Biyomon ha perso il potere di superdigievolvere Garudamon. Quando l'Imperatore Digimon inizia la sua opera di conquista di Digiworld, Biyomon \u00e8 tra i Digimon partner originali che aiutano pi\u00f9 spesso i nuovi Digiprescelti. Come molti dei Digimon partner della prima stagione, diventa quindi protettrice di una determinata area di Digiworld. Biyomon appare successivamente nel mondo reale durante la puntata speciale di Natale come \"regalo\" per i Digiprescelti originali da parte di Davis e degli altri nuovi Digiprescelti. Grazie al potere di uno dei dodici Digicuori Iridescenti di Azulongmon, Biyomon riguadagna l'abilit\u00e0 di superdigievolvere.\nIn \"Digimon Adventure tri.\" Biyomon e gli altri Digimon e Digiprescelti della prima generazione tornano nel ruolo di protagonisti e sono chiamati a difendere il mondo reale dagli attacchi dei Digimon infetti.\nAltre forme.\nIl nome \"Biyomon\" si riferisce solo alla forma di livello intermedio di questo Digimon. Durante la serie, Biyomon riesce a digievolvere in un certo numero di forme pi\u00f9 potenti, ognuna con nome ed attacchi speciali diversi. Tuttavia, il livello intermedio \u00e8 la sua forma di preferenza, nonch\u00e9 quella in cui passa la maggior parte del tempo, a causa della pi\u00f9 alta quantit\u00e0 di energia richiesta per rimanere ad un livello pi\u00f9 alto.\nNyokimon.\n \u00e8 la forma al livello primario di Biyomon. Nyokimon \u00e8 un piccolo seme nero con due foglie verdi germogliate sulla sua testa. Il suo nome proviene dalla parola giapponese \"nyokinyoki\", che significa \"piante che germogliano l'una dopo l'altra\". \"Nyokimon\" vuole quindi dire \"mostro simile a piante che germogliano l'una dopo l'altra\".\nNyokimon appare in \"Digimon Adventure\" come forma al livello primario di Biyomon durante un flashback di quando le Digiuova dei Digimon partner si schiusero sull'Isola di File.\nYokomon.\n \u00e8 la forma al livello primo stadio di Biyomon. Il nome \"Yokomon\" viene da \"Youkou\", una parola giapponese che indica un colore verde-bluastro. \"Yokomon\" significa quindi \"mostro verde-bluastro\". Yokomon \u00e8 molto simile ad un ravanello con un fiore giallo-bluastro sulla testa.\nBiyomon appare in questa forma in \"Vacanze estive\" quando incontra Sora per la prima volta. Yokomon presto digievolve Biyomon per proteggere Sora da Kuwagamon. Da allora, Yokomon appare solo quando Biyomon regredisce da Garudamon.\nBirdramon.\n \u00e8 un uccello simile ad una fenice, Digievoluzione al livello campione di Biyomon. Il suo nome proviene dalle parole inglesi \"\"bird\" e \"dra\"\", diminutivo di \"dragon\", che significano rispettivamente \"uccello\" e \"drago\". \"Birdramon\" significa quindi \"mostro simile ad un uccello drago\".\nBiyomon digievolve Birdramon per la prima volta nell'episodio \"Sora in pericolo\" per difendere il villaggio degli Yokomon da Meramon, controllato da un Ingranaggio Nero. Compare anche per combattere contro Devimon, Etemon, Myotismon ed i Padroni delle Tenebre. Biyomon digievolve Birdramon anche in \"Adventure 02\" per aiutare a distruggere gli Obelischi di Controllo dell'Imperatore Digimon e in \"Adventure tri.\" per affrontare i Kuwagamon infetti e Alphamon.\nGarudamon.\n \u00e8 la forma al livello evoluto di Biyomon. Il suo nome deriva da una creatura mitologica hindu, il Garu\u1e0da. Garudamon fa la sua prima apparizione quando Myotismon in persona si presenta ai Digiprescelti.\nIn \"Garudamon, ali gloriose!\", Biyomon, indebolita da un attacco di DemiDevimon, \u00e8 tuttavia fermamente determinata a proteggere Sora. Il rifiuto di Sora a lasciarla combattere fa comprendere alla ragazza che lei conosce l'amore e sa bene cosa sia: \u00e8 il forte sentimento che prova per Biyomon e per sua madre. Quando Birdramon viene colpita dalla Frusta di Fuoco di Myotismon, Sora corre verso di lei gridando di volerle bene. Ci\u00f2 fa brillare la sua Digipietra e Birdramon riesce a digievolvere Garudamon, che riesce a fermare Myotismon e a permettere ai Digiprescelti di fuggire. Durante la battaglia con i Padroni delle Tenebre, \u00e8 Garudamon a distruggere il martello di Puppetmon.\nQuando Sora usa il potere della sua Digipietra per liberare i Digimon Supremi, Biyomon perde il potere di divenire Garudamon per tre anni, finch\u00e9 Azulongmon dona uno dei suoi dodici Digicuori Iridescenti ai Digimon prescelti. Ci\u00f2 permette loro di tornare a superdigievolvere al livello evoluto. Garudamon appare stavolta a Mosca, intenta ad aiutare i Digiprescelti russi a combattere contro uno sciame di Flymon e una mandria di Mammothmon.\nHououmon.\n \u00e8 la forma al livello mega di Biyomon. Il suo nome deriva dall'uccello leggendario della mitologia cinese, il Fenghuang (in giapponese , \"hou-ou\"). Nella versione americana tale forma \u00e8 stata ribattezzata Phoenixmon, dalla fenice, uccello mitologico con caratteristiche simili al Fenghuang. Hououmon fa la sua prima apparizione nel quarto film della serie \"Digimon Adventure tri.\". Dopo il reboot di Digiworld, Biyomon, come i compagni, ha perso i propri ricordi ed \u00e8 ostile nei confronti di Sora, che vorrebbe riallacciare il rapporto. Durante la battaglia finale contro Machinedramon, Biyomon viene catturata dal nemico e Sora si aggrappa a lui nel tentativo di salvarla, venendo, per\u00f2, colpita ripetutamente. Mossa dal gesto altruista della ragazza, Biyomon digievolve tutti i livelli fino a diventare Hououmon, portando in salvo Sora e, con l'aiuto di Seraphimon e HerculesKabuterimon, riesce a sconfiggere il nemico.\nCharacter song.\nBiyomon ha come \"image song\" la canzone \"Watashi no Gosenfu\" (\"La mia vera musica\") ed un'altra con Sora Takenouchi (Yuko Mizutani) chiamata \"Futari de Habatakeba\" (\"Se voliamo insieme\"). In \"Digimon Adventure Tri.\" ne possiede una seconda, intitolata \"Heart wo Sagase\".\nAccoglienza.\nTwinfinite ha classificato Biyomon come il settimo miglior Digimon dei Digiprescelti originali. Jeremy Gill di ReelRundown ha classificato Hououmon come la sesta miglior Megadigievoluzione dei Digimon originali. Anthony Mazzuca ci CBR ha considerato Biyomon come il nono personaggio principale pi\u00f9 forte."}
{"id": "1295813", "revid": "3082", "url": "https://it.wikipedia.org/wiki?curid=1295813", "title": "Socrate scolastico", "text": ""}
{"id": "1295814", "revid": "1451528", "url": "https://it.wikipedia.org/wiki?curid=1295814", "title": "0431", "text": "0431 \u00e8 il prefisso telefonico del distretto di Cervignano del Friuli, appartenente al compartimento di Venezia.\nIl distretto comprende la parte meridionale della provincia di Udine e i comuni di Grado (GO) e San Michele al Tagliamento (VE). Confina con i distretti di Udine (0432) a nord, di Gorizia (0481) a est, di San Don\u00e0 di Piave (0421) a ovest e di Pordenone (0434) a nord-ovest.\nAree locali e comuni.\nIl distretto di Cervignano del Friuli comprende 21 comuni compresi nelle 3 aree locali di Cervignano del Friuli (ex settori di Cervignano del Friuli, Grado e San Giorgio di Nogaro), Latisana e Lignano Sabbiadoro. I comuni compresi nel distretto sono: Aiello del Friuli, Aquileia, Campolongo Tapogliano, Carlino, Cervignano del Friuli, Fiumicello Villa Vicentina, Grado (GO), Latisana, Lignano Sabbiadoro, Marano Lagunare, Muzzana del Turgnano, Palazzolo dello Stella, Porpetto, Precenicco, Ronchis, Ruda, San Giorgio di Nogaro, San Michele al Tagliamento (VE), Terzo di Aquileia e Torviscosa ."}
{"id": "1295815", "revid": "600229", "url": "https://it.wikipedia.org/wiki?curid=1295815", "title": "Scala alternata", "text": ""}
{"id": "1295820", "revid": "729019", "url": "https://it.wikipedia.org/wiki?curid=1295820", "title": "Muscolo piccolo romboide", "text": "Il muscolo piccolo romboide \u00e8 un muscolo del dorso.\nAnatomia.\nOrigina dalla parte inferiore del legamento nucale e dai processi spinosi della settima vertebra cervicale e della prima vertebra toracica.\nSi inserisce alla base della liscia superficie triangolare della spina della scapola, ed \u00e8 solitamente separato dal grande romboide da un sottile intervallo, ma i margini adiacenti dei due muscoli sono occasionalmente uniti."}
{"id": "1295840", "revid": "481349", "url": "https://it.wikipedia.org/wiki?curid=1295840", "title": "Episodi di Baywatch (terza stagione)", "text": ""}
{"id": "1295842", "revid": "287204", "url": "https://it.wikipedia.org/wiki?curid=1295842", "title": "Agnello (disambigua)", "text": ""}
{"id": "1295845", "revid": "1226", "url": "https://it.wikipedia.org/wiki?curid=1295845", "title": "Blue Thunder", "text": ""}
{"id": "1295849", "revid": "880789", "url": "https://it.wikipedia.org/wiki?curid=1295849", "title": "Beppe Levrero", "text": "Biografia.\nLe origini.\nBeppe Levrero nasce il 13 ottobre 1901 a Genova Voltri da famiglia novese: il padre Giovanni Felice era capostazione a Voltri e la madre Anna Cabella casalinga.\nLa zia Carlotta, sorella del padre, maestra a Novi Ligure, \u00e8 la prima a capire le inconsce aspirazioni del nipotino Beppe, cos\u00ec pure lo zio Luciano Cabella, violinista compositore assai noto in quei tempi.\nLevrero trascorre l'infanzia a Novi Ligure da quando il padre, andato in pensione, acquista un'antica casa gi\u00e0 dei marchesi Pinelli, costruita tra la fine del Seicento e i primi del Settecento.\nFiglio unico, gi\u00e0 da ragazzo \u00e8 interessato alla pittura che segue da autodidatta rifugiandosi sulla torretta dell'antica casa.\nGli studi.\nA Novi frequenta il ginnasio e il liceo classico, tranne la permanenza nel collegio degli Scolopi a Savona, fino a che, iniziata la prima guerra mondiale, il collegio \u00e8 adibito a ospedale militare.\nDopo aver compiuto gli studi classici si iscrive alla facolt\u00e0 di chimica dell'Universit\u00e0 di Genova per compiacere il padre e contemporaneamente studia pittura nei musei di Palazzo Bianco e Palazzo Rosso in Genova, consenziente l'assistente di chimica dottor Sensi che aveva capito le sue doti e le sue vere aspirazioni.\nNel frattempo \u2013 siamo intorno al 1921 \u2013 tramite la nobildonna Giuseppina Coulant Peloso conosce lo scultore Leonardo Bistolfi, che convince il padre ad aderire alle volont\u00e0 del figlio.\nTrasferitosi a Torino, frequenta lo studio del Maestro Leonardo Bistolfi per poi frequentare lo studio di Agostino Bos\u00eca, dove assiduamente e con ferrea disciplina studia pittura per sei anni.\nInfluenze artistiche.\nI suoi veri maestri sono la natura, Antonio Fontanesi e Francesco Guardi studiato nei frequenti viaggi a Venezia, William Turner e John Constable.\nPur essendo stato amico dei maggiori pittori e scultori dell'epoca e dei postfuturisti torinesi, da Fillia a Oriani a Pozzo, sia per ragioni di indipendenza, sia per innata personalit\u00e0, non si \u00e8 mai legato alle varie tendenze n\u00e9 di ieri n\u00e9 di oggi.\nFa amicizia con i maggiori pittori e scultori: da Carlo Carr\u00e0 a Ardengo Soffici, da Mario Tozzi a Gino Severini e, a Torino, da Francesco Menzio a Luigi Spazzapan, a Gigi Chessa, da Umberto Mastroianni a Felice Casorati e molti altri nei suoi assidui trasferimenti a Milano, Roma e Venezia.\nCos\u00ec scrive di lui Angelo Mistrangelo nel testo critico sul catalogo Mazzotta della mostra antologica del 1999: \u201c...Gli alberi, i solo cosmici, le gelate sembrano ricondurci a una sorta di neoromanticismo che per\u00f2 si stempera nella straordinaria forza di un espressionismo mediterraneo, nei sottili riferimenti a Turner e in una solida struttura compositiva.\u201d ed ancora come scriveva lo scultore Sandro Cherchi su \"Nuove Dimensioni\" del 1963: \u201c...tutto si muove nella sua pittura, i suoi paesaggi sono sconvolti o meglio travolti da una furia espressionistica che altro non fa pensare che il nostro amico sia stato violentemente messo in moto da un ribollore dell'anima, da una giovinezza improvvisa e ruggente, in cui diventa poesia e meditazione: la tempera favorisce questo nuovo momento di Levrero per la sveltezza dell'esecuzione e la bellezza della materia\u201d.\nEsposizioni.\nInizia ad esporre a Torino nel 1928 alla Galleria Guglielmi e l'anno seguente alla Societ\u00e0 Promotrice di Belle Arti al Valentino ove continuer\u00e0 ad esporre con personali e collettive fino al 1986. Partecipa alle maggiori mostre italiane ed estere: dalle Quadriennali Nazionali d'Arte di Roma (I \u2013 II \u2013 III - VI - VIII) alle Biennali Internazionali d'Arte di Venezia (XX - XXII - XXII - XXV - XXVIII), e all'estero: a Birmingham, Saint Louis, Baltimora, Linz, Buenos Aires, Praga.\nAlla XXIII Biennale di Venezia (1942) \u00e8 invitato con sala personale.\nMostre personali e collettive.\nEspone nelle pi\u00f9 importanti Gallerie italiane anche con \u201cpersonali\u201d dal 1932 al 1983, e con mostre antologiche a cura del Comune di Novi Ligure (1971 \u2013 1983 catalogo Electa)\nAcquisti e collezioni.\nSue opere sono presenti presso: Collezione di Casa Reale (1931), Provincia di Alessandria (1932), Societ\u00e0 Amici dell'Arte di Torino (1934), Collezione Sen. Giovanni Agnelli (1936), Collezione Pirelli S.p.A. (1949), Banca Nazionale del Lavoro di Venezia (1950), Assicurazioni Toro (1954), Azienda Autonoma di Soggiorno di Spotorno (1957), Ministero della pubblica istruzione (1959), Rai TV Torino (1965), Comune di Novi Ligure (1934 - 1971\u00a0\u2013 1983), Comune di Acqui Terme (1999), collezioni private in Italia e all'estero.\nOnorificenze.\nMedaglia d'argento del Ministero E. N. (1933)\nAccademico di merito presso l'Accademia Ligustica di Belle Arti, Genova (1954), \nAccademico di merito presso l'Accademia Tiberina, Roma (1959),\nAccademico di merito presso l'Accademia \"i 500\", Roma (1962)\nAccademico di merito presso l'Academia Latinati Excolendae, Roma (1963)\nSocio Onorario Accademia Filarmonico Artistico Letteraria, Novi Ligure (1974)\nOnorificenza \u201cTorre d'Oro\u201d - Centro Studi \"In Novitate\", Novi Ligure (1986)."}
{"id": "1295852", "revid": "543975", "url": "https://it.wikipedia.org/wiki?curid=1295852", "title": "Episodi di Baywatch (quarta stagione)", "text": ""}
{"id": "1295861", "revid": "600229", "url": "https://it.wikipedia.org/wiki?curid=1295861", "title": "Scala bachiana", "text": ""}
{"id": "1295863", "revid": "113439702", "url": "https://it.wikipedia.org/wiki?curid=1295863", "title": "Episodi di Baywatch (quinta stagione)", "text": ""}
{"id": "1295869", "revid": "109444759", "url": "https://it.wikipedia.org/wiki?curid=1295869", "title": "Markisinnan De Sade", "text": "Markisinnan de Sade (titolo francese: \"La Marquise de Sade\") \u00e8 un film per la televisione diretto da Ingmar Bergman. \u00c8 basato sull'opera \"Madame de Sade\" dello scrittore giapponese Mishima Yukio."}
{"id": "1295871", "revid": "118295433", "url": "https://it.wikipedia.org/wiki?curid=1295871", "title": "Giuseppe Cesare Balbo", "text": "Fu anche direttore d'orchestra, critico musicale e insegnante di musica.\nInizi\u00f2 gli studi musicali nei Conservatori di Firenze e Lucca. Consegu\u00ec il diploma di magistero in composizione, i suoi maestri furono Francesco Paolo Frontini, Marco Enrico Bossi, Antonio Scontrino, Cesare Bacchini e Gaetano Luporini.\nA venti anni inizi\u00f2 a lavorare come direttore d'orchestra e di coro. Nel 1906, al Concorso nazionale di Palermo, fu premiato con diploma d'onore per una \u00ab Canzone siciliana \u00bb; nel 1910, al Concorso nazionale fra societ\u00e0 corali ad Arezzo, ebbe una medaglia d'oro per aver preparato e diretto la Societ\u00e0 Corale \"L'Affratellamento\" di Firenze.\nFu redattore capo dell'\"Italia Musicale\" di Firenze (1900-1912) e scrisse parecchi articoli anche per altri giornali e periodici di musica.\nDopo essere emigrato in America, ha studiato alla Columbia University con Peter Dykema, continuando a perfezionare gli studi di canto, composizione e armonia. Ha continuato occasionalmente a scrivere per pubblicazioni italiane ed americane di musica."}
{"id": "1295872", "revid": "339392", "url": "https://it.wikipedia.org/wiki?curid=1295872", "title": "Partito Whig", "text": ""}
{"id": "1295874", "revid": "543975", "url": "https://it.wikipedia.org/wiki?curid=1295874", "title": "Episodi di Baywatch (sesta stagione)", "text": ""}
{"id": "1295876", "revid": "543975", "url": "https://it.wikipedia.org/wiki?curid=1295876", "title": "Episodi di Baywatch (settima stagione)", "text": ""}
{"id": "1295885", "revid": "287204", "url": "https://it.wikipedia.org/wiki?curid=1295885", "title": "Episodi di Baywatch (ottava stagione)", "text": ""}
{"id": "1295888", "revid": "287204", "url": "https://it.wikipedia.org/wiki?curid=1295888", "title": "Prisma triangolare", "text": "In ottica un prisma triangolare \u00e8 un particolare tipo di prisma ottico, avente la forma di un prisma a base triangolare. Storicamente il prisma a base triangolare rivest\u00ec grande importanza nella ricerca scientifica in campo ottico. I prismi triangolari sono impiegati in laboratorio per due scopi distinti:\nL'angolo alla sommit\u00e0 del prisma (l'angolo al vertice, in alto nella figura) pu\u00f2 essere scelto cos\u00ec da influenzare le caratteristiche di dispersione: tipicamente in modo tale che sia il raggio incidente che quello rifratto colpiscano la superficie, approssimativamente, con un angolo detto \"di Brewster\", per minimizzare le perdite nella riflessione. Un esempio in tal senso \u00e8 il prisma compressore per la generazione di impulsi laser ultra veloci. \nMetodo per la misura dell'indice di rifrazione di un prisma.\nUn tipico esperimento di ottica, fondamentale nella storia della fisica e di grande rilevanza accademica, \u00e8 quello che ha come obiettivo la determinazione dell'indice di rifrazione di un prisma in funzione delle lunghezze d'onda di alcune righe dello spettro di una sorgente luminosa scelta. Ci\u00f2 viene conseguito per mezzo di uno spettrometro a prisma, sfruttando i fenomeni di riflessione e rifrazione della luce della sorgente.\nApparato sperimentale.\nI materiali tipicamente utilizzati sono un prisma a base triangolare (ad esempio di vetro), una sorgente luminosa (ad esempio una lampada a vapori di mercurio) e uno spettrometro, tipicamente costituito da:\nModello teorico.\nDato un raggio incidente sul prisma, esso viene rifratto formando un certo angolo formula_1 con la direzione del raggio incidente (vedi Figura 2). Ruotando il prisma nel verso di riduzione dell\u2019angolo di deviazione dei due raggi, viene raggiunto un punto di inversione del moto dato il quale, se si continuasse a ruotare il prisma nel medesimo verso, l\u2019angolo di deviazione aumenterebbe.\nL\u2019angolo al quale avviene tale inversione del moto \u00e8 detto di deviazione minima formula_2, ovvero il minimo angolo possibile tra il raggio rifratto dal prisma e il raggio incidente. \u00c8 possibile dimostrare la seguente relazione, la quale lega l\u2019indice di rifrazione formula_3 all\u2019angolo di deviazione minima e all\u2019angolo al vertice del prisma formula_4:\nformula_5\nL\u2019indice di rifrazione dipende dalle caratteristiche dei due mezzi (aria e vetro) e dalla lunghezza d\u2019onda formula_6 della luce rifratta (l\u2019angolo di deviazione minima varia anch\u2019esso con la lunghezza d\u2019onda, ovvero \u00e8 differente per ogni riga dello spettro della sorgente in esame). Si dimostra inoltre l\u2019esistenza di una condizione limite dell\u2019angolo al vertice affinch\u00e9 il raggio incidente venga effettivamente rifratto (e non totalmente riflesso): formula_7. Condizione, quest\u2019ultima, per cui non \u00e8 possibile utilizzare qualsiasi prisma nell\u2019esperimento in laboratorio.\nProcedura sperimentale.\nPrima dell\u2019esecuzione dell\u2019esperimento \u00e8 necessario far s\u00ec che il collimatore emetta raggi paralleli: occorre anzitutto regolare il cannocchiale con messa a fuoco all\u2019infinito (\u00e8 sufficiente, con buona approssimazione, visualizzare edifici lontani 15-20 metri), in seguito il cannocchiale \u00e8 posto in prossimit\u00e0 del collimatore, la cui lente \u00e8 posizionata affinch\u00e9 l'immagine nell'oculare risulti nitida. \u00c8 inoltre necessario verificare la messa in bolla della piattaforma superiore. La regolazione del cannocchiale d\u2019ora innanzi non sar\u00e0 pi\u00f9 modificata. L\u2019esperimento si suddivide in due fasi successive:\nDai risultati ottenuti per l\u2019angolo al vertice del prisma formula_4 e per l\u2019angolo di deviazione minima formula_13, dallEquazione 1 si ricavano i valori formula_25 per ciascuna delle righe analizzate dello spettro.\nNella cultura di massa.\nIl prisma a base triangolare \u00e8 il soggetto della copertina dell'album \"The Dark Side of the Moon\" dei Pink Floyd. Nella copertina \u00e8 mostrato il raggio di luce che rimane bianco dopo la rifrazione all'interno del prisma, e solo a seguito della seconda rifrazione si osserva la dispersione che divide la luce bianca nello spettro visibile. Tale raffigurazione non \u00e8 scientificamente corretta poich\u00e9 la differenza nelle velocit\u00e0 delle diverse componenti spettrali causa una dispersione della luce gi\u00e0 a seguito della prima rifrazione."}
{"id": "1295890", "revid": "1983214", "url": "https://it.wikipedia.org/wiki?curid=1295890", "title": "Maniac", "text": ""}
{"id": "1295893", "revid": "543975", "url": "https://it.wikipedia.org/wiki?curid=1295893", "title": "Episodi di Baywatch (nona stagione)", "text": ""}
{"id": "1295894", "revid": "1534511", "url": "https://it.wikipedia.org/wiki?curid=1295894", "title": "Dimensione extra", "text": "In fisica, per dimensione extra si intende una dimensione - indifferentemente spaziale o temporale - aggiuntiva alle quattro di cui abbiamo continuamente esperienza (larghezza, altezza, profondit\u00e0 e tempo).\nStudi.\nAttualmente, vi sono molte teorie fisiche, principalmente nell'ambito della ricerca di una teoria del tutto, che ipotizzano l'esistenza di una o pi\u00f9 dimensioni extra - la pi\u00f9 famosa delle quali \u00e8 la teoria delle stringhe, che ipotizza fino a 26 dimensioni extra. Tali dimensioni sarebbero inaccessibili all'esperienza quotidiana in quanto i loro effetti (quelli che servirebbero per provare la loro esistenza) sono confinati a scale ultramicroscopiche, vicine o addirittura inferiori a quella della lunghezza di Planck. La variet\u00e0 differenziabile Calabi-Yau \u00e8 un modello a 6 dimensioni.\nTipicamente, la geometria spaziale prodotta da queste dimensioni \u00e8 sempre pi\u00f9 complessa all'aumentare delle dimensioni in quanto gli ipervolumi che si creano in questi spazi hanno molte pi\u00f9 geodetiche, cio\u00e8 cammini che identificano punti lontani in detto spazio. Questo aumento di complessit\u00e0 determina un allontanamento dalla geometria euclidea."}
{"id": "1295900", "revid": "32698", "url": "https://it.wikipedia.org/wiki?curid=1295900", "title": "Riflessione (ottica)", "text": ""}
{"id": "1295902", "revid": "543975", "url": "https://it.wikipedia.org/wiki?curid=1295902", "title": "Episodi di Baywatch (decima stagione)", "text": ""}
{"id": "1295903", "revid": "474175", "url": "https://it.wikipedia.org/wiki?curid=1295903", "title": "Societ\u00e0 Canottieri Trinacria", "text": "La Societ\u00e0 Canottieri Trinacria \u00e8 una societ\u00e0 di canoa e canottaggio di Palermo.\nStoria.\nLa societ\u00e0 venne fondata nel 1969, grazie soprattutto al fondamentale contributo di Salvatore Fiore. La prima sede \u2013 utilizzata per un breve periodo \u2013 si trovava in zona Brancaccio, successivamente venne trasferita presso il porto di Sant'Erasmo dove rest\u00f2 per circa 25 anni, malgrado i continui atti vandalici e furti. Ci\u00f2 nonostante l'allora presidente Salvatore Fiore non fu mai tentato di \"tirare i remi in barca\", continuando nei suoi intenti sportivi fino all'ultimo.\nMalgrado le vicissitudini negative di quel periodo, sono molti i premi e le competizioni vinte, soprattutto in ambito regionale, con qualche piccola soddisfazione anche in campo nazionale, grazie ai sacrifici di un gruppo di giovani caparbi tra i quali si ricordano Andrea Capitano e Domenico Ciaravella sul doppio fuoriscalmo, Dario Duca e Domenico D'amico sul 2-, Mario Alfano e i fratelli Tonino e Maria Mannino sul singolo, pi\u00f9 altri quali Giuseppe Chianello e Paolo Lamia sul 2+ (tim. A.Capitano) e il compianto Salvo Schiavo, quest'ultimo tragicamente scomparso in una ricognizione subacquea, tutti pi\u00f9 o meno impiegati anche in altre specialit\u00e0 di categoria; cosicch\u00e9 si aveva modo di assistere, in un'unica giornata di gare, a ripetuti piazzamenti da parte di uno stesso atleta. Inoltre si possono citare anche gli atleti Gaspare Durante, Domenico Montalbano, Sergio Punzi, Francesco Lo Pizzo, Vincenzo Tarantino, Benedetto Nucatola, Giuseppe Capitano, Pasquale Passantino, Francesco Scalia, e l'allenatore Marcello Giaccone, i quali non sono stati da meno nel dare anche il loro prezioso contributo a che la Canottieri Trinacria continuasse il suo cammino. E come non ricordare la segretaria, la sig.ra Silvia, sempre attenta nell'amministrare la parte burocratica delle iscrizioni alla federazione per gli atleti nuovi giunti, nonch\u00e9 alle gare alle quali annualmente si partecipava.\nNel campo della canoa sono stati numerosi i successi in campo nazionale e internazionale. Fra questi ricordiamo la vittoria di Andrea Di Liberto in k2 ai mondiali di velocit\u00e0 nel 2015, il terzo posto in k1 nel 2017 e il secondo posto in K1 200 alla Coppa del Mondo, il 27 maggio 2018 a Duisburg.\nIn epoca recente la societ\u00e0 si \u00e8 stabilita all'Addaura in una sede pi\u00f9 idonea e ampia, sul Lungomare Cristoforo Colombo. Attualmente sono presenti due scivoli, una spiaggetta e due distinte zone parcheggi per moto e auto.\nGli allenamenti si svolgono al porto di Palermo in via Filippo Patti."}
{"id": "1295904", "revid": "1632387", "url": "https://it.wikipedia.org/wiki?curid=1295904", "title": "HIM (gruppo musicale)", "text": "Gli HIM sono stati un gruppo rock finlandese di Helsinki, fondato nel 1991 dal cantante Ville Valo, dal chitarrista Lily Lazer (Mikko Lindstr\u00f6m) e dal bassista Mig\u00e9 Amour (Mikko Paananen). I temi toccati da questo gruppo sono principalmente l'amore e la morte. Il nome corretto della band \u00e8 scritto tutto maiuscolo, in quanto era originariamente l'acronimo di His Infernal Majesty, scelto scherzosamente, senza reali legami con il mondo satanico.\nIl gruppo ha come simbolo l\"Heartagram\", unione di un cuore e del pentacolo rovesciato, racchiusi in un cerchio, a simboleggiare che l'amore viene dato dalla convivenza (cerchio) del bene (cuore) e del male (pentacolo), sentimento che a detta di Ville Valo \u00e8 \"forse non la cosa pi\u00f9 importante, ma l'unico motivo per cui mi alzo dal letto la mattina\".\nStoria.\nPrimi EP e \"Greatest Love Songs Vol. 666\" (1991-1999).\nLa band pubblic\u00f2 come His Infernal Majesty due demo e un EP. I loro due primi demo furono \"Witches and Other Night Fears\" e \"This Is Only the Beginning\", pubblicati rispettivamente nel 1992 e nel 1995. La band pubblica il primo EP nel 1996, intitolandolo \"\", il quale raffigura in copertina il viso della madre di Ville Valo, Anita.\nNel 1997 inizia la loro popolarit\u00e0 in tutti i Paesi nordici grazie all'uscita del primo album \"Greatest Lovesongs Vol. 666\", da cui vengono estratti i singoli \"Wicked Game\" (cover della nota canzone del cantautore Chris Isaak), \"When Love and Death Embrace\" e \"Your Sweet Six Six Six\". L'album raggiunge la quarta posizione nella classifica finlandese e la 56a nella classifica tedesca. All'interno dell'album \u00e8 inoltre presente la cover della canzone \"(Don't Fear) The Reaper\", brano fra i pi\u00f9 celebri della rock band statunitense Blue \u00d6yster Cult. Il 666 nel nome dell'album \u00e8 stato scelto per pura apparenza e per contrastare la parola \"love\" (amore). Le canzoni degli HIM infatti comprendono sempre contrasti di cui il pi\u00f9 usato \u00e8 \"amore/morte\".\n\"Razorblade Romance\" (1999-2001).\nNel 1999 la loro notoriet\u00e0 si spinge in tutta Europa, grazie all'album \"Razorblade Romance\". Da questo album vengono estratti i singoli \"Poison Girl\", \"Right Here in My Arms\", \"Gone With the Sin\" ed in particolare la canzone \"Join Me in Death\", utilizzata come colonna sonora nella versione europea del film \"Il tredicesimo piano\". Forte del buon riscontro di vendite ottenuto (soprattutto in Germania), la band intraprende un tour che arriver\u00e0 a toccare per la prima volta anche l'Italia. Sulla scia di questo crescente successo, viene deciso quindi di pubblicare l'album anche negli Stati Uniti. A causa per\u00f2 di un'omonimia (in America gi\u00e0 esiste una rock band chiamata HiM), solo per questo mercato il nome del gruppo viene modificato in HER (His Evil Royalty). Questa rara versione di \"Razorblade Romance\" \u00e8 ora oggetto di collezione da parte dei fan.\n\"Deep Shadows and Brilliant Highlights\" (2001-2003).\nIl 2001 \u00e8 l'anno del loro terzo album, \"Deep Shadows and Brilliant Highlights\", pubblicato il 27 agosto. Questo \u00e8 il primo album della band col nuovo tastierista Emerson Burton, ultima aggiunta alla formazione attuale. L'album \u00e8 arrivato al primo posto in classifica in Finlandia e al secondo posto in Germania. Dall'album sono stati estratti quattro singoli: \"Pretending\", \"In Joy and Sorrow\" e il doppio singolo contenente \"Heartache Every Moment\" e \"Close to the Flame\".\nDopo la registrazione di \"Deep Shadows And Brilliant Highlights\", tre membri del gruppo, Ville Valo (voce), Lily Lazer (chitarra) e Mig\u00e9 Amour (basso), hanno dato vita ad un progetto rock and roll parallelo dal nome Daniel Lioneye, modificando i ruoli all'interno del gruppo: Lily Lazer (voce e chitarra), Ville Valo (batteria), Mig\u00e9 Amour (basso), assieme a It\u00e4-Saksa, The Skreppers, New Rose e Ravenstorm.\n\"Love Metal\" (2003-2005).\nNel 2003 la band pubblica il quarto album dal titolo \"Love Metal\", titolo che racchiude in s\u00e9 il genere musicale creato dalla band finlandese. L'album, il primo in cui in copertina non compare il frontman Ville Valo, ma solamente un \"Heartagram\" dorato su sfondo nero, raggiunge la prima posizione in Finlandia e Germania. Oltre alla versione standard esiste una edizione limitata in Digipack contenente una bonus track. Da questo album vengono estratti i singoli \"The Funeral of Hearts\", \"Buried Alive by Love\" e \"The Sacrament\". Il video di \"Buried Alive by Love\" vede protagonista l'attrice Juliette Lewis ed \u00e8 diretto dal volto di MTV Bam Margera. Grazie a questa collaborazione, Margera inizier\u00e0 ad inserire l\"Heartagram\" all'interno della serie \"Viva La Bam\", permettendo cos\u00ec alla band di farsi conoscere in America. Margera diriger\u00e0 anche i successivi 3 video della band.\nIl 15 marzo 2004 la band pubblica la raccolta \"And Love Said No - The Greatest Hits 1997-2004\", contenente due inediti: \"And Love Said No\" e \"Solitary Man\", cover di un brano di Neil Diamond, famosa in Italia per essere stata interpretata Gianni Morandi nel 1966 con testo tradotto in italiano e intitolata \"Se perdo anche te\".\n\"Dark Light\" (2005-2007).\nIl 2005 \u00e8 l'anno del loro successo mondiale. Forti di un nuovo contratto discografico con la major Warner Music, il nuovo album, \"Dark Light\", uscito a settembre sotto etichetta Sire Records, diventa il maggior successo della band e viene distribuito per la prima volta anche negli USA, dove entra nella top 20 della classifica Billboard 200. Il notevole successo del primo singolo estratto, \"Wings of a Butterfly\", permette alla band di entrare tra le pi\u00f9 significative realt\u00e0 del rock mondiale, con frequenti apparizioni su emittenti musicali come MTV e concerti con il \"sold out\". I singoli successivi estratti da questo album sono \"Killing Loneliness\" (nel cui video compare il personaggio televisivo e tatuatrice Kat Von D), \"Vampire Heart\" e \"Under the Rose\".\nIl 27 ottobre 2006 esce la compilation \"Uneasy Listening Vol. 1\", raccolta contenente versioni speciali di canzoni (la maggior parte singoli) gi\u00e0 pubblicate sui precedenti album. A causa di problemi legali dovuti all'immagine presente in copertina, la compilation viene subito ristampata con una differente cover, rendendo la prima versione una rarit\u00e0 oggetto di collezione.\nIl 20 aprile 2007 esce la compilation \"Uneasy Listening Vol. 2\", in questo caso, oltre a versioni speciali di canzoni gi\u00e0 precedentemente pubblicate, sono contenute anche tracce rare, mai pubblicate prima su album.\n\"Venus Doom\" (2007-2009).\nIl 17 settembre 2007 esce \"Venus Doom\", sesto album della band. L'album \u00e8 stato registrato nei Finnvox Studios durante la primavera del 2007 sotto la supervisione di Tim Palmer. Negli Stati Uniti l'album ha venduto 38.000 copie. Da questo album vengono estratti i singoli \"The Kiss of Dawn\" e \"Bleed Well\". Inoltre la canzone \"Passion's Killing Floor\" compare all'interno del film del 2007 \"Transformers\" di Michael Bay e, per questo, viene inserita all'interno della compilation \"\".\nPer promuovere l'uscita dell'album, la band intraprende un tour che tocca anche l'Italia, con tre date nella primavera del 2008: all'Alcatraz di Milano il 6 marzo, al Saschall di Firenze il 7 marzo e l'8 marzo al Vox di Nonantola (Modena). Dalle date del 14 e 15 novembre 2007 tenute al Orpheum Theater di Los Angeles vengono effettuate le registrazioni per un CD/DVD live intitolato \"Digital Versatile Doom\", pubblicato il 29 aprile 2008.\n\"Screamworks: Love in Theory and Practice\" (2009-2011).\nIl 14 febbraio 2010 \u00e8 uscito in Italia il loro settimo album in studio intitolato: \"\". L'album \u00e8 stato annunciato da Ville Valo il 10 giugno 2009 su EuroRock Radio. A detta di Ville l'album presenta un sound molto veloce e orecchiabile. L'album \u00e8 stato prodotto nell'estate dell'2009 a Los Angeles sotto la direzione di Matt Squire. \u00c8 uscito in versione standard e in versione \"Deluxe Edition\", quest'ultima in formato Digipack contenente un bonus disc con la di tutti i pezzi. I singoli estratti da questo album sono \"Heartkiller\" e \"Scared to Death\".\nIl 7 dicembre 2010 esce l'album \"SWRMXS\", si tratta di un remix album in cui sono presenti versioni alternative dei pezzi presenti in \"Screamworks\". Tra gli artisti che fanno parte del progetto, ricordiamo il famoso DJ olandese Ti\u00ebsto.\n\"Tears on tape\" (2011-2016).\nDopo diversi mesi di silenzio, il 28 marzo 2011, gli HIM annunciano di separarsi dalla Sire Records dopo sei anni di collaborazione. Seppo Vesterinen, il manager della band, dichiara che il nome della nuova etichetta verr\u00e0 annunciato prima dell'inizio dell'estate. Il 3 agosto 2011 arriva il suo annuncio secondo il quale l'album uscir\u00e0 nel 2012, a causa per\u00f2 dei problemi di salute che affliggono il batterista Gas Lipstick, l'uscita dell'album viene posticipata.\nIl 18 agosto 2012 Ville Valo conferma tramite la pagina Facebook ufficiale della band che la stessa sarebbe tornata in studio di registrazione a settembre e che l'album \"Tears on Tape\" sarebbe stato pubblicato nella prima parte del 2013, il 22 ottobre 2012 Valo conferma l'uscita dell'album all'incirca tra marzo-aprile del 2013.\nIl 6 novembre 2012 esce la raccolta \"XX - Two Decades of Love Metal\" che celebra i 20 anni di attivit\u00e0 della band. La raccolta, oltre ai brani gi\u00e0 pubblicati sui precedenti album, contiene l'inedito \"Strange World\", cover del cantante statunitense K\u00e9, del brano viene anche girato un video.\nIl 26 dicembre 2012 la band suona dal vivo al Turku Club una canzone che far\u00e0 parte del nuovo album, intitolata \"I Will Be the End of You\". Il 14 febbraio 2013 viene fissata la data di uscita di \"Tears on Tape\" per il 26 aprile 2013. L'album, registrato in Finlandia, viene pubblicato sotto etichetta DoubleCross per il mercato britannico, Razor &amp; Tie per il mercato nordamericano e Universal per il mercato europeo, dopo la decisione della band di separarsi dalla major Warner Music.\nIl 27 gennaio 2015 il batterista Gas Lipstick annuncia la sua separazione dalla band dopo 16 anni di carriera per potersi dedicare ad altri progetti musicali. Il 25 luglio 2015, durante un concerto, il gruppo si esibisce con il nuovo batterista Jukka \"Kosmo\" Kr\u00f6ger.\nScioglimento del gruppo (2017).\nIl 5 marzo 2017 il gruppo annuncia, tramite la propria pagina Facebook, l'intenzione di sciogliersi dopo un ultimo tour d'addio. Il tour, chiamato \"Bang and Whimper 2017 - The Farewell Tour\", inizia il 14 giugno 2017 e termina il 31 dicembre, con le ultime 5 date rientranti all'interno dell'Helldone, festival musicale finlandese. In totale il tour comprende 51 concerti tra Europa e Nord America ed \u00e8 articolato in tre fasi, una prima fase tra giugno e luglio in Europa, una seconda fase tra ottobre e novembre in Nord America e la terza ed ultima tra novembre e dicembre di nuovo in Europa. Tutte le date della seconda e terza parte sono andate sold out.\nOrigine del nome e omonimie.\nCi sono tante leggende riguardanti il loro nome, ma Ville Valo ha pi\u00f9 volte dichiarato che il nome His Infernal Majesty (Sua Maest\u00e0 Infernale) \u00e8 stato scelto scherzosamente poco tempo dopo che lui, Mig\u00e8 (bassista) e Linde (chitarrista) iniziarono a suonare insieme. L'acronimo per\u00f2 non \u00e8 mai stato preso seriamente. Dovettero successivamente cambiare il nome in HIM, non solo perch\u00e9 la gente inizi\u00f2 a pensare che la band fosse satanica (i testi delle loro canzoni confutano questa teoria) ma anche perch\u00e9 i finlandesi avevano difficolt\u00e0 a pronunciarlo.\nVille Valo non ha mai nascosto il ripudio verso coloro che considerano gli HIM una band con legami e interessi occulti e satanici a causa del nome, e ha detto che certe cose non hanno mai riguardato n\u00e9 lui n\u00e9 il resto della band. Questo \u00e8 stato dichiarato dallo stesso Ville nella biografia ufficiale della band, Synnin Viem\u00e4\u00e4 (2002):\nCome gi\u00e0 in precedenza accennato, proprio a causa dell'omonimia con la band statunitense HiM, l'album \"Razorblade Romance\" \u00e8 originariamente uscito sul mercato americano a nome HER. Solo dopo aver firmato il contratto con la Warner Music, dall'album \"Dark Light\" in poi la band ha potuto utilizzare il suo nome corretto anche per il mercato americano. Il nome della band non va confuso con gli Infern\u00e4l M\u00e4jesty, band thrash metal canadese, con gli HiM, band post-rock statunitense, o con i 4Him, band Christian Contemporary.\nL\"Heartagram\".\nL'heartagram \u00e8 il simbolo degli HIM, raffigurante l'unione di un cuore con un pentacolo rovesciato, che simboleggia il bene ed il male, l'amore e l'odio, la vita e la morte. \u00c8 stato creato da Ville Valo il giorno del suo ventesimo compleanno, e proprio lui ha dichiarato che \u00e8 come una sorta di moderno yin e yang. Dal 2005 il simbolo viene racchiuso all'interno di un cerchio.\nIn un'intervista ha dichiarato:\nStile musicale.\nIl frontman Ville Valo ha indicato come sue principali influenze musicali gruppi metal come Black Sabbath e Type O Negative.\nDall'omonimo album in poi, gli HIM si sono autodefiniti una band \"Love Metal\", ad indicare un sound che si rif\u00e0 al metal pi\u00f9 romantico e melodico. L'album \"Greatest Love Songs Vol. 666\" pu\u00f2 essere considerato gothic metal a tutti gli effetti, genere in cui vengono normalmente racchiusi; con i successivi si ha un'evoluzione del sound, pi\u00f9 \"ammorbidito\" ma sempre metal come in \"Razorblade Romance\" fino ad arrivare al pop metal di \"Dark Light\" e al pop rock di \"Deep Shadows and Brilliant Highlights\". L'album \"Love Metal\" vede un parziale ritorno alle origini, mentre \"Venus Doom\", come gi\u00e0 intuibile da titolo, richiama sonorit\u00e0 accostabili al doom. Con \"\" si ha un ulteriore cambiamento: il suono diventa pi\u00f9 veloce e allo stesso tempo pi\u00f9 orecchiabile. I generi di riferimento possono essere gothic rock, gothic metal, dark rock, alternative rock, e melodic metal.\nGli HIM fanno parte di un genere di metal-rock gotico e molto melodico, accostabile ad altre band come Sentenced (nella seconda parte della loro carriera), Entwine, To/Die/For e, in maniera pi\u00f9 radiofonica, The Rasmus. Essendo tutte queste band finlandesi, si pu\u00f2 considerare questo genere nativo di questa terra, un po' come accaduto per il melodic death metal chiamato anche \"swedish metal\" o \"Gothenburg sound\" proprio ad indicare la provenienza delle band capostipiti del genere.\nPremi e riconoscimenti.\nEmma Awards\nVincitori:\nNomination:\nVIVA Comet Awards\nVincitori:\nKerrang! Awards\nVincitori:\nNomination:\nIFPI Platinum Europe Awards\nVincitori:\nGrammy Awards\nNomination:\nRevolver Golden Gods Awards\nVincitori:\nNoisecreep Creepies Awards\nVincitori:"}
{"id": "1295905", "revid": "60215149", "url": "https://it.wikipedia.org/wiki?curid=1295905", "title": "Episodi di Baywatch (undicesima stagione)", "text": "La undicesima e ultima stagione della serie televisiva Baywatch \u00e8 stata trasmessa in prima visione assoluta negli Stati Uniti d'America in syndication dal 7 ottobre 2000 al 19 maggio 2001. In Italia \u00e8 inedita."}
{"id": "1295906", "revid": "599013", "url": "https://it.wikipedia.org/wiki?curid=1295906", "title": "Errico Petrella", "text": "Biografia.\nScrisse 25 opere, di cui la pi\u00f9 fortunata fu \"Jone\" (1858), su libretto di Giovanni Peruzzini tratto dal romanzo di Edward Bulwer-Lytton, e ambientato durante l'eruzione del Vesuvio a Pompei. Di Jone rimase famosa la marcia funebre del IV atto, che accompagna Glauco al supplizio, poi interrotto dall'eruzione del vulcano. Tale marcia \u00e8 tuttora eseguita a volte nel repertorio di bande musicali.\nUna novella di Gabriele D'Annunzio, \"La contessa d'Amalfi\" (1902) narra le vicende accadute a Pescara intorno al 1865 in seguito alla rappresentazione dell'opera omonima di Petrella.\nFu l'operista di punta dell'editore Lucca, che tent\u00f2 di contrapporlo a Giuseppe Verdi, sostenuto da Casa Ricordi.\nMalato di diabete, mor\u00ec poverissimo. \u00c8 sepolto a Palermo, nella chiesa di San Domenico, il Pantheon siciliano.\nIl Comune di Milano gli ha dedicato una via, in zona Stazione Centrale, mentre il Comune di Torino gli ha intitolato una via nella zona detta \"dei musicisti\" nel quartiere Barriera di Milano. A Genova gli \u00e8 stata intitolata una piazza a Certosa, nel quartiere di Rivarolo (Genova). A Longiano, in Provincia di Forl\u00ec-Cesena gli \u00e8 stato intitolato il Teatro."}
{"id": "1295907", "revid": "666668", "url": "https://it.wikipedia.org/wiki?curid=1295907", "title": "Danilo Sacramento", "text": "Carriera.\nClub.\nInizi.\nInizia a giocare nella stagione 2001 con l'Uniao Sao Joao, in S\u00e9rie B, con cui colleziona 25 presenze con 8 gol. Fino al 2007 colleziona varie esperienze in squadre brasiliane e messicane, in particolare nel Ponte Preta.\nItalia: Genoa.\nSi \u00e8 trasferito in Italia nell'estate 2007: il Genoa, con il quale aveva partecipato al ritiro come giocatore in prova, ha deciso di acquisirlo in prestito oneroso per un anno con diritto di riscatto dal gruppo di procuratori detentori della propriet\u00e0 del suo cartellino.\nSpagna: Celta Vigo.\nAl termine della stagione non \u00e8 stato esercitato il diritto di riscatto e il giocatore \u00e8 rimasto svincolato fino al tesseramento, il 9 agosto 2008, operato dalla squadra spagnola del Celta Vigo. Al termine della stagione 2009-2010 non viene riconfermato.\nRitorno in Brasile.\nNel gennaio 2011, firma un contratto con il Red Bull Brasil nella Serie A2 del Campionato Paulista. Nell'aprile dello stesso anno si svincola e si accorda con il Gr\u00eamio Barueri, squadra della Serie B brasiliana. Nel 2012 si trasferisce al Guarani. Nel 2013 gioca prima per il XV de Piracicaba, poi nel Bragantino e nel Clube de Regatas Brasil. Nel 2014 torna all'XV de Piracicaba. Nel 2015 gioca per il Ferrovi\u00e1ria. Nel 2016 si trasferisce al Taubat\u00e9."}
{"id": "1295910", "revid": "1747171", "url": "https://it.wikipedia.org/wiki?curid=1295910", "title": "Gerlando Marsiglia", "text": "Biografia.\nInizi\u00f2 i suoi studi di pittura a Palermo ma poi si trasfer\u00ec a Napoli dove cominci\u00f2 a frequentare la corte dei re Borboni.\nIntorno al 1820 si trasfer\u00ec a New York dove apr\u00ec una propria galleria d'arte."}
{"id": "1295911", "revid": "543975", "url": "https://it.wikipedia.org/wiki?curid=1295911", "title": "Episodi di Baywatch (seconda stagione)", "text": ""}
{"id": "1295914", "revid": "486946", "url": "https://it.wikipedia.org/wiki?curid=1295914", "title": "TeleGiornale Sicilia", "text": ""}
{"id": "1295916", "revid": "1226", "url": "https://it.wikipedia.org/wiki?curid=1295916", "title": "Barzelletta del Fantasma formaggino", "text": ""}
{"id": "1295918", "revid": "785863", "url": "https://it.wikipedia.org/wiki?curid=1295918", "title": "Episodi di Baywatch (prima stagione)", "text": "La prima stagione del telefilm Baywatch \u00e8 andata in onda negli USA dal 23 aprile 1989 al 6 aprile 1990 sul canale NBC. In Italia \u00e8 stata trasmessa dal 1\u00ba febbraio 1993 Italia 1. Il primo episodio, realizzato come film per la televisione, ha una durata di 90 minuti."}
{"id": "1295919", "revid": "36565", "url": "https://it.wikipedia.org/wiki?curid=1295919", "title": "Rainbow flag", "text": ""}
{"id": "1295930", "revid": "1983214", "url": "https://it.wikipedia.org/wiki?curid=1295930", "title": "Backanterna", "text": "Backanterna (titolo inglese: The Bacchae) \u00e8 un film per la televisione diretto da Ingmar Bergman. Il film \u00e8 basato sulla tragedia di Euripide \"Le Baccanti\"."}
{"id": "1295938", "revid": "31886", "url": "https://it.wikipedia.org/wiki?curid=1295938", "title": "Pilastri di Ashoka", "text": "I pilastri di Ashoka sono una serie di colonne distribuite in tutto il subcontinente indiano, erette, o almeno corredate di iscrizioni, con gli Editti di A\u015boka del re mauriano Ashoka durante il suo regno (dal 268 a.C. circa al 232\u00a0a.C.). Essi costituiscono importanti monumenti dell'architettura indiana, gran parte dei quali mostrano le caratteristiche della politica mauriana. Dei pilastri fatti erigere da A\u015boka, rimangono ancora venti, compresi quelli con l'iscrizione dei suoi editti. Solo pochi per\u00f2 sono rimasti fra quelli dotati di capitelli con figure di animali: ne rimangono solo sette completi. Due pilastri furono spostati da Firuz Shah Tughlaq a Delhi. Molti pilastri sono stati successivamente spostati dai regnanti dell'Impero Maurya, anche con rimozione delle figure di animali. Mediamente alti fra i 12 e i 15\u00a0metri e pesanti fino a 50\u00a0tonnellate caduno, i pilastri vennero trascinati, spesso per centinaia di miglia, al posto ove dovevano venir eretti.\nI pilastri di Ashoka sono tra le pi\u00f9 recenti sculture rimaste dall'India. Solo il frammento di un altro pilastro, il capitello di Pataliputra, risale forse ad una data pi\u00f9 recente. Si ritiene che prima del III secolo a.C. si utilizzasse in India il legno piuttosto che la pietra come materiale principale di architettura e che la pietra possa essere stata adottata seguendo l'esempio di Persiani e Greci. \nUna rappresentazione grafica del capitello leonino di Ashoka, dal suo pilastro, \u00e8 stato adottato come emblema ufficiale dell'India nel 1950.\nTutti i pilatri di Ashoka furono eretti presso monasteri buddisti, in localit\u00e0 importanti per la vita di Budda e in luoghi di pellegrinaggio. Alcuni di essi recano iscrizioni indirizzate a monaci e monache. Alcuni furono eretti per commemorare visite del re Ashoka.\nElenco dei pilastri di Ashoka.\nCinque dei pilastri, due a Rampurva, uno ciascuno a Vai\u015b\u0101l\u012b, Lauriya-Araraj e Lauria Nandangarh probabilmente segnarono il percorso dell'antica strada regale da Pataliputra alla valle del Nepal. Molti pilastri furono pi\u00f9 tardi spostati dalla localit\u00e0 originale dai governi dell'Impero Moghul e le statue di animali in cima, rimosse.\nGli scritti di due pellegrini medievali cinesi parlano di aver visto numerosi pilastri non scomparsi: gli scritti di F\u01cexi\u01cen ne contano sei e quelli di Xu\u00e1nz\u00e0ng quindici, dei quali solo cinque al massimo possono essere identificati come pilastri rimasti. Tutti i pilastri rimasti, elencati con ogni scultura di animale e con gli editti riportati, sono: \nPilastri ancora eretti o pilastri con iscrizioni di Ashokan.\nIl frammento del pilastro Amaravati \u00e8 piuttosto problematico. Esso consiste in sole sei righe in Brahmi, che sono difficili da decifrare. La sola parola che s'intuisce \u00e8 \"vijaya\" (vittoria), presumibilmente anche utilizzata da Ashoka.\nPilastri senza scritte di Ashoka.\nVi sono anche parecchi frammenti noti come pilastri di Ashokan, senza che siano state recuperate scritte, come i pilastri di Ashoka a Bodh Gaya, Kausambi, Gotihawa, Prahladpur (ora nel Government Sanskrit College, Varanasi), Fatehabad, Bhopal, Sadagarli, Udaigiri-Vidisha, Kushinagar, Masadh, Basti, Bhikana Pahari, Bulandi Bagh (Pataliputra), Sandalpu e pochi altri, cos\u00ec come un pilastro rotto a Bhairon (\"Lat Bhairo\" in Benares) che fu ridotto a un moncone durante i disordini del 1908. I monaci cinesi F\u01cexi\u01cen e Xu\u00e1nz\u00e0ng riferiscono anche di un pilastro a Kushinagar, il monastero di Jetavana a Sravasti, Rajgir e Mahasala, che non \u00e8 ancora stato restaurato ai nostri giorni. "}
{"id": "1295949", "revid": "767487", "url": "https://it.wikipedia.org/wiki?curid=1295949", "title": "I Marcellini", "text": "I Marcellini, anche noti come I 5 Marcellini, sono stati un gruppo vocale e strumentale italiano attivo tra il 1955 e il 1962.\nStoria.\nIl gruppo nasce a Milano quando i cinque sono ancora al liceo: Pace, Di Caprio e Maniga sono compagni di classe; il nome nasce dal film Marcellino pane e vino, grande successo del 1955.\nIniziano presto a suonare nei locali della loro citt\u00e0, ed alla fine dell'anno ottengono un contratto con la CGD, casa discografica fondata qualche anno prima da Teddy Reno, per cui incidono diversi 45 giri.\nTra i loro successi ricordiamo \"Pura\", \"Pazzo d'amore\", e le loro versioni di \"Marina\" e \"Kriminal tango\" di Piero Trombetta.\nHanno effettuato numerosi tour, anche all'estero (specialmente in Spagna e Sudamerica).\nNella formazione ha suonato anche, per meno di due anni, il torinese Lorenzo Schellino, che avr\u00e0 poi una carriera solista come cantante protodemenziale con il nome d'arte Riz Samaritano.\nHanno collaborato anche ad alcune incisioni di Anna D'Amico: suonano ad esempio nella canzone \"Dovunque\", che la cantante milanese incide nel 1960, ed in altri brani del periodo.\nDopo lo scioglimento del gruppo, Daniele Pace intraprender\u00e0 la carriera di paroliere, mentre il saxofonista Livio Gusmitta, con il nome d'arte di \"Tito Livio\", inizier\u00e0 una carriera da solista incidendo alcuni 45 giri per la Jolly nella prima met\u00e0 degli anni '60, che passeranno per\u00f2 inosservati.\nGiancarlo Maniga, dopo lo scioglimento del gruppo, laureatosi in Legge, \u00e8 diventato penalista. Continua la sua passione canora e dal 1998 fa parte del Coro Sinfonico di Milano Giuseppe Verdi."}
{"id": "1295959", "revid": "729019", "url": "https://it.wikipedia.org/wiki?curid=1295959", "title": "Spaghetti Records", "text": "La Spaghetti Records fu una casa discografica italiana attiva dal 1977 fino alla prima met\u00e0 degli anni '80.\nStoria della Spaghetti Records.\nLa Spaghetti Records venne fondata nel 1977 dall'ex cantante dei Rokes Shel Shapiro e dai discografici Alessandro Colombini e Silvio Crippa, con l'intenzione di scoprire nuovi talenti o valorizzare artisti che, pur avendo anni di esperienza, non avevano ancora raggiunto il successo: mancano infatti nel catalogo della casa discografica nomi di rilievo, almeno al momento della firma del contratto (alcuni, come Ron, Marco Ferradini, i Decibel e il loro frontman Enrico Ruggeri diventeranno noti proprio grazie ai dischi incisi per la Spaghetti Records).\nLa sede dell'etichetta era in Galleria del Corso 2 a Milano, e la distribuzione affidata alla RCA.\nChiuse l'attivit\u00e0 negli anni '80, per problemi economici.\nI dischi pubblicati.\nCriteri di datazione.\nPer la datazione ci siamo basati sull'etichetta del disco, sul vinile o sulla copertina; qualora nessuno di questi elementi ci abbia fornito un riscontro, ci siamo basati sulla numerazione del catalogo. Se esistenti, abbiamo riportato oltre all'anno il mese e il giorno (quest'ultimo dato si trova, a volte, inciso sul vinile); infine, ci siamo basati sul codice della matrice di stampa."}
{"id": "1295961", "revid": "15756", "url": "https://it.wikipedia.org/wiki?curid=1295961", "title": "Gerardo Carmine Gargiulo", "text": "Biografia.\nAppassionato di musica, inizia a suonare la chitarra, e con l'amico Vincenzo D'Alessio fondatore del gruppo beat I Naufraghi, inizia a suonare nei locali della sua regione. Terminata quest'esperienza, decide di emigrare a Milano (come racconter\u00e0 anni dopo nella canzone \"L'espresso delle 21\"), dove riesce ad entrare in contatto con gli ambienti discografici, ed a firmare un contratto per la Ariston Records, dove ha la possibilit\u00e0, oltre che di debuttare come cantautore nel dicembre del 1970, anche di scrivere canzoni per alcuni artisti della casa discografica, come Ornella Vanoni, Anna Identici, Giovanna o Rinaldo Ebasta, collaborando con altri autori come il maestro dell'Orchestra del Teatro alla Scala di Milano Corrado Conti, il cantautore Claudio Rocchi e Gianni Argenio.\nPer la Ariston pubblica poi tre 45 giri, che gli fruttano le prime apparizioni televisive. Passa poi alla EMI, con cui incide solo un 45 giri, \"Napule more\" a cui collabora anche Tullio De Piscopo, dopodich\u00e9 passa ad una nuova casa discografica, fondata dall'ex cantante dei Rokes Shel Shapiro e dai discografici Alessandro Colombini (con cui aveva gi\u00e0 collaborato all'Ariston) e Silvio Crippa, con l'intenzione di scoprire nuovi talenti o valorizzare artisti che, pur avendo anni di esperienza, non avevano ancora raggiunto il successo come Ron, Enrico Ruggeri, Marco Ferradini ed \u00e8 con questa casa discografica che Gerardo Carmine Gargiulo incide il primo LP. Il disco, prodotto da Alessandro Colombini (il produttore di Edoardo Bennato, Lucio Dalla, Antonello Venditti) intitolato \"Avellino Express\", \u00e8 un album che passa da canzoni intimiste a brani ironici, come \"Invidia\" che, inizialmente, viene scelta come canzone di punta ed : nel testo Gargiulo si rivolge all\"'eletta schiera\" dei suoi colleghi cantautori, raccontandone in maniera bonaria i difetti. Inciso agli Stone Castle Studios di Carimate, vede la presenza di musicisti come il jazzista Giancarlo Porro, il batterista Ellade Bandini, il chitarrista Andrea Sacchi e uno dei componenti dei Maxophone, il tastierista Roberto Giuliani. .\nNel 1982 ha partecipato al Discoverde, la sezione riservata agli artisti emergenti di quell'edizione del Festivalbar, con una canzone tratta dall'album, \"Una gita sul Po\": , e viene anche pubblicato su 45 giri (uscita non prevista al momento del lancio del 33). insieme ad \"Avellino\". Nello stesso anno \"Una gita sul Po\" \u00e8 stata reinterpretata dal Quartetto Cetra nel corso della parodia \"La scoperta dell'America\", in onda durante la trasmissione \"Il Bingoo\" su Antennatre.\nHa partecipato a due puntate della trasmissione \"Domenica in\" condotta da Pippo Baudo, nel mese di ottobre 1982 e nel mese di gennaio del 1983.\nNell'estate 1983 ha partecipato, in occasione del Meeting per l'amicizia fra i popoli, al concorso nazionale di musica leggera (prodotto e trasmesso dalla RAI) \"Un'isola da trovare\", classificandosi al primo posto sempre col brano \"Una gita sul Po\".\nA causa della cessata attivit\u00e0 della Spaghetti Records la sua attivit\u00e0 nel mondo musicale subisce uno stop temporaneo e Gargiulo ne approfitta per concludere gli studi ed iniziare la professione di avvocato.\nRiprende poi a scrivere canzoni negli anni '90, collaborando in alcune occasioni con Paolo Limiti con le canzoni \"Vi amo tutti e due\" e \"Vai da lei\" (sigla della trasmissione TV \"Alle due su Rai 1\").\nNel 1990 partecipa alla trasmissione Rai \"Uno mattina\" presentata da Livia Azzariti in cui presenta i suoi brani di successo da cantautore e quelli scritti per altri artisti (Julio Iglesias, Ornella Vanoni, Peppino di Capri e altri).\nNello stesso anno collabora con Toto Cutugno nell'album \"Com'\u00e8 difficile essere uomini \" con la canzone \"Stasera parliamo di donne\".\nNel 1991 partecipa al Festival di Sanremo nella categoria Sanremo Folies presentato da Salvatore Martino e Simona Tagli con il brano \"Non siamo mica eterni\".\nNel 2011 sono usciti due suoi singoli, di chiaro stampo ironico: \"Hanno fatto il colpo di Stato\" e \"Tutto \u00e8 politica\". .\nNel settembre 2012 ha pubblicato l'album \"Miti &amp; Tab\u00f9\" con l'etichetta Lucky Planets a cui hanno collaborato musicisti di valore tra cui anche il jazzista Giancarlo Porro. L'album contiene 14 canzoni nonch\u00e9 una riedizione in chiave blues di \"Una gita sul Po\".\nHa scritto e interpretato l'inno ufficiale dell'Avellino calcio \"L'Avellino siamo noi ...Di padre in figlio\" presentato allo stadio Partenio-Lombardi e al teatro Gesualdo in occasione della promozione in serie B della squadra irpina.\nNel 2015 ha inciso e pubblicato su Youtube un video satirico intitolato \"Una Gita all'Expo\", riscrivendo il testo della sua canzone pi\u00f9 famosa , ed ambientato all'Expo 2015.\nNel 2018 si \u00e8 presentato alle Auditions di X Factor (Italia) (dodicesima edizione).\nVive a Rozzano, in provincia di Milano, e svolge la professione di avvocato patrocinante in Cassazione iscritto nel Consiglio dell'Ordine degli Avvocati di Milano."}
{"id": "1295964", "revid": "1601148", "url": "https://it.wikipedia.org/wiki?curid=1295964", "title": "Sista Skriket", "text": "Sista skriket \u00e8 un film per la televisione diretto da Ingmar Bergman, basato sul lavoro teatrale omonimo dello stesso Bergman, del 1993.."}
{"id": "1295968", "revid": "842111", "url": "https://it.wikipedia.org/wiki?curid=1295968", "title": "Scala octofonica", "text": ""}
{"id": "1295969", "revid": "298055", "url": "https://it.wikipedia.org/wiki?curid=1295969", "title": "Soana (personaggio)", "text": ""}
{"id": "1295977", "revid": "486946", "url": "https://it.wikipedia.org/wiki?curid=1295977", "title": "Cambridge English for Speakers of Other Languages", "text": ""}
{"id": "1295981", "revid": "1605525", "url": "https://it.wikipedia.org/wiki?curid=1295981", "title": "Atti di Filippo", "text": " \nGli Atti di Filippo sono un apocrifo del Nuovo Testamento relativo a Filippo, apostolo, scritto in greco nel IV secolo. Presenta influenze encratite e gnostiche.\n\u00c8 una raccolta eterogenea di vari 'atti' pi\u00f9 il martirio. Per secoli ne sono stati disponibili manoscritti parziali. Nel 1974 ne \u00e8 stato ritrovato un manoscritto completo dagli svizzeri Fran\u00e7ois Bovon e Bertrand Bouvier in un monastero del monte Athos, in Grecia.\nDescrive la predicazione di Filippo in Grecia, Frigia, Siria, Partia (attuale Iran) e il suo martirio per crocifissione a testa in gi\u00f9 a Gerapoli, in Frigia."}
{"id": "1295986", "revid": "17654", "url": "https://it.wikipedia.org/wiki?curid=1295986", "title": "Erlkoenig", "text": ""}
{"id": "1295989", "revid": "78273", "url": "https://it.wikipedia.org/wiki?curid=1295989", "title": "Armand Emmanuel de Vignerot du Plessis, duca di Richelieu", "text": ""}
{"id": "1295993", "revid": "287204", "url": "https://it.wikipedia.org/wiki?curid=1295993", "title": "Primeira Divis\u00e3o 1961-1962", "text": "L'edizione 1961-62 della Primeira Divis\u00e3o vide la vittoria finale dello Sporting.\nCapocannoniere del torneo fu Azumir Ver\u00edssimo (), con 23 reti."}
{"id": "1295997", "revid": "858648", "url": "https://it.wikipedia.org/wiki?curid=1295997", "title": "Herbert Fechner", "text": "Membro del Partito Socialista Unificato di Germania, \u00e8 stato Sindaco di Berlino Est dal 1967 al 1974.\nBiografia.\nFechner era il figlio di un falegname. Si \u00e8 formato come telegrafico. \nNel 1927 \u00e8 diventato membro del SAJ e del movimento sportivo dei lavoratori. Nel 1940 e dal 1943 al 1945 ha prestato servizio nell'esercito e venne persino circuito in cattivit\u00e0 in guerra.\nNel 1945 \u00e8 entrato, nel SPD, nel 1946 diviene membro del SED e nel 1948 segretario della leadership del distretto del SED di Berlino-Lichtenberg, Nel 1950-1951 \u00e8 stato Primo Segretario della leadership del SED del quartiere di Berlino-Treptow.\nDal 1950 al 1974 \u00e8 stato membro dell'amministrazione del distretto SED di Berlino. Nel 1951 ha assunto carica presso il \ndipartimento di istruzione pubblica, salute e servizi sociali. Dal 1953 al 1961 \u00e8 stato vice-sindaco di Berlino Est e dal 1954 al 1976 consigliere comunale. Nel 1957 ha visitato la Scuola del Partito del SED. Dal 1961 al 1967 \u00e8 stato poi sindaco del distretto di K\u00f6penick, \u00e8 stato membro dell'Assemblea distrettuale e della direzione distrettuale del SED. \nNel 1963 ha svolto un corso per corrispondenza presso l'Accademia Nazionale di Giurisprudenza e Scienze Politiche a Potsdam, che ha completato nel 1965 con una laurea in scienze politiche. Dal 1967 al 1974 \u00e8 stato sindaco di Berlino Est. Nel 1967 \u00e8 stato anche candidato del Comitato centrale del SED (fino al 1976) e membro della \"Volkskammer\" (fino a marzo 1990). Dal 1974, \u00e8 stato poi presidente del gruppo interparlamentare e membro del Presidium della Lega di Amicizia dei Popoli nella RDT."}
{"id": "1295998", "revid": "6796", "url": "https://it.wikipedia.org/wiki?curid=1295998", "title": "Farfalla Purpurea", "text": ""}
{"id": "1296000", "revid": "1073227", "url": "https://it.wikipedia.org/wiki?curid=1296000", "title": "Paperfly", "text": ""}
{"id": "1296001", "revid": "174925", "url": "https://it.wikipedia.org/wiki?curid=1296001", "title": "Sacagawea", "text": ""}
{"id": "1296002", "revid": "1745361", "url": "https://it.wikipedia.org/wiki?curid=1296002", "title": "Conn delle Cento battaglie", "text": "Biografia.\nSuo padre era Fedhlimidh Rachtmar e sua madre Ughna Ollchrothach. Era padre di Art mac Cuinn. Alcune storie del \"Ciclo feniano\" risalgono ai suoi tempi.\nPrese il potere spodestando dal trono Mal, che aveva ucciso il padre di Conn. Fu Re d'Irlanda tra il 123 d.C. e il 157 d.C.\nOttenne l'epiteto di \"C\u00e9tchathach\" per le sue guerre contro i D\u00e1l nAraidi.\nIl suo rivale per la sovranit\u00e0 dell'Irlanda fu il re del Munster, \u00c9ogan M\u00f3r, anche conosciuto come Mug Nuadat, che, dopo molte battaglie, fu definitivamente sconfitto e ucciso quando Conn guid\u00f2 un attacco notturno in cui sbaragli\u00f2 definitivamente il nemico.\nIl figlio di Mug, Tibride Tirech, uccise Conn a Tara.\nFamiglia e figli.\nConn era sposato con Eithne Th\u00e1ebfhota, figlia di Cathair M\u00f3r, re supremo d'Irlanda. Suo figlio era Art mac Cuinn.\nViene talvolta menzionato un altro figlio di Conn, Connla, protagonista del racconto \"Echtra Condla\". \nConn ebbe anche due figlie, che contrassero entrambe matrimoni reali. Saruit spos\u00f2 Conaire C\u00f3em, Re supremo d'Irlanda, ed ebbe tre figli, che fondarono importanti casate: Cairpre M\u00fasc, antenato dei M\u00fascraige e Corcu Duibne, Cairpre Bascha\u00edn, antenato dei Corcu Baiscind, e Cairpre Riata, antenato dei D\u00e1l Riata. Sadb (scritto anche Sadbh o Sadhbh, e anglicizzato in Sabina) spos\u00f2 in prime nozze Macnia mac Lugdach, da cui ebbe Lugaid mac Con, re supremo d'Irlanda, e in seconde nozze Ailill Aulom, da cui ebbe \u00c9ogan M\u00f3r, fondatore degli E\u00f3ganachta."}
{"id": "1296003", "revid": "729019", "url": "https://it.wikipedia.org/wiki?curid=1296003", "title": "Sterlina di Guernsey", "text": "Il pound o sterlina \u00e8 la valuta di Guernsey. Dal 1921, Guernsey \u00e8 in unione monetaria con il Regno Unito e la sterlina di Guernsey non \u00e8 una valuta separata ma \u00e8 l'emissione locale di monete e banconote in sterline, in modo simile alle banconote emesse in Scozia ed in Irlanda del Nord. Pu\u00f2 essere cambiata liberamente con le altre monete e banconote in sterline (cfr. Area della sterlina).\nPer questo motivo ISO 4217 non prevede un codice di valuta separato per la sterlina di Guernsey, ma quando c'\u00e8 necessit\u00e0 di un codice diverso si usa \"GGP\".\nStoria.\nFino agli inizi del XIX secolo Guernsey usava principalmente monete francesi. Nel 1830 Guernsey inizi\u00f2 la produzione di monete di rame denominate \"double\" (pl. \"doubles\". Il \"double\" era valutato 1/80 del franco francese. Il name \"\"double\" derivava dal francese \"double denier\"\", anche se in realt\u00e0 il valore era uguale al \"liard\", la vecchia moneta francese da 3 \"denier\" che era ancora in circolazione. Furono emesse monete da 1, 2, 4 ed 8 \"double\". La moneta da 8 double era il \"Guernsey penny\", e dodici \"penny\" costituivano il \"Guernsey shilling\" (dal valore di 1,2 franchi). Tuttavia questo scellino non era uguale allo scellino britannico che valeva 1,26 franchi dato che il tasso di cambio era di 25,22 franchi = 1 sterlina britannica. Per questo motivo la sterlina di Guernsey, che valeva 25,2 franchi, era composta da 21 scellini di Guernsey. Dopo il 1827 gli States of Guernsey (il parlamento locale) emisero banconote in \"pound\". Nel 1914 furono stampate anche nuove banconote che riportavano il valore in scellini (di Guernsey) ed in franchi.\nNel 1921 Guernsey adott\u00f2 come propria valuta una sterlina uguale a quella britannica, aumentando quindi il valore del \"double\" da 1/2016 ad 1/1920 di pound. Le emissioni di banconote della prima guerra mondiale furono sovrastampate con la parola \"British\" per indicare questo cambiamento. Nuove banconote e le monete d'argento britanniche circolarono accanto alle monete in \"double\" ed una moneta da 3 penny fu coniata specificamente per Guernsey dal 1956, nonch\u00e9 una speciale a quattro lati da 10 penny che fu coniata nel 1966, nel 900simo anniversario della conquista normanna.\nNel 1971, assieme alle altre isole britanniche, Guernsey introdusse la decimalizzazione, coniando una sterlina divisa in 100 penny ed inizi\u00f2 ad emettere un insieme completo di monete da \u00bdp a 50p (le monete \u00a31 e \u00a32 furono emesse in seguito).\nCircolazione della valuta.\nLa sterlina di Guernsey, come le altre banconote in sterline (comprese quelle della Bank of England, le banconote scozzesi e nordirlandesi, nonch\u00e9 la sterlina di Jersey) possono essere usate a Guernsey. Alcuni negozi accettano anche i biglietti in euro, mentre le altre valute possono essere cambiate nei bureaux de change. La sterlina di Guernsey ha corso legale solo a Guernsey ma circola anche a Jersey. Pu\u00f2 essere comunque cambiata anche in altri posti tramite banche o cambiavalute.\nMonete.\nTra il 1830 ed il 1956 le quattro denominazioni (da 1, 2, 4 ed 8 \"double\") avevano tutte lo stesso disegno, con le armi dell'isola ed il nome (scritto Guernesey, secondo la grafia francese) sul diritto e l'indicazione del valore e la data sul rovescio. Inoltre la moneta da 8 \"double\" recava una corona d'alloro su entrambi i lati.\nNel 1956 furono introdotti dei nuovi tipi per i valori da 4 ed 8 double (i valori pi\u00f9 bassi non furono pi\u00f9 prodotti). Queste nuove monete presentavano al dritto le armi dell'isola ed intorno la legenda \"S'Ballivie Insule de Gernereve\", mentre al rovescio c'era il nome ora in inglese, con la data ed il giglio di Guernsey (Nerine sarniensis).\nNel 1956 fu coniata anche una moneta da 3 penny con lo stesso diritto e la mucca di Guernsey al rovescio. In particolare la monete non ha il bordo circolare, ma ondulato.\nNel 1966 fu coniata una moneta da 10 penny nel 9\u00ba centenario della conquista dell'Inghilterra da parte dei duchi normanni. La regina Elisabetta \u00e8 infatti capo di Stato nell'isola con il titolo di Duca di Normandia. La moneta ha quattro lati e gli angoli arrotondati. Fu coniata sperimentalmente come modello per la moneta da 50p britannica, ma poi fu deciso di coniare questo valore con una moneta a 7 lati. Di conseguenza questa moneta ha circolato solo per 3 anni.\nCome anche nel Regno Unito, le monete da 5 e 10 nuovi penny furono immesse nel 1968 e quella da 50 nuovi penny nel 1996, prima che la decimalizzazione fosse ufficialmente completata nel 1971 quando furono introdotti anche i valori da \u00bd, 1 e 2 nuovi penny. Queste monete avevano le stesse dimensioni e leghe delle corrispondenti monete della sterlina britannica. Il valore era indicato con la parola \"new\" (nuovo) per creare una discontinuit\u00e0 con le monete precedenti. Il termine fu eliminato dal 1977. La moneta da una sterlina fu introdotta nel 1981, due anni prima della sua introduzione nel Regno Unito, mentre le monete da 20p e da 2\u00a3 furono introdotte contemporaneamente al Regno Unito, rispettivamente nel 1982 e 1998.\nLa prima monetazione decimale continu\u00f2 ad usare gli stessi tipi della monetazione precedente, con lo stemma di Guernsey al diritto, fino al 1985.\nDopo questa data al diritto fu posto il ritratto di Elisabetta II eseguito da Raphael Maklouf. Nel 1988 fu sostituito dal ritratto eseguito da Ian Rank-Broadley.\nI tipi sul rovescio delle monete sono:\nBanconote.\nNel 1827 gli States of Guernsey introdussero la banconota da 1 sterlina tramite la \"Guernsey Banking Company\" e la \"Guernsey Commercial Banking Company\" che emisero di nuovo banconote da una sterlina rispettivamente nel 1861 e nel 1886.\nLe banche commerciali persero il loro diritto ad emettere banconote nel 1914, anche se queste circolarono fino al 1924. Sempre nel 1914 gli \"States\" introdussero dei biglietti ad 5 e 10 scellini che recavano anche l'indicazione di 6 e 12 franchi.\nNel 1921 le banconote degli \"States\" furono sovrastampate con la parola \"British\" per indicare la conversione dell'isola ad una sterlina uguale a quella britannica. Dal 1924 i biglietti da 10 scellini furono emessi senza alcun riferimento al franco. L'emissione del biglietto da 5 scellini fu interrotta.\nNel 1941, in seguito all'occupazione tedesca, furono introdotte banconote dai valori di 6 penny, 1 scellino e 3 penny, 2 scellini e 6 nelli e di 5 scellini. Dal 1942 le banconote da 1 scellino e 3 penny furono sovrastampate per produrre le banconote da 1 scellino. Nel 1945, dopo la liberazione, furono introdotte banconote da 5 sterline e tutte le denominazioni inferiori ai dieci scellini uscirono di circolazione.\nLa banconota da 10 scellini fu sostituita dalla moneta da 50 nuovi penny nel corso della decimalizzazione. La banconota da 10 sterline fu introdotta nel 1975, quella da 20 nel 1980 e quella da 50 nel 1994. Anche dopo l'introduzione delle monete da 1 e 2 sterline, la banconota da 1 sterlina \u00e8 rimasta in circolazione."}
{"id": "1296005", "revid": "49022", "url": "https://it.wikipedia.org/wiki?curid=1296005", "title": "Conn C\u00e9tchathach", "text": ""}
{"id": "1296007", "revid": "858648", "url": "https://it.wikipedia.org/wiki?curid=1296007", "title": "Erhard Krack", "text": "Membro del Partito Socialista Unificato di Germania, partito egemone nella Repubblica Democratica Tedesca, fu sindaco di Berlino Est ininterrottamente dal 1974 al 1990. Fu inoltre deputato della Camera del Popolo e componente del comitato centrale della SED."}
{"id": "1296008", "revid": "287204", "url": "https://it.wikipedia.org/wiki?curid=1296008", "title": "Primeira Divis\u00e3o 1962-1963", "text": "L'edizione 1962-63 della Primeira Divis\u00e3o vide la vittoria finale del .\nCapocannoniere del torneo fu Jos\u00e9 Augusto Torres (), con 26 reti."}
{"id": "1296009", "revid": "47767", "url": "https://it.wikipedia.org/wiki?curid=1296009", "title": "Dama Vashj", "text": ""}
{"id": "1296011", "revid": "110157", "url": "https://it.wikipedia.org/wiki?curid=1296011", "title": "Primeira Divis\u00e3o 1963-1964", "text": "L'edizione 1963-64 della Primeira Divis\u00e3o vide la vittoria finale del Benfica.\nCapocannoniere del torneo fu Eus\u00e9bio (Benfica), con 28 reti."}
{"id": "1296013", "revid": "287204", "url": "https://it.wikipedia.org/wiki?curid=1296013", "title": "Primeira Divis\u00e3o 1964-1965", "text": "L'edizione 1964-65 della Primeira Divis\u00e3o vide la vittoria finale del .\nCapocannoniere del torneo fu Eus\u00e9bio (), con 28 reti."}
{"id": "1296014", "revid": "110157", "url": "https://it.wikipedia.org/wiki?curid=1296014", "title": "Balve", "text": "Balve \u00e8 una citt\u00e0 di 12.532 abitanti nel land della Renania Settentrionale-Vestfalia, Germania.\nAppartiene al distretto governativo (\"Regierungsbezirk\") di Arnsberg e al circondario della Marca (targa MK)."}
{"id": "1296015", "revid": "83531", "url": "https://it.wikipedia.org/wiki?curid=1296015", "title": "Eberhard Diepgen", "text": "Appartenente alla CDU, ha ricoperto la carica di sindaco di Berlino Ovest dal 1984 al 1989 (alla guida di due giunte di centro-destra con la FDP), e quindi, dal 1991 al 2001, sindaco di Berlino unificata (alla guida di tre giunte di grande coalizione con la SPD).\n\u00c8 il nipote del medico Paul Diepgen."}
{"id": "1296019", "revid": "287204", "url": "https://it.wikipedia.org/wiki?curid=1296019", "title": "Primeira Divis\u00e3o 1965-1966", "text": "L'edizione 1965-66 della Primeira Divis\u00e3o vide la vittoria finale dello Sporting.\nCapocannoniere del torneo furono Eus\u00e9bio () e Ernesto Figueiredo (Sporting CP), con 25 reti."}
{"id": "1296022", "revid": "1573940", "url": "https://it.wikipedia.org/wiki?curid=1296022", "title": "Walter Momper", "text": "Membro della SPD, divenne sindaco di Berlino Ovest nel 1989, alla guida di una coalizione rosso-verde con la Lista Alternativa.\nDurante il suo mandato, il 9 novembre 1989, cadde il Muro di Berlino.\nIl 3 ottobre 1990 la nazione fu riunificata. Momper collabor\u00f2 col sindaco orientale, Tino Schwierzina, alla riunificazione anche della municipalit\u00e0, poi realizzata nel successivo mese di gennaio dal commissario Thomas Kr\u00fcger."}
{"id": "1296027", "revid": "287204", "url": "https://it.wikipedia.org/wiki?curid=1296027", "title": "Primeira Divis\u00e3o 1966-1967", "text": "L'edizione 1966-67 della Primeira Divis\u00e3o vide la vittoria finale del .\nCapocannoniere del torneo fu Eus\u00e9bio (), con 31 reti."}
{"id": "1296033", "revid": "767487", "url": "https://it.wikipedia.org/wiki?curid=1296033", "title": "Il figlio della domenica", "text": "Il figlio della domenica (\"S\u00f6ndagsbarn\") \u00e8 un film svedese del 1992 diretto da Daniel Bergman, figlio di Ingmar Bergman che ha invece scritto il soggetto e la sceneggiatura.\nTrama.\nIl giovane Pu passa un'estate in Norrland, nel nord della Svezia, con tutti i suoi parenti. Lui e suo fratello vengono a sapere la storia dell'orologiaio che si era impiccato, imparano a tirare con l'arco e seguono il loro padre in un viaggio in bicicletta."}
{"id": "1296036", "revid": "1432830", "url": "https://it.wikipedia.org/wiki?curid=1296036", "title": "Tasso di abbandono scolastico", "text": "Il tasso di abbandono scolastico \u00e8 un indicatore statistico che misura la quantit\u00e0 di alunni non pi\u00f9 in obbligo scolastico che abbandonano e quindi non concludono il corso di studi intrapreso, senza un ritiro formalizzato, e non avendo conseguito il titolo non si riscrivono in alcun istituto nell'anno scolastico successivo.\nL'indicatore rappresenta il rapporto percentuale tra il numero di alunni non scrutinati per interruzioni non formalizzate (che quindi abbandonano la scuola senza motivazione) e il numero totale degli iscritti \nformula_1"}
{"id": "1296038", "revid": "287204", "url": "https://it.wikipedia.org/wiki?curid=1296038", "title": "Primeira Divis\u00e3o 1967-1968", "text": "L'edizione 1967-68 della Primeira Divis\u00e3o vide la vittoria finale del .\nCapocannoniere del torneo fu Eus\u00e9bio (), con 42 reti."}
{"id": "1296040", "revid": "287204", "url": "https://it.wikipedia.org/wiki?curid=1296040", "title": "Primeira Divis\u00e3o 1968-1969", "text": "L'edizione 1968-69 della Primeira Divis\u00e3o vide la vittoria finale del .\nCapocannoniere del torneo fu Manuel Ant\u00f3nio (Acad\u00e9mica de Coimbra), con 19 reti."}
{"id": "1296042", "revid": "933835", "url": "https://it.wikipedia.org/wiki?curid=1296042", "title": "Hans-Jochen Vogel", "text": "Biografia.\nFu sindaco di Monaco di Baviera dal 1960 al 1972 e nel 1981 sindaco di Berlino Ovest.\nNel 1987 succedette a Willy Brandt come Segretario della SPD, lasciando poi nel 1991 il posto a Bj\u00f6rn Engholm.\nVogel \u00e8 morto nel luglio del 2020 per le complicazioni della malattia di Parkinson. Da anni viveva in una casa di riposo insieme alla moglie Liselotte."}
{"id": "1296047", "revid": "38120", "url": "https://it.wikipedia.org/wiki?curid=1296047", "title": "La divina commedia", "text": ""}
{"id": "1296048", "revid": "38120", "url": "https://it.wikipedia.org/wiki?curid=1296048", "title": "La Divina commedia", "text": ""}
{"id": "1296049", "revid": "38120", "url": "https://it.wikipedia.org/wiki?curid=1296049", "title": "La divina Commedia", "text": ""}
{"id": "1296052", "revid": "1543377", "url": "https://it.wikipedia.org/wiki?curid=1296052", "title": "TM-XML", "text": "Il Trade Mark Extensible Markup Language (TM-XML) \u00e8 uno standard aperto XML per il settore dei marchi e per lo scambio d'informazioni sui marchi tra gli uffici della propriet\u00e0 industriale ed i loro soci o utenti.\nObiettivi.\nL'obiettivo iniziale era la definizione dello standard XML per lo scambio d'informazioni sui marchi. Nella fase delle specifiche e dopo la creazione della norma ST.66 dell'OMPI sono stati aggiunti i seguenti obiettivi:\nAntecedenti.\nTM-XML \u00e8 stato definito nel giugno 2003 da un gruppo di lavoro creato dall'Ufficio per l'Armonizzazione nel Mercato Interno.\nSono state pubblicate otto versioni preliminari per raccogliere osservazioni (versioni da 0.1 a 0.7 e bozza 1.0) prima della pubblicazione della versione 1.0 definitiva avvenuta il 26 maggio 2006 nel sito Web TM-XML.org.\nLa versione 1.0 definitiva di TM-XML \u00e8 stata proposta come base per la creazione di una norma OMPI chiamata ST.66 che \u00e8 stata adottata dallo Standing Committee on Information Technologies / Standards and Documentation Working Group (SCIT/SDWG) [comitatao direttivo sulle tecnologie dell'informazione/gruppo di lavoro su norme e documentazione] nel corso della sua ottava riunione del 19-22 marzo 2007 a Ginevra."}
{"id": "1296055", "revid": "1566286", "url": "https://it.wikipedia.org/wiki?curid=1296055", "title": "Salman Khan", "text": "Avendo preso parte ad alcuni dei maggiori successi di Bollywood \u00e8 considerato una delle figure pi\u00f9 importanti di quell'industria cinematografica.\nBiografia.\nPrimogenito dello sceneggiatore Salim Khan e di Salma Khan, la sua matrigna \u00e8 l'attrice e danzatrice indiana Helen Khan.\nKhan debutt\u00f2 nel 1988 nel film \"Biwi Ho To Aisi\" dove ha interpretato un ruolo secondario. La sua prima parte da protagonista in un film di Bollywood risale alla commedia romantica \"Maine Pyar Kiya\" di Sooraj Barjatya, nell'anno successivo. Il film divenne in seguito uno dei pi\u00f9 grandi successi commerciali in India e gli valse il Filmfare Best Debut Award, oltre ad una candidatura per il Filmfare Award per il miglior attore.\nDopo alcuni film di minor successo, nel 1994 ha interpretato il suo secondo film con la regia di Sooraj Barjatya: \"Hum Aapke Hain Koun\" che \u00e8 stato anch'esso un grande successo commerciale. Da allora Salman Khan ha interpretato diverse pellicole di cassetta.\nSuccessivamente ha interpretato molti altri successi come \"Tere naam\", \"Salam-e-ishq\", \"Judwaa\", \"Partner\", \"Wanted\"; ha anche fatto speciali apparizioni in qualche film come \"Kuch kuch hota hai\", \"Om shanti om\", \"Ajab prem ki ghazab kahani\".\nNel 2007 ha interpretato \"\", il suo primo film a Hollywood con l'attrice statunitense Ali Larter.di origine persiana.\nIl 6 maggio 2015 venne condannato a cinque anni di reclusione per omicidio colposo in relazione all'incidente avvenuto nel 2002 durante il quale invest\u00ec e uccise un senza tetto ferendo quattro persone. Nonostante ci\u00f2 l'8 maggio 2015 l'Alta Corte di Mumbai decide di sospendere la pena inflittagli il 6 maggio precedente concedendogli la libert\u00e0 provvisoria"}
{"id": "1296063", "revid": "69220", "url": "https://it.wikipedia.org/wiki?curid=1296063", "title": "De Gribaldy", "text": ""}
{"id": "1296073", "revid": "1859682", "url": "https://it.wikipedia.org/wiki?curid=1296073", "title": "Club dei supereroi", "text": "Il Club dei supereroi \u00e8 un'associazione immaginaria che appare nei fumetti Disney, creata dagli autori brasiliani nel 1986. \n\u00c8 un \"supergruppo\", ovvero un gruppo di supereroi, sulla falsariga di altre associazioni di eroi quali la JSA e la JLA dei fumetti DC Comics (anche se, per il tono umoristico delle storie, ricorda di pi\u00f9 la serie \"I Superamici\" - versione a cartoni animati della JLA - prodotta dalla Hanna-Barbera). \nLe storie del Club si svolgono a Paperopoli. Nei fumetti brasiliani, tuttavia, Paperopoli \u00e8 la citt\u00e0 non solo dei personaggi legati a Paperino ma anche di quelli legati a Topolino, che invece risiedono a Topolinia nelle storie italiane.\nFondazione.\nNella storia \"O clube dos her\u00f3is\", pubblicata per la prima volta in Brasile su \"Edi\u00e7\u00e3o Extra\" n. 166 (e pubblicata in Italia per la prima volta su \"Topolino\" n. 1658 dell'anno seguente, con il titolo \"La sede del club dei supereroi\"), vengono poste le basi per la creazione di un'organizzazione che comprenda tutti i supereroi dei fumetti disneyani. \nScopo dell'associazione, fortemente voluta da Basettoni, \u00e8 convincere i supereroi a far fronte comune nel difendere la citt\u00e0 dalle terribili minacce che la insidiano, appianando le tradizionali rivalit\u00e0 che tenderebbero a dividere i personaggi (ad esempio le rivalit\u00e0 Paperinik-Paperinika, Paper Bat-Paperfly e Paper Bat-Bat Carioca).\nNella storia successiva, \"A sede do clube dos her\u00f3is\" (\"La sede del club dei supereroi\"), si svolgono le elezioni del presidente del Club, e viene eletto per questo ruolo Vespa Vermiglia, per il quale hanno votato \"quasi\" tutti: Vespa infatti non ha votato per s\u00e9, ma per Basettoni (che, anche se fosse stato eletto, si sarebbe rifiutato perch\u00e9 secondo lui il presidente doveva essere un vero supereroe), mentre si sospetta che Paper Bat abbia votato per se stesso.\nMembri.\nI membri del Club sono i seguenti (tra parentesi sono indicate le loro vere identit\u00e0):"}
{"id": "1296074", "revid": "56620", "url": "https://it.wikipedia.org/wiki?curid=1296074", "title": "Steven De Jongh", "text": ""}
{"id": "1296075", "revid": "767487", "url": "https://it.wikipedia.org/wiki?curid=1296075", "title": "Conversazioni private", "text": "Conversazioni private (titolo originale: \"Enskilda samtal\"; titoli inglesi: \"Private Confessions\" e \"Private Conversations\") \u00e8 un film diretto da Liv Ullmann, attrice, e sceneggiatrice norvegese; qui alla sua terza regia. La sceneggiatura \u00e8 di Ingmar Bergman.\nIl film \u00e8 derivato dalla versione televisiva rispetto alla quale \u00e8 stato ridotto e pu\u00f2 considerarsi la continuazione di \"Con le migliori intenzioni\". Con lo stesso titolo (e sullo stesso argomento) Bergman ha anche pubblicato un libro.\n\u00c8 stato presentato nella sezione Un Certain Regard al 50\u00ba Festival di Cannes.\nTrama.\nIl film \u00e8 diviso in cinque parti (nella versione per l'Italia \u00e8 stata tolta la terza). Narra le vicende di un decennio (a partire dal 1924) dei genitori di Bergman (la madre Karin nel film si chiama Anna, il padre Erik, Henrik).\nLa protagonista \u00e8 Anna che, all'et\u00e0 di 36 anni, tradisce il marito con Tomas, un giovane studente di teologia. Racconta al pastore Jacob di questa sua relazione e della freddezza dei rapporti con il marito. Jacob la consiglia di mettere in pace la sua coscienza, interrompendo la relazione con Tomas, chiarendo la situazione con il marito raccontandogli la verit\u00e0. Ne segue una drammatica conversazione della coppia."}
{"id": "1296079", "revid": "1906801", "url": "https://it.wikipedia.org/wiki?curid=1296079", "title": "La Divina Commedia (manga)", "text": " \u00e8 un manga di G\u014d Nagai basato sull'omonima opera di Dante Alighieri. L'autore giapponese ha preso ispirazione per i disegni dal pittore francese Gustave Dor\u00e9, che nell'Ottocento illustr\u00f2 una famosa versione dell'opera.\nL'opera, pubblicata in tre volumi da K\u014ddansha tra il 1994 e il 1995, \u00e8 stata edita per la prima volta in italiano da d/visual tra il 2006 e il 2007 in tre volumi. Edizioni BD ha riedito l'opera nel 2014 in tre volumi e nel 2019 nel primo formato omnibus al mondo."}
{"id": "1296081", "revid": "1728", "url": "https://it.wikipedia.org/wiki?curid=1296081", "title": "Piazza Vittorio Emanuele II (Roma)", "text": "Piazza Vittorio Emanuele II, anche conosciuta con il nome di Piazza Vittorio, \u00e8 una piazza di Roma, sita nel Rione Esquilino. \nCon quasi 10.000 metri quadrati in pi\u00f9 di piazza San Pietro, \u00e8 la piazza pi\u00f9 vasta di Roma (316 x 174 m). \nStoria.\nFu costruita a partire dal 1880 e terminata qualche anno dopo, come tutto il quartiere che la circonda, detto quartiere \"piemontese\". Circondata da palazzi con ampi portici di stile ottocentesco la piazza fu realizzata da Gaetano Koch poco dopo il trasferimento della capitale d'Italia da Firenze a Roma (1871), e venne ufficialmente inaugurata il 19 giugno 1882.\nL'edificio fra via Emanuele Filiberto e via Conte Verde, che aveva mostrato problemi di stabilit\u00e0, fu per questo ricostruito e inaugurato nel 2012. Il nuovo edificio riprende genericamente lo stile umbertino della piazza ma \u00e8 stato criticato in quanto sarebbe in rottura con l'uniformit\u00e0 del contesto; attualmente ospita la sede della fondazione ENPAM. Nel corso dei lavori sono stati rinvenuti resti dell'antica Roma, appartenenti agli \"Horti Lamiani\"; nel 2021 un accordo tra l'ENPAM e la Soprintendenza Speciale Archeologia Belle Arti e Paesaggio di Roma ne ha reso possibile la musealizzazione.\nIl giardino.\nAl centro della piazza \u00e8 presente un giardino che mostra i resti del ninfeo di Alessandro e la cosiddetta Porta Magica, l'ingresso di Villa Palombara, residenza dell'alchimista Massimiliano Palombara. Il giardino \u00e8 intitolato alla memoria di Nicola Calipari, ucciso in Iraq nel marzo 2005, dopo aver negoziato la liberazione della giornalista Giuliana Sgrena.\nI giardini sono stati oggetto di un importante lavoro di riqualificazione durato 20 mesi e hanno riaperto il 31 ottobre 2020.\nIl mercato.\nAl centro della piazza di stile umbertino nacque spontaneamente fin dagli ultimi anni dell'Ottocento, insieme ai grandi condomini che la recingevano, un grande mercato all'aperto, soprattutto, ma non solo, di generi alimentari. Nell'immediato dopoguerra nei portici che circondano la piazza stazionava una miriade di bancarelle che vendevano le pi\u00f9 svariate merci: dal tabacco sfuso ricavato da mozziconi di sigarette ai pezzi di ricambio per le biciclette com'\u00e8 rappresentato nel film \"Ladri di biciclette\" di Vittorio De Sica.\nTra i banchi di Piazza Vittorio tra i venditori di alimenti non mancavano i cosiddetti \"pollaroli\" i quali vendevano polli pronti per essere cucinati ma anche, a chi voleva essere sicuro della freschezza della merce, polli vivi da spennare e pulire o pulcini da allevare per proprio conto. Il giorno della vigilia di Natale il mercato era dedicato soprattutto ai \"pesciaroli\" che vendevano i pesci per la cena, rigorosamente di magro, tra i quali primeggiavano il baccal\u00e0, le anguille e enormi capitoni.\nI banchi dei prodotti alimentari erano giornalieri, trainati spesso a braccia con carretti a due ruote, venivano montati dall'alba alle due del pomeriggio lungo i lati del grande giardino. \nIl mercato rimase in attivit\u00e0 fino agli anni novanta, molto frequentato dai romani, provenienti anche da altri quartieri, per la convenienza dei prezzi praticati, e anche da turisti a caccia di folclore.\nIl mercato era infatti popolato da insoliti personaggi i quali offrivano la loro particolare merce percorrendo tutta l'estensione del mercato e attirando l'attenzione dei compratori con delle espressioni singolari. Il mercato era poi frequentato da un frate cappuccino, che i romani chiamavano \"zifr\u00e0\", con una lunga barba bianca, una sorta di Fra Galdino di manzoniana memoria, che chiedeva l'elemosina per i poveri e qualcosa per la mensa del convento.\nA seguito della ristrutturazione della piazza e degli spazi circostanti iniziata negli anni ottanta, fu costruito un nuovo mercato coperto denominato \"Nuovo mercato Esquilino\" negli spazi su via Turati - via Principe Amedeo prima occupati dalla Centrale del Latte di Roma, trasferita in area industriale extraurbana, e dalla Caserma Sani, ex Caserma Pepe; i vecchi banchi del mercato di piazza Vittorio - ormai diventati semi fissi - furono sgomberati nell'ottobre 2001. Il Nuovo Mercato Esquilino riflette fedelmente le caratteristiche multietniche assunte negli ultimi decenni dalla piazza e dalla zona (anche commerciale) circostante, ed \u00e8 a forte prevalenza straniera, sia nelle merci che nel personale.\nNella cultura di massa.\nIl regista Abel Ferrara ha diretto un documentario nel 2017 (intitolato \"Piazza Vittorio\") raccontando come questo luogo sia una realt\u00e0 di accoglienza multietnica."}
{"id": "1296082", "revid": "38120", "url": "https://it.wikipedia.org/wiki?curid=1296082", "title": "La Divina commedia (manga)", "text": ""}
{"id": "1296083", "revid": "38120", "url": "https://it.wikipedia.org/wiki?curid=1296083", "title": "La divina Commedia (manga)", "text": ""}
{"id": "1296084", "revid": "38120", "url": "https://it.wikipedia.org/wiki?curid=1296084", "title": "La divina commedia (manga)", "text": ""}
{"id": "1296085", "revid": "38120", "url": "https://it.wikipedia.org/wiki?curid=1296085", "title": "Divina commedia (manga)", "text": ""}
{"id": "1296086", "revid": "38120", "url": "https://it.wikipedia.org/wiki?curid=1296086", "title": "Divina Commedia (manga)", "text": ""}
{"id": "1296090", "revid": "439868", "url": "https://it.wikipedia.org/wiki?curid=1296090", "title": "Tacca", "text": "Una tacca \u00e8 un piccolo buco o spazio di separazione, uno spacco, un taglio, o un difetto che pu\u00f2 essere accidentale o intenzionale o progettato appositamente per una funzione specifica.\nPer esempio una spada pu\u00f2 avere una tacca sulla lama (e quindi una lama intaccata) per essere stata usata contro qualcosa di duro, oppure la tacca pu\u00f2 essere stata aggiunta dal proprietario per indicare i nemici trafitti.\nTacca come segno grafico.\nUn'altra accezione del termine \"tacca\" \u00e8 di segno grafico realizzato allo scopo di dividere una scala di valori in unit\u00e0 finite. In tal caso pu\u00f2 assumere la struttura:\nTacche nei dispositivi di regolazione.\nLe tacche possono essere usate nei dispositivi di regolazione per aiutare l'utente a trovare la loro corretta regolazione.\nPer esempio, in un apparecchio musicale, le tacche della manopola di regolazione del volume aiuter\u00e0 l'utente nella regolazione dell'intensit\u00e0 sonora.\nUn altro esempio sono le tacche di regolazione del sedile di un'automobile, queste consentono di bloccare il sedile in una serie di posizioni fisse. In questo caso le tacche, oltre ad essere un aiuto nella ricerca della giusta posizione, hanno una caratteristica funzionale, in quanto \"bloccano\" la regolazione impedendone un cambiamento accidentale.\nTacche nella strumentazione di misura.\nViene definita \"tacca\" anche il segno grafico che costituisce la divisione di una scala graduata in uno strumento a visualizzazione analogica. In questa accezione \u00e8 chiamato anche \"tratto\"."}
{"id": "1296092", "revid": "1821847", "url": "https://it.wikipedia.org/wiki?curid=1296092", "title": "Giuseppe Zurlo", "text": "Biografia.\nIscritto alla Massoneria diviene, nel 1784, Maestro Scozzese dell'aristocratica loggia \"La Vittoria\" di Napoli, elevata dalla Gran Loggia di Londra a Gran Loggia provinciale. Nel 1813 fu Gran Maestro aggiunto del Grande Oriente di Napoli. \nFin da giovane ricopre cariche giudiziarie e amministrative di grande prestigio nell'ambito dell'amministrazione del Regno di Napoli, fino a quelle di Ministro delle finanze, sotto Ferdinando IV, e di ministro dell'interno durante il governo francese (1806-1815) e nel periodo dei moti del 1820. \nConvinto assertore dell'esigenza di un radicale mutamento del sistema di governo, Zurlo, per la sua personale esperienza di vita, conosce da vicino i mali che affliggono le popolazioni del meridione. Oltre ai problemi economici e sociali della sua terra, il Molise, conosce a fondo le condizioni della Calabria dove soggiorna in due occasioni: la prima volta, come membro della commissione costituita per un'indagine sul terremoto del 1783 e, una seconda volta, nel 1790, quando \u00e8 giudice della Gran Corte della Vicaria. \nIn questa occasione gli viene affidato l'incarico di effettuare una ricognizione delle \u00abdifese\u00bb delle regia Sila e una verifica delle occupazioni e delle usurpazioni di terre avvenute ad opera dei proprietari locali ai danni del demanio regio."}
{"id": "1296093", "revid": "599013", "url": "https://it.wikipedia.org/wiki?curid=1296093", "title": "Carlos Diogo", "text": "Anche suo padre V\u00edctor fu un calciatore.\nCarriera.\nClub.\nCresciuto calcisticamente con il River Plate Montevideo, ha giocato anche nel Pe\u00f1arol e nel River Plate.\nNel 2005 il porta l'uruguaiano in Europa. Nella sua prima stagione nella Primera Divisi\u00f3n colleziona 13 presenze senza gol.\nIl 23 agosto 2006 il lo manda in prestito per una stagione al .\nNella sua prima stagione nel segna 4 gol in 30 presenze, ed a fine stagione la squadra riscatta l'intero cartellino per una cifra pari a 4,5 milioni di euro.\nAlla fine della stagione 2010-2011, in cui gioca 33 partite tutte da titolare, rimane svincolato.\nIl 19 gennaio 2012 viene acquistato dal CSKA Sofia.\nIl 26 giugno 2013 si trasferisce a parametro zero al Gent.\nNazionale.\nCon l' ha partecipato alla Coppa America 2004 ed alla Coppa America 2007."}
{"id": "1296095", "revid": "184509", "url": "https://it.wikipedia.org/wiki?curid=1296095", "title": "Carlos Andres Diogo", "text": ""}
{"id": "1296096", "revid": "26244", "url": "https://it.wikipedia.org/wiki?curid=1296096", "title": "Quadrafonia", "text": ""}
{"id": "1296097", "revid": "17654", "url": "https://it.wikipedia.org/wiki?curid=1296097", "title": "D 328", "text": ""}
{"id": "1296098", "revid": "3115", "url": "https://it.wikipedia.org/wiki?curid=1296098", "title": "Markisinnan de Sade", "text": ""}
{"id": "1296103", "revid": "181699", "url": "https://it.wikipedia.org/wiki?curid=1296103", "title": "Il re degli Elfi", "text": ""}
{"id": "1296106", "revid": "17654", "url": "https://it.wikipedia.org/wiki?curid=1296106", "title": "Il Re degli Elfi", "text": ""}
{"id": "1296108", "revid": "1305772", "url": "https://it.wikipedia.org/wiki?curid=1296108", "title": "Erlk\u00f6nig", "text": "Erlk\u00f6nig pu\u00f2 essere:"}
{"id": "1296111", "revid": "767487", "url": "https://it.wikipedia.org/wiki?curid=1296111", "title": "Bersuit Vergarabat", "text": "I Bersuit Vergarabat sono un gruppo musicale rock argentino, formatosi a Buenos Aires nel 1987 con il nome di \"Henry y la Palangana\" (nome cambiato nell'attuale \"Bersuit Vergarabat\" nel maggio 1989)."}
{"id": "1296112", "revid": "38120", "url": "https://it.wikipedia.org/wiki?curid=1296112", "title": "Bersuit vergarabat", "text": ""}
{"id": "1296113", "revid": "38120", "url": "https://it.wikipedia.org/wiki?curid=1296113", "title": "Bersuit", "text": ""}
{"id": "1296114", "revid": "436907", "url": "https://it.wikipedia.org/wiki?curid=1296114", "title": "In due", "text": "In due \u00e8 il quinto album in studio del cantante italiano Nek, pubblicato il 28 maggio 1998 dalla Warner Music Italy.\nDescrizione.\n\u00c8 stato scritto e registrato in un solo mese, mentre Nek era in tour mondiale dopo il successo di \"Lei, gli amici e tutto il resto\".\nI singoli estratti sono \"Se io non avessi te\", \"Sto con te\", \"Se una regola c'\u00e8\" e \"Con un ma e con un se\". \u00c8 il quarto album in cui \u00e8 presente come autore dei testi Antonello De Sanctis (eccetto per il brano \"...Non sei mai lontano\" scritto interamente da Nek), mentre i compositori delle musiche sono Nek e Massimo Varini.\nTracce.\nTesti di Antonello De Sanctis (eccetto dove indicato), musiche di Nek e Massimo Varini.\n\"Entre t\u00fa y yo\".\nAdattamenti spagnoli di Raquel D\u00edaz e Nuria D\u00edaz."}
{"id": "1296116", "revid": "2153076", "url": "https://it.wikipedia.org/wiki?curid=1296116", "title": "Libertinaje", "text": "Libertinaje \u00e8 un album dei Bersuit Vergarabat pubblicato nel 1998."}
{"id": "1296125", "revid": "76963", "url": "https://it.wikipedia.org/wiki?curid=1296125", "title": "Sarah Roemer", "text": "Biografia.\nNata a San Diego, in California, ha iniziato la sua carriera di attrice a 15 anni. A 17 anni si trasfer\u00ec a New York, lontano dalla famiglia, dove poco dopo debutt\u00f2 nel ruolo di Lacey nel film di Takashi Shimizu \"The Grudge 2\" e come co-protagonista con Shia LaBeouf in \"Disturbia\". Tra il 2010 e il 2011 \u00e8 stata co-protagonista della serie televisiva \"The Event\".\nVita privata.\nNel gennaio 2015 lei e Chad Michael Murray, suo collega in \"Chosen\", annunciano di essersi sposati segretamente l'estate precedente. La coppia ha due figli, un maschio, nato il 31 Maggio 2015, e una femmina, nata nel Marzo 2017.\nDoppiatrici italiane.\nNelle versioni in italiano dei suoi film, Sarah Roemer \u00e8 stata doppiata da:"}
{"id": "1296126", "revid": "91646272", "url": "https://it.wikipedia.org/wiki?curid=1296126", "title": "Ameloblasto", "text": "Gli ameloblasti sono cellule altamente specializzate, di origine ectodermica, che si differenziano su stimolo degli odontoblasti, per assumere forma e funzioni indispensabili per la produzione dello smalto. Lo smalto del dente \u00e8 l\u2019unica parte del dente che non deriva dal mesenchima, infatti non \u00e8 formato da tessuto osseo ma \u00e8 una sostanza di origine epiteliale. \u00c8 elaborato durante lo sviluppo del dente da cellule ectodermiche chiamate ameloblasti, che successivamente si atrofizzano e scompaiono."}
{"id": "1296131", "revid": "599013", "url": "https://it.wikipedia.org/wiki?curid=1296131", "title": "Jo\u00e3o Paulo", "text": "Caratteristiche tecniche.\nAla o centravanti, si distingueva per il bagaglio tecnico \u2014 mettendo tra l'altro in mostra buone capacit\u00e0 di dribbling \u2014 e l'abilit\u00e0 nell'esecuzione di calci piazzati.\nUn infortunio di gioco sub\u00ecto nel settembre 1991 (all'et\u00e0 di 27 anni) e consistito nella rottura di tibia e perone, ne compromise le qualit\u00e0 tecniche.\nCarriera.\nClub.\nAvvi\u00f2 la propria carriera nel Guarani, debuttandovi in prima squadra a 19 anni. Nell'estate 1989 fu acquistato dal Bari, esordendo in Serie A il 27 agosto nel pareggio casalingo con la Fiorentina. Talvolta impiegato da trequartista con Maiellaro prima e R\u0103ducioiu poi ad affiancarlo, disput\u00f2 65 gare in massima serie: il bottino realizzativo fu quantificabile in 18 reti, tra cui una doppietta siglata al Milan il 19 maggio 1991, che consegn\u00f2 la salvezza ai pugliesi.\nNelle prime battute del campionato 1991-92 riport\u00f2 la frattura a tibia e perone dopo uno scontro di gioco col sampdoriano Marco Lanna: l'infortunio, che in un primo momento parve addirittura metterne a repentaglio la permanenza in squadra, lo costrinse a concludere in anticipo la stagione e gli compromise il resto della carriera. Con i biancorossi frattanto retrocessi in Serie B, torn\u00f2 in campo totalizzando 6 gol in 41 apparizioni nella cadetteria, patendo nella stagione 1992-1993 un altro infortunio, procurato in allenamento. Il lustro con i \"Galletti\" lo annover\u00f2 tra i beniamini della tifoseria, per cui \u00e8 rimasto celebre anche nei decenni successivi.\nDopo il rientro in patria e una fugace esperienza nipponica, termin\u00f2 la carriera -ormai quarantenne- sempre in Brasile.\nNazionale.\nNel giro della Nazionale carioca dal 1987 al 1991, prese parte a due edizioni della Copa Am\u00e9rica nonch\u00e9 ai Giochi olimpici di Seoul. Durante la manifestazione continentale del 1991 and\u00f2 a segno contro Uruguay e Argentina."}
{"id": "1296133", "revid": "767487", "url": "https://it.wikipedia.org/wiki?curid=1296133", "title": "Odontoblasto", "text": "Gli odontoblasti sono cellule altamente specializzate, di origine mesenchimale, che si differenziano su stimolo dell'organo dello smalto.\nFormano la dentina dei denti durante l'odontogenesi (nella fase detta dentinogenesi)."}
{"id": "1296134", "revid": "88740", "url": "https://it.wikipedia.org/wiki?curid=1296134", "title": "Luca de Samuele Cagnazzi", "text": " Apparteneva alla nobile famiglia dei de Samuele Cagnazzi e in alcune sue opere si occup\u00f2 anche di meteorologia, sotto impulso del suo amico Giuseppe Maria Giovene, e di pedagogia ed \u00e8 stato l'inventore del tonografo.\nBiografia.\nI primi anni.\nLuca de Samuele Cagnazzi nacque ad Altamura nella notte tra il 27 e il 28 ottobre 1764 da Ippolito de Samuele Cagnazzi e Livia Nesti. In seguito alla morte prematura del padre, avvenuta nel 1767, il giovane Luca, insieme al fratello maggiore Giuseppe, finirono sotto l'egida di Carlo de Marco, un amico del loro padre che ne cur\u00f2 la loro educazione ed avviamento a carriere prestigiose. Il 4 giugno 1772 i due fratelli entrarono nel Collegio di Bari, appena fondato, ove ebbero come insegnanti, tra gli altri, Emanuele Mola, Filippo Farchi, e Nicola Fiorentino. Il direttore e Luigi Sagrariga Visconti. Cagnazzi usc\u00ec dal collegio nell'ottobre del 1779.\nCagnazzi ricevette in collegio solo un'istruzione basilare in matematica, studiando solo geometria piana, logica e \"cronologia\". Continu\u00f2 a studiare presso l'Universit\u00e0 degli Studi di Altamura con il professor Giuseppe Carlucci, con cui termin\u00f2 \"il resto del corso filosofico\", mentre studi\u00f2 diritto con il professor Domenico Castelli della stessa universit\u00e0.\nCagnazzi dovette studiare la matematica principalmente da autodidatta, fatta eccezione per i rudimenti del Collegio di Bari. Lo studio della matematica avanzata, come ad esempio l'analisi infinitesimale, era all'epoca ignorato nel Regno di Napoli, \"avendomene solamente eccitato il desiderio Fiorentini\", e studi\u00f2 per conto proprio il \"Compendio d'analisi\" di Girolamo Saladini, pur incontrando notevoli difficolt\u00e0 nelle equazioni di grado superiore al secondo. Per risolvere tali difficolt\u00e0, Cagnazzi ebbe una corrispondenza epistolare con lo stesso Saladino, il quale tra l'altro gli consigli\u00f2 di studiare la sua opera principale, le \"Institutiones Analyticae\", scritta insieme a Vincenzo Riccati.\nSuccessivamente Cagnazzi si spost\u00f2 a Napoli, dove prosegu\u00ec i suoi studi e fu avviato alla carriera ecclesiastica. I suoi insegnanti furono, il canonico Ignarra, Marino Guarani e Francesco Conforti. A Napoli, Cagnazzi comprese di essere particolarmente preparato in matematica in confronto ai suoi coetanei, tanto da essere paragonato ai pi\u00f9 bravi matematici di Napoli. Come lui stesso afferma, \"il solo che mi faceva ombra era Annibale Giordani.\" A Napoli, Cagnazzi ebbe modo di studiare matematica e le scienze e scambiare opinioni con i luminari napoletani, ma dovette studiare anche a malincuore diritto e teologia dal momento che il marchese Carlo de Marco teneva conto del suo studio; questa sorta di conflitto tra disciplina amate e discipline odiate e imposte a malincuore compare pi\u00f9 volte al'interno della sua autobiografia, e dalla sua stessa esperienza si apprende come tale situazione fosse molto comune ai suoi tempi; qualche suo conoscente aveva addirittura sviluppato una specie di malattia derivata dall'imposizione di discipline non congeniali con la propria vocazione.\nGi\u00e0 dalla sua giovinezza, Cagnazzi cominci\u00f2 ad avere dei problemi di salute; essi furono di vario tipo (dolori al fianco, febbre ecc.) e sono tutti documentati dettagliatamente all'interno della sua autobiografia. Alcune malattie furono probabilmente dovute ai suoi viaggi, intensificatisi a partire dal 1799.\nIl ritorno all'Universit\u00e0 di Altamura.\nIn seguito a un dolore al fianco sinistro,gli fu consigliato dal medico Domenico Cotugno di ritornare nella propria citt\u00e0 Altamura. Nell'universit\u00e0 di questa citt\u00e0 mancava un'insegnante per la cattedra di matematica. Cagnazzi convinse il rettore Gioacchino de Gemmis a inserire una cattedra di matematica, dal momento che fino ad allora vi era solo un insegnamento di geometria piana. Dopo alcuni esami che Cagnazzi dovette ottenere dal Cappellano Maggiore, Cagnazzi ottenne nel 1787 la cattedra di matematica ma ebbe a pentirsene in seguito volendo piuttosto ritornare nella capitale, ma era gi\u00e0 \"Canonico di Altamura ed ordinato \"in sacris\"\".\nCagnazzi ebbe in seguito la possibilit\u00e0 di ritornare a Napoli, dove pot\u00e9 approfondire le sue conoscenze in ambito mineralogico con l'aiuto di Alberto Fortis, col quale Cagnazzi rimase in contatto anche dopo il suo ritorno in Lombardia (inverno 1789) attraverso una fitta corrispondenza e uno scambio di minerali.\nA febbraio del 1790, mentre era a Napoli, Cagnazzi fu nominato Primicerio della Cattedrale di Altamura e \"dovei dottorarmi nella maniera ridicola che si praticava nel Collegio del Principe di Avellino\". A giugno dello stesso anno ritorn\u00f2 ad Altamura e cominci\u00f2 a insegnare \"il corso filosofico naturale e razionale\", andando a sostituire Giuseppe Carlucci, che insegnava il suddetto corso. Cagnazzi descrive Carlucci come \"ben istituito nelle materie ecclesiastiche e di filosofia razionale\" e sprezzante della superstizione \"che si promoveva da sciocchi preti\".\nNegli anni tra il 1790 e il 1799 ritorner\u00e0 abbastanza spesso a Napoli e negli stessi anni gli saranno offerte cariche ecclesiastiche importanti (incluso il vescovado) che Cagnazzi sistematicamente rifiuter\u00e0. Nella sua autobiografia, afferma: \"Confesso che io non disprezzava il vescovato, ma non voleva molto giovane ligarmi ad una vita molto circospetta, come quella di un Vescovo\".\nNell'estate del 1798, Cagnazzi dovette ritornare ad Altamura e intanto \"si prevedeva la prossima invasione de' francesi nel Regno\". Il governo napoletano voleva allora comprendere quanti uomini adatti alle armi ci fossero nel Regno di Napoli al fine di farne un esercito che ne contrastasse l'invasione. La Segreteria dell'ecclesiastico possedeva dei dati relativi ai matrimoni e ai nati del regno senza alcun'altra informazione a corredo dei dati. L'Ufficiale Maggiore allora si rivolse a Cagnazzi il quale diede la sua prima dimostrazione di abilit\u00e0 nei calcoli e, da quel momento, la sua competenza tecnica lo rese molto apprezzato e richiesto dal governo napoletano. In poche ore e applicando il \"calcolo per probabilit\u00e0 secondo le teorie statistiche\" partendo dai soli dati di cui sopra, Cagnazzi calcol\u00f2 il numero di uomini adatti alle armi e, in aggiunta ricav\u00f2 altre utili informazioni \"necessarie al buon Governo di una Nazione\". Cagnazzi redasse una tavola da presentare direttamente al re di Napoli e, come lui stesso racconta, \"non dovei poco combattere per apporci il titolo Tavola Statistica, sembrando capriccioso allora un tale titolo, tanto era qui ignota la Scienza statistica\".\nIl 1799 e la Rivoluzione altamurana.\nAgli inizi del 1799, il Regno di Napoli fu attraversato da alcuni sconvolgimenti che portarono alla Repubblica Napoletana del 1799. Molti amici di Cagnazzi come ad esempio Francesco Conforti, Carlo Lauberg, Domenico Cirillo, Giuseppe Leonardo Albanese e Ignazio Ciaja furono messi a capo del governo provvisorio. Cagnazzi si trovava in quel periodo ad Altamura e, secondo quanto scritto nella sua autobiografia, alcuni di essi lo invitarono nella capitale ma Cagnazzi rifiut\u00f2 di immischiarsi nelle rivolte, considerando che \"in tali circostanze, simili all'agitazione de' fluidi ne' vasi, la spuma va per sopra e si suol togliere col cucchiajo\".|\nDurante i fatti della Rivoluzione altamurana (1799), Cagnazzi fu destinato Commissario del Cantone di Altamura ma ciononostante non accett\u00f2 subito e si tenne \"riservata la carta\".\nSecondo la testimonianza di Cagnazzi, affermazioni di tal genere gli cagionarono l'avversit\u00e0 e inimicizia dei rivoluzionari (\"i turbolenti mettevano la mia persona in discredito presso il popolo, come di famiglia nobile e ricca\"). Il chirurgo lombardo Attanasio Calderini, che Cagnazzi considerava un ciarlatano, lo fece nominare \"Cancelliere della Municipalit\u00e0\" (secondo Cagnazzi lo fece per oltraggiarlo) e Cagnazzi non pot\u00e9 rifiutarsi dal momento che all'epoca era vietato rifiutare le cariche assegnate. Mantenne la carica per otto giorni, dopodich\u00e9 riusc\u00ec a ottenere dal Generale la carica (verosimilmente meno apicale) di Commissario del Cantone. Il racconto di Cagnazzi \u00e8 confermato dalle memorie di Vitangelo Bisceglia sui fatti del 1799.\nIl 22 marzo 1799 giunsero ad Altamura il generale Felice Mastrangelo e il commissario Nicola Palomba, i quali erano stati asseganti a capo del Governo Dipartimentale del Bradano dal governo provvisorio della Repubblica Napoletana. Cagnazzi afferma che questi erano \"gente ignorante, turbolenta, sanguinaria ecc. che invece di poter accreditare il sistema repubblicano lo discreditava colle azioni\". Da quel momento \"scoppi\u00f2 la pi\u00f9 fiera inimicizia tra Altamura e Matera\", e \"cominci\u00f2 una guerra civile ne' confini\".\nIl cardinale Fabrizio Ruffo aveva gi\u00e0 raccolto un esercito improvvisato, l'Esercito della Santa Fede, al fine di riportare il regno al precedente governo e si avvicinava a Matera. L'esercito di Ruffo era composto per la maggior parte da calabresi, ai quali si erano aggiunte altre persone dei paesi limitrofi. Cagnazzi definisce i calabresi come \"per loro indole sanguinarj e rapaci\". Secondo la sua autobiografia, Cagnazzi consigli\u00f2 di far allontanare Palomba, Mastrangelo e i loro seguaci, di abbattere l'albero della libert\u00e0 (piantato nel centro della \"piazza del mercato\" di Altamura) e di arrendersi. Per questo Cagnazzi rischi\u00f2 di essere arrestato come \"traditore della patria\", mentre Cagnazzi reput\u00f2 che sarebbe invece stato \"salvatore della patria\" se gli avessero dato ascolto.\nLe peregrinazioni.\nSi decise di inviare qualcuno a esplorare le intenzioni del generale francese e Palomba destin\u00f2 Cagnazzi a ci\u00f2. Onde evitare problemi, Cagnazzi accett\u00f2 l'incarico e, come deciso, Cagnazzi part\u00ec con un certo Paolo Nuzzolese in direzione di Molfetta, Barletta e Cerignola per poter parlare col generale francese, \"ma i Francesi a marcia sforzata retrocedevano\". Mentre Cagnazzi era in procinto di ritornare da Cerignola ad Altamura, incontr\u00f2 Palomba e Mastrangelo i quali informarono della caduta di Altamura e della loro fuga.\nCagnazzi, Palomba e Mastrangelo decisero allora di recarsi a Napoli. Giunti a Pomigliano d'Arco, Palomba ostent\u00f2 \"la stessa frenesia di potere repubblicano\", mentre Cagnazzi inform\u00f2 i Municipalisti della citt\u00e0 dei fatti e dell'imminente caduta della repubblica. Inoltre consigli\u00f2 loro di mandare deputati dal cardinale Ruffo. A Napoli, Palomba, Mastrangelo e Cagnazzi parlarono col Direttorio, e Cagnazzi espose i fatti e fece \"la fedele narrativa delle soverchierie da essi fatte\". L'Esercito della Santa Fede nel frattempo si era avvicinato a Napoli e il 12 giugno i sanfedisti si erano accostati al ponte della Maddalena.\nA Napoli, Cagnazzi trov\u00f2 rifugio in casa del sig. Tommaso Montaruli e in compagnia del canonico Giambattista Manfredi. Successivamente Cagnazzi si spost\u00f2 nella casa del presidente Giuseppe de Gemmis e all'alba del giorno successivo si port\u00f2 a Castel Sant'Elmo, dove vi erano molti giacobini rifugiati sotto le mura dal momento che non era stato consentito loro di entrare nel castello. Torn\u00f2 allora a casa di de Gemmis, \"con gravissimi pericoli\".\nSuccessivamente, Cagnazzi si spost\u00f2 a Castellammare di Stabia insieme al cavaliere Giuseppe de Turris (che successivamente sarebbe divenuto marchese) ma in tale citt\u00e0 vi erano molti calabresi che avevano preso parte all'Esercito della Santa Fede ed erano persino stati ad Altamura;tali calabresi cominciarono a parlare di Cagnazzi e pertanto dovette fuggire via mare verso Napoli. Successivamente si imbatt\u00e9 in un uomo armato che chiese di unirsi a lui e che successivamente gli punt\u00f2 uno stiletto alla gola, lo leg\u00f2 e lo derub\u00f2 di tutto ci\u00f2 che aveva. Successivamente Cagnazzi e il suo assalitore furono assaliti da altri paesani armati che li condussero in una casa entrambi legati. Il cocchiere, essendo libero, and\u00f2 a raccontare l'accaduto a cinque soldati di cavalleria nelle vicinanze, i quali battevano alla porta per entrare. I paesani irruppero nella casa e condussero i due nel carcere di Pomigliano d'Arco. Qui un luogotenente che Cagnazzi aveva aiutato in precedenza nonch\u00e9 Attanasio Calderini (dietro lauta ricompensa) effettuarono il riconoscimento e scagionarono Cagnazzi.\nSuccessivamente Cagnazzi si spost\u00f2 in Calabria e in Sicilia. Il 25 agosto 1799, Cagnazzi si imbarca a Messina su di un \"brigantino Dalmatino\" diretto a Trieste e Venezia insieme a cinque cavalieri di Malta tra cui il Bal\u00ec che ritornavano a Trieste. A causa di una tempesta durata tre giorni, il brigantino fu trascinato fino alle coste dell'Africa, correndo anche il rischio di essere attaccati dai corsari barbareschi. In seguito riuscirono a raggiungere l'isola di Zante e approdarono a Corf\u00f9 e a Trieste. Approdato a Trieste, Cagnazzi dovette soggiornare in tale citt\u00e0 per alcuni giorni, essendo stato assalito da una febbre che gli aveva fatto perdere in parte anche l'udito e la vista. Costretto dalla polizia a lasciare Venezia, Cagnazzi, in precarie condizioni di salute, si diresse verso l'Europe settentrionale.\nRaggiunse Graz e, non essendogli consentito procedere per Vienna, si diresse verso la Svizzera, armato di una guida con un dizionarietto di tedesco e arriv\u00f2 a Bressanone e a Bormio. Anchq qui gli fu intimato da un ufficiale russo di ritornare indietro all'istante e pertanto si decise a dirigersi nuovamente a Venezia dove era cos\u00ec malridotto che la Polizia gli consent\u00ec di subito di tornare a casa in gondola. Cagnazzi lasci\u00f2 Venezia il 4 novembre 1799 per poi passare da Bologna, Pistoia e Prato.\nIn quegli anni, Cagnazzi ricevette anche un'offerta di collaborazione (in cambio di denaro) da parte di una donna e un uomo che rivelarono di essere delle spie francesi che rifornivano \"con perdita\" l'armata austriaca e nel frattempo ne osservavano le mosse. Cagnazzi rifiut\u00f2 l'offerta, nonostante la coppia proponesse \"qualunque somma\".\nArrivato a Firenze, a Cagnazzi viene offerta la cattedra di economia politica. Durante la sua permanenza in Toscana, durata all'incirca un anno, Cagnazzi ebbe modo di conoscere moltissimi illustri letterati e scienziati, tra i quali Vittorio Alfieri e lo stesso Cagnazzi afferma che la dimora in Toscana \"fu per me sommamente deliziosa e forma una grata epoca della mia vita. Non vi fu giorno che non vi fosse stato un fatto rimarchevole e che non m'interessasse l'intelletto e il cuore\".\nDurante le sue peregrinazioni, Cagnazzi riusc\u00ec a ricevere denaro dal fratello attraverso un negoziante ebreo e con l'intermediazione del marchese Giuseppe de Turris.\nIl ritorno nel Regno di Napoli.\nIn seguito alla morte di sua moglie Elisabetta de Gemmis il fratello Giuseppe de Samuele Cagnazzi chiese a Luca di ritornare a casa dal momento che non vi era pi\u00f9 niente da temere grazie alla stipula della pace di Firenze e dal momento che Giuseppe aveva dei figli che avevano bisogno di essere istruiti. Cagnazzi si decise allora a ritornare dalla Toscana, presentandosi a Roma dal cardinale Fabrizio Ruffo, all'epoca ministro di Napoli. Dopo un lungo discorso tra i due, Cagnazzi ottenne il passaporto \"senza alcuna clausola\". Dopo una breve permanenza in Napoli, dove Cagnazzi riacquis\u00ec gli abiti sacerdotali persi durante la Rivoluzione altamurana, giunse ad Altamura il 23 dicembre 1801.\nI napoleonidi al trono.\nNel 1806, mentre Cagnazzi si trovava ad Altamura e mentre in questa citt\u00e0 vi era come governatore Alessandro Nava, ricevette una lettera dal nipote il quale lo informava dell'entrata dei francesi a Napoli. Cagnazzi e il fratello Giuseppe promisero assistenza a Nava, il quale si trovava esposto alle vendette degli altamurani che aveva fatto imprigionare.\nIn occasione del passaggio di Giuseppe Bonaparte ad aprile del 1806, Cagnazzi aveva rivisto Andr\u00e9-Fran\u00e7ois Miot, gi\u00e0 conosciuto a Firenze. Miot, gi\u00e0 a Matera, chiese a Cagnazzi di recarsi a Napoli, volendolo accanto a lui per via della sua notevoli abilit\u00e0 e conoscenze tecniche ed economiche, ma Cagnazzi afferma nella sua autobiografia che inizialmente rifiut\u00f2. Poco dopo, Cagazzi fu inviato a Napoli come componente della Deputazione di Altamura che doveva recarsi a Napoli e il nuovo ministro dell'interno del Regno di Napoli gli intim\u00f2 di restare. Divenne professore \"di prima classe\" di economia politica dell'Universit\u00e0 degli Studi di Napoli e ricevette anche alcune cariche.\nCagnazzi fu anche coinvolto nella faccenda delle cosiddette \"licenze segrete\", con la complicit\u00e0 di Gioacchino Murat, il cui scopo era quello di aggirare il blocco continentale.\nLa Restaurazione.\nCon il ritorno dei Borbone, Cagnazzi si ritrov\u00f2 in uno stato di estrema agitazione, \"vedendo molti funesti preparativi del popolaccio simili a quelli della rivoluzione dell'anno 1799\" e fu apertamente minacciato. Negli anni successivi, Cagnazzi dovette faticare non poco per ricevere incarichi pubblici di un qualche rilievo, sebbene neanche i politici borbonici e lo stesso re volessero rinunciare alle preziose competenze del Cagnazzi. Ampio spazio viene dato, nell'ultima parte della sua autobiografia, all'astio del ministro Nicola Santangelo nei suoi confronti, e Cagnazzi lo considerava estremamente ignorante e disonesto.\nIn occasione dei fatti del 1820, Cagnazzi fu anche accusato in alcune occasioni di essere carbonaro e in altre di essere calderaro. Interessante da un punto di vista storico risulta essere anche la diffusione della satira di cui Cagnazzi parla nella sua autobiografira e diretta in particolare contro il conte Giuseppe Zurlo, derivante dalla promulgazione della costituzione e dalla maggiore libert\u00e0 di stampa.\nLe Riunioni degli scienziati italiani.\nDopo essersi ripreso da una malattia, Cagnazzi si mise a costruire con le sue stesse mani uno strumento per la misura dei toni della voce umana a cui diede il nome di tonografo. In seguito a questa sua invenzione, fu invitato alla Terza riunione degli scienziati italiani (1841) dove mostr\u00f2 il funzionamento del suo tonografo e, come da lui stesso raccontato, fu colmato di lodi. Cagnazzi ebbe modo di partecipare anche alle riunioni degli scienziati successive e, nella sua autobiografia, fornisce dei resoconti molto accurati (persino del cibo consumato durante le cene), di elevato valore storico.\nIn particolare, durante la Terza riunione degli scienziati italiani, la granduchessa di Toscana Maria Antonia di Borbone-Due Sicilie espresse il suo piacere nel vedere per la prima volta napoletani suoi conterranei a una riunione degli scienziati italiani e afferm\u00f2 che era per opera di Cagnazzi.\nLa Costituzione del 1848 e il processo.\nNel 1847 si verificarono alcuni tumulti a Napoli e re Ferdinando II, pressato dalla popolazione, il 12 gennaio 1847 promise una costituzione \"sulla lusinga, che richiamando qui l'armata Tedesca, ossia Austriaca, come nel 21 avrebbero in seguito ripristinato [la monarchia assoluta]\".\nL'anno successivo si tennero le elezioni per il Parlamento delle Due Sicilie e, a ottantaquattro anni, Cagnazzi fu eletto deputato sia della Provincia di Napoli, sia di quella di Bari; Cagnazzi rinunci\u00f2 a quella di Napoli e si tenne solo la nomina come deputato della Provincia di Bari. Fu nominato anche Presidente del nuovo Parlamento delle Due Sicilie.\nIl 15 maggio 1848, il parlamento (situato nei Chiostri di Monteoliveto) fu circondato da soldati svizzeri e lazzaroni; i deputati (Cagnazzi era in compagna, tra gli altri del capitano della Guardia Nazionale Giovanni La Cecilia) restarono chiusi nel parlamento fino a ora tarda, dopo il tramonto, temendo molto per la loro vita.\nA ora tarda, dopo il tramonto, due ufficiali, uno svizzero e uno napoletano, li informarono che erano liberi di uscire. In quei momenti Cagnazzi fece voto di pubblicare una nuova edizione della sua opera \"I precetti della morale evangelica\" se ne fosse uscito libero e subito ne incaric\u00f2 Don Vito Buonvento.\nDopo due o tre giorni dal 15 maggio 1848, fu avviato in processo nei confronti di Cagnazzi; poco dopo, seppe che era stato rinvenuto un \"foglio ingiurioso [...] in cui si parlava di decadimento di Re Ferdinando dalla corona per avere usato attentato contro il Parlamento\". Cagnazzi, sia nella sua autobiografia, sia durante il processo, neg\u00f2 di aver mai firmato tale scritto:\nOnde evitare l'arresto, Cagnazzi lasci\u00f2 il Regno di Napoli e si diresse verso Livorno, anche se tale peregrinazione non dur\u00f2 molto a causa della sua et\u00e0 avanzata e desiderando passare gli ultimi istanti della sua vita nella sua patria.\nNelle pagine finali della sua autobiografia, scritte presumibilmente nel 1852, afferma che firm\u00f2 una lettera (probabilmente dal contenuto diverso da quella contestata) diretta al comandante della piazza affinch\u00e9 cessasse il fuoco:\nGli storici sembrano concordi nell'affermare che Cagnazzi non firm\u00f2 il documento in questione, dal momento che anche Silvio Spaventa afferm\u00f2 di non aver firmato il documento durante il processo che segu\u00ec i fatti del 15 maggio. Lo storico Cesare Spellanzon, invece, \"\u00e8 dell'opinione che Cagnazzi abbia firmato la Protesta\".\nNelle ultime pagine della sua autobiografia, Cagnazzi afferma che, durante la sua permanenza a Napoli, essendo costretto a restare a casa, fu spesso minacciato dalla polizia borbonica e gli fu chiesto denaro onde evitare peggiori conseguenze. La corruzione della polizia borbonica e la presenza di criminalit\u00e0 diffusa negli anni '40 e '50 dell'Ottocento sono ben documentate, oltre che dal Cagnazzi, anche dalle pi\u00f9 recenti ricerche storiche. Questo avvalorerebbe l'ipotesi secondo cui Cagnazzi non firm\u00f2 alcun documento compromettente e le accuse del processo furono inventate.\nLa morte.\nNel 1852, a ottantotto anni, ebbe un malore durante una seduta del processo e \"per commiserazione venne messo fuori causa e ricondotto semivivo a casa\". Poco dopo, affetto da bronchite e assai amareggiato dalle accuse, si spense a Napoli il 26 settembre 1852.\nNelle ultime pagine della sua autobiografia, Cagnazzi mostra, nella sua scrittura, tutti i segni dell'et\u00e0 avanzata. Tende, infatti, a ripetere alcuni fatti e considerazioni. Negli ultimi momenti della sua vita, rilesse le meditazioni contenute ne \"I precetti della morale evangelica\", un libro scritto da lui stesso e che lo aveva reso assai famoso tra i suoi contemporanei.\nCome raccontato dal nipote Luca Rajola Pescarini in una lettera a Ottavio Serena, il funerale di Cagnazzi fu modestissimo. Vi presero parte i soli parenti, dal momento che anche gli amici e coloro che erano stati beneficiati da Cagnazzi avevano paura di comprompettersi partecipando ai funerali di una persona finita sotto processo e \"guardata a vista da un feroce\". Il suo corpo fu sepolto a Napoli nella cappella gentilizia dei Rajola Pescarini.\nDopo il 1860, alla targa commemorativa presente all'interno della Cattedrale di Altamura fu aggiunto:\nL'autobiografia \"La mia vita\".\nL'opera fondamentale che fornisce i minimi dettagli della vita di Cagnazzi \u00e8 la sua autobiografia intitolata \"La mia vita\". Quest'opera rimase inedita fino al 1944 allorch\u00e9, grazie agli studi dello storico Alessandro Cutolo, fu pubblicata per la prima volta con le preziose note esplicative dello stesso Cutolo. Tali note sono il frutto di un minuzioso e diligente studio di Cutolo, svolto negli archivi di mezza Italia alla ricerca di uomini, opere e testimonianze che il Cagnazzi cita. L'opera di Cutolo \u00e8 ancor pi\u00f9 ragguardevole se si considera che perlomeno una parte della sua ricerca fu svolta durante la seconda guerra mondiale, con tutte le difficolt\u00e0 che vi erano in quel periodo di consultare \"biblioteche e archivi sfollati o irraggiungibili\".\nLa sua autobiografia cominci\u00f2 a essere scritta nel 1807 e, com'\u00e8 scritto nella prima pagina, Cagnazzi non la scrisse perch\u00e9 avesse una larga diffusione ma \"per comunicarle confidenzialmente ai suoi amici e discendenti\". Inoltre nell'ultima fase della sua vita, Cagnazzi ne scrisse l'ultima parte e le parti precedenti furono \"riviste e corrette\".\nEssa fu conservata in originale dai suoi eredi diretti (i quali, per\u00f2, gi\u00e0 ai tempi di Cutolo avevano perso l'originale e non ne possedevano che una \"copia scorretta\"). Come raccontato da Cutolo nell'introduzione all'autobiografia, lo storico Ottavio Serena ne fece eseguire una trascrizione che in seguito fu ceduta dai suoi figli Gennaro e Nicola Serena di Lapigio ad Alessandro Cutolo. Cutolo ne cur\u00f2 la pubblicazione mantenendosi fedele al testo, usando il corsivo dove Cagnazzi sottoline\u00f2 il testo e rispettando la sua ortografia.\nNella stessa introduzione all'autobiografia, Cutolo fa delle acute osservazioni critiche sul testo di Cagnazzi e mette in guardia quanti vogliano servirsene in modo acritico, giurando \"in verbo magistri\": in primo luogo, secondo Cutolo, Cagnazzi tende spesso a esaltare la propria opera e la propria preparazione e a disprezzare quella degli altri, tanto che (sempre secondo Cutolo) i personaggi delle corti di Giuseppe Bonaparte e Gioacchino Murat e della curia di Napoli \"appaiono come un'accozzaglia di gente senza freni morali e senza alcuna preparazione culturale o politica\".\nIn secondo luogo l'autobiografia, come detto, fu completata nonch\u00e9 corretta e rivista nell'ultima fase della sua vita, quando era ormai molto anziano e \"tentava di togliersi di dosso quella taccia di rivoluzionario che gli amareggiava, con le incognite di un processo politico, l'esistenza e l'obbligava a riesaminare questi suoi ricordi che avrebbero potuto costituire un pericoloso capo d'accusa nelle mani di un giudice\". In particolare, Cagnazzi si presenta quasi sempre come coinvolto di suo malgrado all'interno di alcuni eventi rivoluzionari. Accett\u00f2 le cariche della Rivoluzione altamurana per paura. Fu costretto ad accettare le cariche elargitegli da Giuseppe Bonaparte e Gioacchino Murat. Secondo Cutolo, \"le disgrazie avevano creato uno stato angoscioso di timore e questa disposizione dell'animo non era la migliore perch\u00e9 nei suoi ricordi potesse rispettare scrupolosamente la verit\u00e0 obiettiva\" e per questo sarebbe stato \"costretto a formulare giudizi non sempre esatti su personaggi e su avvenimenti ed a rinnovare la sua attiva partecipazione a quei movimenti che tendevano a rinnovare le coscienze del Mezzogiorno d'Italia negli anni del Risorgimento italiano\". A conferma di ci\u00f2, Cutolo cita alcune imprecisate lettere di esuli napoletani i quali indirizzavano i loro amici al Cagnazzi, dipingendolo come uno dei pi\u00f9 autorevoli e dei pi\u00f9 entusiasti fautori del nuovo ordine di cose\" e questo secondo Cutolo basterebbe a invalidare alcune affermazioni di Cagnazzi in cui si rappresentava come costretto o comunque travolto contro la sua volont\u00e0 dagli eventi.\nAl di l\u00e0 delle interpretazioni, emerge incontrovertibilmente come Cagnazzi seppe barcamenarsi tra i frequenti sconvolgimenti, rivoluzioni e restaurazioni del suo periodo mantenendo la spiccata abilit\u00e0 di adeguarsi al nuovo stato di cose; dimostr\u00f2 una notevole schiettezza di pensiero, avvers\u00f2 i progetti e le risoluzioni che, secondo lui, nuocevano alla nazione e per questo spesso era inviso ai ministri e ai funzionari del regno, i quali a volte sparlavano di lui. indubbiamente fu una mente illuminata e simpatizzante delle libert\u00e0 e della costituzione (nonostante questo sia sempre celato nella sua autobiografia), e pertanto andrebbero analizzate criticamente alcune sue affermazioni, considerando anche che il suo insegnante prediletto, Francesco Conforti (con il quale amava tanto conversare), fu addirittura giustiziato per i fatti del 1799. Ma emerge anche dal suo racconto quanto, anche nella parte iniziale della sua vita, fosse credente. Mantenne inoltre una costante e profonda amicizia con lo scienziato Giuseppe Maria Giovene, un uomo profondamente religioso. L'aver inventato di sana pianta alcuni eventi della sua vita non sembra conformarsi al suo carattere di schietto letterato e infaticabile ricercatore della verit\u00e0 e pertanto l'autobiografia di Cagnazzi pu\u00f2 considerarsi, nella sua interezza, corretta e precisa, fatta eccezione per alcune parti riviste e per alcune opinioni aggiunte in seguito.\nInoltre Cagnazzi ebbe un atteggiamento ambivalente e seppe mantenersi in buoni rapporti o persino aiutare sia personaggi conservatori legati alla monarchia borbonica (si pensi ad esempio ad Alessandro Nava), sia fautori ed esponenti di stravolgimenti rivoluzionari come la Repubblica Napoletana del 1799, il periodo dei re Napoleonidi o la Costituzione del 1821.\nLa testimonianza di Vitangelo Bisceglia.\nLo storico Alessandro Cutolo, nell'introduzione all'autobiografia di Cagnazzi, sembra non dare molto credito al racconto di Cagnazzi relativamente ai fatti del 1799 ad Altamura; in particolare, sembra non credere al fatto che Cagnazzi cerc\u00f2 di placare la gente e mantenerla in calma. Inoltre afferma come Cagnazzi fu nominato Cancelliere della Municipalit\u00e0 \"ed egli accett\u00f2 la carica\".\nNonostante i dubbi di Cutolo, il racconto di Cagnazzi \u00e8 confermato per filo e per segno dalle memorie del filoborbonico Vitangelo Bisceglia, scritte poco dopo i fatti del 1799 e che Cutolo probabilmente non conosceva. Bisceglia racconta infatti come Cagnazzi fu obbligato a uscire dalla Cattedriale e recarsi nella piazza per dire la sua; racconta anche come Cagnazzi fu accusato da alcuni di essere un aristocratico e pertanto non meritevole di essere ascoltato. Inoltre racconta che Cagnazzi cerc\u00f2 di disimpegnarsi dalla carica di Cancelliere (segretario) della Municipalit\u00e0 adducendo come motivazione \"la sua gracile salute\" ma non gli fu consentito e dovette accettarla dal momento che era \"delitto\" rifiutare le cariche, proprio come fece lo stesso Bisceglia. Un tale comportamento non sembra essere esattamente quello di un fervido rivoluzionario, per quanto illuminato, e questo \u00e8 ulteriore conferma dell'attendbilit\u00e0 dell'autobiografia di Cagnazzi.\nNella stessa introduzione, Alessandro Cutolo suggerisce che \"i francesi\" del Governo Dipartimentale di Napoli decisero di dare a Cagnazzi la carica di Cancelliere della Municipalit\u00e0 di Altamura perch\u00e9 lo consideravano un progressista, e questo secondo Cutolo indurrebbe a dubitare di alcune narrazioni di Cagnazzi in cui si dipinge come innocente e trasportato di suo malgrado. In realt\u00e0, come Cagnazzi stesso racconta, fu Attanasio Calderini a suggerire i nomi al Governo Dipartimentale e quest'ultimo non conosceva Cagnazzi che per le sue pubblicazioni \"su di varii rami di letteratura\".\nCagnazzi e il mondo napoletano.\nCome Cagnazzi stesso racconta nelle sue memorie, poco dopo il 1787 ebbe modo di conoscere lo scienziato Alberto Fortis che era di ritorno da un viaggio nei Balcani e al quale, a Molfetta, fu mostrato da Giuseppe Maria Giovene il Pulo di Molfetta; l'amicizia prosegu\u00ec durante la permanenza di Fortis nel Regno di Napoli e questo cambi\u00f2 notevolmente l'animo e la predisposizione di Cagnazzi nei confronti del mondo accademico napoletano. In un certo senso lo rese pi\u00f9 altezzoso e sprezzante della rozzezza dei dotti che vi erano a Napoli. Fortis gli aveva fatto comprendere quanto fossero impreparati quelli che fino ad allora erano stati i suoi insegnanti.\nL'amicizia con Fortis prosegu\u00ec, tanto che Fortis fu ad Altamura e, durante la sua permanenza, Cagnazzi e Fortis fecero degli scavi archeologici all'interno della sua tenuta in contrada San Tommaso (odierna via Santeramo). E durante tali scavi, Fortis ebbe dei diverbi con Tommaso Fasano, Nicola Columella Onorati e altri letterati napoletani, e scrisse articoli assai critici nei loro confronti su \"Il nuovo giornale enciclopedico\" di Vicenza. Cagnazzi riconobbe allora la netta superiorit\u00e0 di Fortis \"e sommamente quella che chiamasi frnachezza di pensare nella letteratura\". Fortis indusse Cagnazzi a scrivere alcuni estratti per lo stesso giornale di Vicenza. Dopo quest'esperienza, Cagnazzi acquist\u00f2 fiducia nelle sue capacit\u00e0, ma forse anche una certa dose di superbia.\nLo storico Cutolo, nell'introduzione all'autobiografia di Cagnazzi, mette in guardia dall'assumere acriticamente tutto quanto fu scritto da Cagnazzi. in quanto lo stesso \"\u00e8 portato spesso a magnificare la propria opera, abbassando in conseguenza quella degli altri (sicch\u00e9 molte volte, attraverso la prosa di lui, le corti di Giuseppe Bonaparte e Gioacchino Murat e la curia di Napoli ci appaiono come un'accozzaglia di gente senza freni morali e senza alcuna preparazione culturale o politica)\".\nSe una tale valutazione pu\u00f2 essere ritenuta plausibile per le descrizioni di uomini politici o letterati, non altrettanto potrebbe dirsi nelle valutazioni di personalit\u00e0 accademiche o scientifiche in senso stretto. In questo campo, Cagnazzi riesce quasi sempre a smascherare in un certo senso gli autentici studiosi e ricercatori dai sedicenti tali e dagli inetti. Non sono pertanto da sottovalutare le sue valutazioni e critiche sul mondo accademico napoletano, valutazioni molto negative e che si ripetono lungo tutta la sua autobiografia. Secondo Cagnazzi, a Napoli \"di tutto si voleva fare mistero\" e \"io non aveva mai potuto avere una chiara idea del sistema mineralogico stando in Napoli\". Anche nell'ultima parte della sua vita, allorch\u00e9 prese parte alla Terza riunione degli scienziati italiani del 1841, a un certo punto si cominci\u00f2 a fare proposte per la sede della riunione che si sarebbe tenuta nell'anno 1843. Fu sventolata la possibilit\u00e0 che si tenesse a Napoli, ma Cagnazzi cerc\u00f2 di \"dissuadere gli Scienziati in tale determinazione\", considerando Napoli inadatta. Secondo le parole di Cagnazzi, \"una prova del merito letterario non piace qui [a Napoli], ove vale pi\u00f9 l'intrigo e l'impostura\". \nLe critiche alla validit\u00e0 dei metodi e alla qualit\u00e0 dei libri pubblicati nel Regno di Napoli non arrivavano solo da Fortis o da Cagnazzi, ma era opinione alquanto diffusa in quel periodo. A titolo di esempio, Nicola Columella Onorati ricevette aspre critiche per i suoi metodi e il contenuto dei suoi libri, tanto che il compilatore della Biblioteca Italiana disprezz\u00f2 in tal modo le opere di Onorati:\nContributi in campo scientifico e tecnico.\nNel corso della sua vita Cagnazzi ebbe modo di studiare e scrivere di molti argomenti; alcuni scritti furono il frutto di alcune assegnazioni che ricevette dal governo del Regno di Napoli e dal successivo Regno delle Due Sicilie, mentre i rimanenti furono il frutto di un sentito desiderio di approfondimento e di ricerca della verit\u00e0 che a volte, come lui stesso racconta nella sua autobiografia, gli valsero l'inimicizia di alcuni funzionari e ministri del regno. Dalla lettura della sua autobiografia, colpisce che Cagnazzi sia riuscito a conciliare la notevole produzione scientifica con i numerosi e gravosi impegni politici e burocratici come funzionario del Regno di Napoli e del Regno delle Due Sicilie.\nNon \u00e8 scorretto affermare che il suo studio fu caratterizzato da una certa dispersivit\u00e0, e lo storico Alessandro Cutolo ha ben sintetizzato questa sua caratteristica nelle prime righe della sua introduzione all'autobiografia di Cagnazzi.\nCondivisibili sono le affermazioni di Antonio Jatta che, nell'anno 1887, cur\u00f2 una sezione dedicata a Cagnazzi sul periodico \"Rassegna pugliese di scienze, lettere ed arti\" e che, al di l\u00e0 delle imprecisioni, afferma che Cagnazzi fu \"pi\u00f9 pensatore che ricercatore\" e che \"ebbe spesso l'intuizione del naturalista\".\nIl tonografo.\nIntorno al 1841, Cagnazzi costru\u00ec uno strumento da lui chiamato \"tonografo\" e avente lo scopo di \"misurare\" il tono della voce umana. Lo scopo dello strumento era quello di aiutare i cantanti o i \"declamatori\" a rendere riproducibili le proprie performance. L'apparecchio non \u00e8 altro che un \"flauto con fondo mobile\" con una scala graduata e un pistone che modifica il tono dello strumento. La voce umana viene accordata con lo strumento ed \u00e8 possibile scrivere su uno spartito le varie tonalit\u00e0 di una particolare performance.\nCome raccontato da lui stesso, Cagnazzi costru\u00ec il tonografo \"colle mie mani\" e scrisse un'opera in cui ne spiegava il funzionamento e lo scopo. Tale opera fu inizialmente scritta in latino, dal momento che Cagnazzi voleva che la sua invenzione si diffondesse in Germania. In seguito, Cagnazzi fece tradurre l'opuscolo in italiano, dal momento che fu invitato a esporre la sua invenzione alla Terza riunione degli scienziati italiani del 1841. Sembra ragionevole ritenere che l'invenzione di Cagnazzi non ebbe (perlomeno non all'estero) tutto il successo e la diffusione che Cagnazzi desiderava, considerata l'esiguo numero di citazioni in pubblicazioni scientifiche italiane ed estere.\nLa macchina elettrica.\nGi\u00e0 dai tempi in cui insegnava presso l'Universit\u00e0 degli Studi di Altamura, Cagnazzi aveva introdotto un innovativo modo di insegnare le discipline scientifiche, non molto diffuso nel Regno di Napoli ma tipico del Settecento, consistente nel mostrare le esperienze fisiche e naturali agli studenti piuttosto che inculcare solo semplici insegnamenti teorici. Dal momento che non vi erano nel Regno di Napoli in quel periodo maestranze in grado di produrli, era lo stesso Cagnazzi a costruire con le proprie mani (come testimoniato da alcune fonti). I laboratori pi\u00f9 esperti nella costruzione di tali macchine erano quasi tutti situati nel Regno Unito, che in quel periodo deteneva il primato. \nGiuseppe Giovene afferma in una sua pubblicazione di aver ricevuto da Cagnazzi \"due elettrometri atmosferici uno a paglie sottili, l'altro a paglie pi\u00f9 grosse lavorati con estrema eleganza, ed esattezza, secondo i principi e secondo la gradazione del sig. Volta\". Inoltre Cagnazzi vide una pila di Volta portata a Napoli da Carlo Amoretti e ne costru\u00ec una identica. In un altro scritto, Giovene riferisce di una pila di Volta costruita \"a perfezione\" da Cagnazzi.\nNella seconda met\u00e0 del Settecento, alcuni ricercatori erano intenti a perfezionare le macchine che producevano elettricit\u00e0 statica. Uno dei problemi principali era la perdita di ci\u00f2 che allora era chiamato \"fluido elettrico\" a causa dello scarsa capacit\u00e0 isolante dei materiali e dell'umidit\u00e0. Inoltre, i primi modelli di macchina elettrica utilizzavano una sfera che spesso si surriscaldava e lo strumento poteva diventare molto pericoloso; fu in seguito migliorato sostituendo la palla con un cilindro. I nuovi modelli provenivano perlopi\u00f9 dal Nord Europa, mentre in Italia gli strumenti erano riprodotti da artigiani locali sulle sembianze di quelli esteri.\nAnche Cagnazzi si interess\u00f2 di queste macchine, avendo letto un articolo di padre Bartolomeo Gandolfi del 1797, pubblicato sull \"Antologia Romana\" e ricopiato sul numero del 1\u00ba giugno del \"Giornale letterario di Napoli\" che Cagnazzi leggeva ad Altamura. Cagnazzi fece alcune esperienze nella costruzione di tali macchine e dai suoi risultati scatur\u00ec una \"Lettera a Padre Gandolfi\" pubblicata sul \"Giornale letterario di Napoli\" di febbraio 1798.\nIn tale sua lettera, Cagnazzi mostrava alcune accortezze che avrebbero consentito di migliorare non la potenza, ma l'efficienza della macchina elettrica e i costi della sua costruzione. Tale suo studio fu sintetizzato e riproposto (senza aggiungerci nuove caratteristiche) da Cagnazzi durante il suo periodo a Firenze: in una memoria del 16 settembre 1801 dal titolo \"Miglioramento delle macchine elettriche\" letta durante una riunione dell'Accademia dei Georgofili, Cagnazzi descrisse sinteticamente i suoi miglioramenti e alleg\u00f2 anche un disegno autografo della macchina che aveva costruito. Tra l'altro tale macchina era composta da due coni piuttosto che da un cilindro e l'efficienza della macchina, secondo la testimonianza dell'autore, era eccellente considerati anche i costi.\nI miglioramenti di Cagnazzi, cos\u00ec come quelli di altri italiani che si cimentarono con le macchine elettriche, non ebbero alcun seguito probabilmente perch\u00e9 gli inventori erano assai lontani dai posti (Regno Unito e Germania e Francia) dove le macchine elettriche venivano prodotte in serie e rivendute in tutta Europa.\nIl microscopio solare.\nUn'altra testimonianza dell'abilit\u00e0 di Cagnazzi nel costruire strumenti scientifici e di come fosse lui stesso a costruirli \u00e8 fornita dallo stesso Cagnazzi all'interno della sua autobiografia. Avendo visto un microscopio solare (una specie di camera oscura in grado di ingrandire gli oggetti) a Napoli nel mese di dicembre del 1834, Cagnazzi decise di costruirne uno. Cagnazzi racconta come gi\u00e0 dal 1804 era intento a \"fare delle lentine microscopiche col tornio, alcune delle quali regalai a D. Giuseppe Poli\". Dopo circa sei mesi, Cagnazzi termin\u00f2 il microscopio solare e racconta come lo strumento era in grado di ingrandire \"circa un milione di volte\" l'immagine che veniva riflessa su di una parete. Nella sua autobiografia, Cagnazzi fornisce ulteriori dettagli sullo strumento.\nEgli racconta anche come nell'anno 1837, il professor Sangiovanni, vedendo il suo microscopio solare, desiderava averne uno simile. Cagnazzi gli promise di costruirgliene uno ma, a causa dell'epidemia di colera, Sangiovanni ritorn\u00f2 nel suo paese. Fu allora incaricato della faccenda il cavalier Quadri e ne parl\u00f2 col ministro del regno Nicola Santangelo.\nCagnazzi preferiva darlo personalmente a Sangiovanni e Quadri prese appuntamento con Cagnazzi per questo scopo. Sangiovanni non si present\u00f2 ma, al suo posto, vennero il professore di fisica Giardino assieme al costruttore di macchine Bandiera e a un ottico, incaricati da Santangelo di studiare lo strumento di Cagnazzi e farne una copia. Cagnazzi rest\u00f2 profondamente offeso dal comportamento di Santangelo, il quale gli mostr\u00f2 molta inimicizia nell'ultimo periodo della sua vita.\nUn anno dopo, Cagnazzi don\u00f2 lo strumento al conte Giuseppe Ricciardi, \"in casa di cui furono fatte molte osservazioni in oggetti botanici, zoologici ed anche chimici da professori ed accademici con somma loro soddisfazione\".\nRicerche geologiche.\nIn uno suo scritto dal titolo \"Congetture su un antico sbocco dell'Adriatico per la Daunia fino al seno tarantino\" (1807), Cagnazzi si occup\u00f2 anche di geologia. Non \u00e8 ancora chiaro quale sia il valore (anche storico) dello studio condotto da Cagnazzi, anche se non mancano, a quanto pare, alcuni errori nel suo studio.\nEsperimenti agronomici.\nCagnazzi esegu\u00ec anche un esperimento di agronomia in uno dei suoi possedimenti in contrada San Tommaso (odierna via Santeramo). In particolare, dopo aver letto uno scritto di Vitangelo Bisceglia dal titolo \"Relazione su esperienze fatte circa la semina e la cultura del frumento\" (1796), Cagnazzi cerc\u00f2 di quantificare qual'era la quantit\u00e0 di sementi che consentiva di ottenere il massimo della resa con la minima quantit\u00e0 di seme e a tale scopo impost\u00f2 una sorta di esperimento agronomico basato su quanto gi\u00e0 fatto dal marchese Luigi Malaspina di Sannazzaro. Inoltre, Cagnazzi verific\u00f2 anche se la \"concia\" del seme (cio\u00e8 il preventivo inumidimento del seme con letame) aumentasse la resa del seme. Cagnazzi mise in ammollo i semi di grano in una soluzione con letame di pecora per 48 ore e successivamente li asciug\u00f2 stendendoli per terra; dopo il tratamento, i semi mostravano la caratteristica barbetta e dopo la semina, le piante spuntavano gi\u00f2 dopo pochissimi giorni.\nIl campo utilizzato aveva un'estensione di un tomolo (4.116 m\u00b2) e fu diviso in quattro strisce di uguali dimensioni, nei quali furono piantate diverse proporzioni di semi. Nella prima striscia 4/16 di tomolo (il quantitativo normalmente utilizzato dai contadini), nella seconda 3/16, nella terza 2/16 e nella quarta e ultima striscia 1/16; la semina ebbe luogo il 10 novembre 1796. Nonostante i buoni propositi di Cagnazzi, l'eccezionale abbondanza di topi campestri di quell'annata distrusse buona parte del raccolto; inoltre le eccezionali piogge di maggio e giugno 1797 contribuirono a peggiorare ulteriormente la situazione. Questo per\u00f2 non imped\u00ec a Cagnazzi di trarre alcune utili conclusioni sull'esperimento.\nIn particolare, Cagnazzi not\u00f2 che il rapporto tra seminato e raccolto era sostanzialmente lo stesso (a meno di piccole oscillazioni); l'unica differenza che Cagnazzi nota \u00e8 la grandezza delle spighe. Inoltre Cagnazzi ipotizza che i topi abbiano causato maggior danno nelle strisce dove il seme era in minore quantit\u00e0 e pertanto, in assenza di tali danni, la prima striscia (quella su cui era stata sparsa la maggiore quantit\u00e0 di seme) avrebbe prodotto una quantit\u00e0 di raccolto minore di seme in confronto alle altre. Questo avrebbe mostrato, secondo Cagnazzi e, discostandosi da quanto affermato da Vitangelo Bisceglia, come \"la sola abbondanza del seme non produce il buon ricolto\".\nCagnazzi, inoltre, confront\u00f2 la prima striscia con quella dei fondi contigui a quello sui cui era stato condotto l'esperimento dal momento che la quantit\u00e0 di seme utilizzato era la stessa (4/16 di moggio). Cagnazzi not\u00f2 come la prima striscia aveva prodotto una proporzione tra seminato e raccolto di 1 a 16, mentre i fondi esterni 1 a 11. e da ci\u00f2 ne deduse che la \"concia\" del seme con letame pecorino (di cui sopra) deve aver prodotto un tale vantaggio.\nNel 1798 Cagnazzi pubblic\u00f2 sul \"Giornale letterario di Napoli\" (n. XCV del 1798) una lettera indirizzata a Vitangelo Bisceglia contenente i risultati dell'esperimento.\nContributi in statistica.\nCagnazzi era noto ai suoi tempi in tutta Italia soprattutto per essere stato il primo, perlomeno in Italia, a fornire una definizione della statistica, una disciplina all'epoca pressoch\u00e9 sconosciuta ai pi\u00f9, nonch\u00e9 della sua utilit\u00e0 e dei metodi. Molto successo ebbe, in Italia e all'estero, la sua opera \"Elementi dell'arte statistica\", in due volumi (1808-1809).\nCome riportato dallo stesso Cagnazzi, \"non vi fu giornale d'Italia che non ne avesse parlato con elogio\", e fu anche l'opera pi\u00f9 utilizzata per l'insegnamento della statistica (anche perch\u00e9 l'unica completa); solo nel 1819, l'opera di A. Padovani \"Introduzione alla scienza statistica\" \"ebbe in Italia un'esposizione scientifica paragonabile, quanto ad oggetto ed a metodo, a quella del Cagnazzi\".\nAll'estero, una definizione di statistica era gi\u00e0 stata data, nei termini grosso modo fissati da Cagnazzi, dallo scozzese Sir John Sinclair in \"The statistical account of the Scotland\" (voll. I e XX, 1791 e 1798) nonch\u00e9 in \"Observations on the nature and advantages of statistical enquiries\" (1802). Anche il tedesco August Christian Niemann ne forn\u00ec una definizione in \"Abriss der Statistik und der Statenkunde\" (1807).\nA Cagnazzi va comunque il merito di aver contribuito grandemente a definire e a divulgare in Italia la statistica, che all'epoca, con Melchiorre Gioia, \"s'aggirava ancora nell'indeterminato\".\nContributi in pedagogia.\nCome documentato nella sua autobiografia, a Cagnazzi capit\u00f2, nel corso della sua vita, di dover istruire fanciulli. Ad esempio, mentre era a Firenze, gli fu chiesto da suo fratello Giuseppe de Samuele Cagnazzi di ritornare ad Altamura al fine di istruire i suoi figli, che erano rimasti orfani in seguito alla morte della madre Elisabetta de Gemmis. Cagnazzi giunse ad Altamura il 23 dicembre 1801.\nInoltre, nel suo \"Saggio sopra i principali metodi d'istruire i fanciulli\" (1819), Cagnazzi afferma che Ferdinando I delle Due Sicilie, avendo saputo di tali scuole, mand\u00f2 i monaci Vuoli e Gentile in Germania per poterlo apprendere e divulgare anche nel Regno delle Due Sicilie; i suddetti monaci, al loro ritorno, scrissero dei libretti al fine di divulgare e pubblicizzare il metodo; lo stesso Cagnazzi afferma di essersi occupato dello stabilimento di scuole normali d'istruzione nella sua citt\u00e0 natale Altamura. \nIl \"Saggio sopra i principali metodi\".\nNell'anno 1818 si parlava molto del nuovo metodo d'insegnamento inglese e Cagnazzi, al fine di chiarire bene che cosa si intendesse con tale metodo e dirimere le valutazioni negative fatte a priori da taluni, scrisse un'opera dal titolo \"Saggio sopra i principali metodi d'istruire i fanciulli\".\nL'opera fu terminata nel gennaio del 1819 e successivamente pubblicata con una dedica al Principe di Cardito, il quale promuoveva l'efficacia del metodo inglese. Nel suo lavoro, Cagnazzi parte da considerazioni generali e analizza i vantaggi che deriverebbero dall'alfabetizzazione di un popolo. Analizza anche il sistema ordinario di istruzione del Regno delle Due Sicilie, da Cagnazzi reputato \"vituperevole\", nonch\u00e9 il metodo insegnato da Quintiliano e il \"metodo normale\", introdotto in Germania. Cagnazzi parla anche del metodo di Johann Heinrich Pestalozzi e fa le sue osservazioni. Infine introduce il metodo inglese e mostra i vantaggi che si otterrebbero dal suo utilizzo. Di tutti i metodi esposti, Cagnazzi mostra i pregi e i difetti e, secondo quanto riportato da Cagnazzi, tale opera ebbe notevole successo e \"fu molto applaudita fuori\". Essa metteva a confronto i vari metodi d'insegnamento (cosa che, afferma il suo autore, non era stata ancora tentata da nessuno).\nNelle prime pagine, Cagnazzi espone alcune considerazioni dal contenuto assai innovativo e moderno; in particolare:\nTali considerazioni sono sicuramente ispirate dalle esperienze della sua stessa vita; infatti nelle prime pagine della sua autobiografia, Cagnazzi racconta come fu costretto a studiare discipline che lui non sopportava, come ad esempio il diritto o le lettere, preferendo nettamente le discipline scientifiche e naturalistiche. Un suo insegnante gli disse di aver avuto una strana \"malattia\" a causa dello studio di discipline non congeniali e mise in guardia Cagnazzi dal prendersi una malattia simile. Inoltre, in uno scritto conservato presso l'Archivio Biblioteca Museo Civico, Cagnazzi racconta di Paolo Ruggeri, un giovane appassionato di matematica la cui carriera fu osteggiata dal \"barbaro padre\", il quale voleva che il figlio studiasse teologia e che, nonostante ci\u00f2, diventer\u00e0 professore (seppur per pochissimo tempo) presso l'Universit\u00e0 di Altamura.\nNel saggio, Cagnazzi espone anche un metodo da lui inventato e consistente in un gioco molto simile al lotto con lettere dell'alfabeto (oppure sillabe) al posto dei numeri; secondo Cagnazzi questo metodo avrebbe consentito di insegnare a leggere e scrivere a \"moltissimi fanciulli\" con minor sforzo.\n\"Elementi di cronologia matematica e storica\".\n\"Vedendo da gran tempo che nelle scuole si mancava un compendio di cronologia matematica e storica da servire da istruzione a' giovanetti\", Cagnazzi decise di scriverne uno. Cominci\u00f2 a scriverlo a ottobre 1836 e lo complet\u00f2 nell'inverno dello stesso anno. Il libro, dal titolo \"Elementi di cronologia matematica e storica per gli giovanetti\" fu molto lenta e termin\u00f2 nell'agosto 1838. Ci\u00f2 suggerisce che Cagnazzi potesse essere impegnato nell'insegnamento di adolescenti.\nContributi in archeologia.\nNella sua autobiografia, Cagnazzi afferma di aver fatto alcuni scavi archeologici in compagnia di Alberto Fortis nei sepolcreti della sua tenuta in contrada San Tommaso, in Altamura.\nDurante la visita di re Ferdinando IV di Napoli a Gravina in Puglia e Altamura furono sistemate alcune strade che il re avrebbe utilizzato per recarsi a Lecce. In tale occasione, su una strada che passava sotto una masseria della famiglia Cagnazzi (presumibilmente quella in via Santeramo, contrada San Tommaso), furono trovati scavando due vasi antichi definiti dal Cagnazzi \"grossi e bellissimi\", di cui uno intatto. Tale vaso fu portato nella tenuta del Cagnazzi e quest'ultimo li ripul\u00ec e cerc\u00f2 di comprendere il significato delle figure rappresentate. Mostr\u00f2 i vasi e ne parl\u00f2 a molti, tra cui Gioacchino de Gemmis e il vaso fu in seguito presentato al re nella casa del prelato de Gemmis. Cagnazzi fu chiamato a spiegare che cosa indicassero quelle figure. Essendo piaciuta la spiegazione, Cagnazzi fu designato soprintendente archeologico della parte meridionale della Provincia di Bari e della Basilicata, al fine di vegliare \"circa le antichit\u00e0 che si rinvenivano in quella Provincia\". In seguito, Cagnazzi ricevette una lettera di rimprovero del Soprintendente generale degli scavi Felice Nicolas per non aver vigilato sugli scavi fatti dal generale Giuseppe Lechi.\nTale designazione avvenne all'insaputa dello stesso Cagnazzi e questo afferma che svolgere il compito di soprintendente fu \"una grave tortura di spirito\", sebbene alla fine le sue relazioni fossero \"sempre apprezzate e lodate\".\nSempre in campo archeologico molto successo ebbe, soprattutto all'estero, la sua opera \"Su i valori dei pesi e delle misure degli Antichi Romani desunti dagli originali esistenti nel Real Museo Borbonico di Napoli\", nella quale Cagnazzi forniva ragguagli sulle unit\u00e0 di misura degli antichi Romani e sulla loro conversione nelle unit\u00e0 di misura moderne. Scrive Cagnazzi che il libro \"fu [...] be ricevuto all'estero, e tutti i giornali ne parlarono vantaggiosamente, cos\u00ec per la precisione, come per l'esattezza con la quale fu trattata la materia\". Il libro fu scritto da Cagnazzi in seguito a una commissione richiesta al Cagnazzi di una relazione sui pesi e le misure dei reperti del Real museo borbonico di Napoli, provenienti da Ercolano e Pompei; lo studio port\u00f2 via pi\u00f9 tempo di quanto Cagnazzi credeva, ma ciononostante, l'opera riscosse un enorme successo, e molti consoli e ministri esteri ne chiesero una copia. L'opera fu pubblicata nel 1825 e fu anche tradotta in tedesco da Johan Heinrich Schubothe.\nReligiosit\u00e0.\nDall'autobiografia di Cagnazzi emerge una profonda e sentita religiosit\u00e0, testimoniata anche da due sue opere di carattere religioso che ebbero notevole successo ai suoi tempi. Le due opere furono \"Leges in Catholica Ecclesia vigentes apto ordine digestae\" e \"I precetti della morale evangelica\" (1823).\nL'opera \"Leges in Catholica Ecclesia vigentes apto ordine digestae\" rappresenta un'opera storicoreligiosa con la quale Cagnazzi metteva ordine tra le leggi e i decreti della Chiesa Cattolica. Secondo quanto riportato dallo stesso Cagnazzi nella sua autobiografia, grande successo ebbe l'opera \"I precetti della morale evangelica\" (1823), con la quale Cagnazzi riteneva di aver adempiuto persino pi\u00f9 del dovuto all'obbligo pastorale di predicare il Vangelo.\nCionondimeno, la sua religiosit\u00e0 sembra meno rozza di quanto si potrebbe credere. Definisce, infatti, \"sciocchi\" i preti di Altamura che diffondevano la superstizione ed ebbe come suo insegnante presso l'Universit\u00e0 degli Studi di Altamura il primicerio Giuseppe Carlucci, contrario alla superstizione e accusato da alcuni di non essere credente.\nSebbene abbia un irrilevante valore scientifico, la sua opera \"Su la varia indole delle forze agenti nell'universo\" (1845), nella quale mescola fisica e Cattolicesimo, risulta assai interessante per comprendere la sua religiosit\u00e0.\nPadre Cassitto e il \"Saggio sulla popolazione\".\nCon la Restaurazione e il ritorno dei Borbone, alcuni scritti di Cagnazzi finirono con l'essere oggetto di critica. In particolare, Cagnazzi intendeva ripubblicare il primo volume del suo \"Saggio sulla popolazione del Regno di Puglia\", pubblicato sotto i francesi e tale libro fu dato a rivedere al padre domenicano Luigi Vincenzo Cassitto.\nIn un rapporto segreto, Cassitto accusava Cagnazzi di \"sentimenti costituzionali\" (il libro fu scritto sotto i francesi, quindi in un periodo di minore censura), e scrisse che Cagnazzi affermava che \"non vi \u00e8 legge che tanto sia ben eseguita quanto quella che \u00e8 uniforme ai costumi popolari, purch\u00e9 questi non siano contro al giusto\". Cagnazzi aveva scritto che togliersi il berretto per rispetto politico o religioso era \"contro la cautela che aver si deve per la propria salute, nato dall'abuso de' tempi d'ignoranza\". E Cassitto ne dedusse che Cagnazzi \"negava il culto religioso\", al che Cagnazzi si adir\u00f2. Il diverbio termin\u00f2 allorch\u00e9 Cagnazzi si propose di riscrivere la pagina del suo libro oggetto di critiche e ne fu permessa la ripubblicazione.\nRelazioni con altri studiosi.\nAlberto Fortis.\nCagnazzi conobbe Alberto Fortis (1741-1803) poco dopo il 1787, allorch\u00e9 allo scienziato padovano, di ritorno dai Balcani e giunto a Molfetta, fu mostrato dallo scienziato Giuseppe Maria Giovene il Pulo di Molfetta. Inizialmente Fortis credeva che Cagnazzi fosse una persona rozza e cominci\u00f2 a trattarlo con disprezzo, ma ben presto cambi\u00f2 idea su di lui e gli mostr\u00f2 tutto il suo affetto. Cagnazzi afferma che Alberto Fortis \"quanto era grande per le facolt\u00e0 intellettuali, altrettanto mancava di quelle del cuore\".\nL'incontro con Fortis fu fondamentale nella formazione di Cagnazzi; come lui stesso scrive, \"la conversazione privata e quasi continua con esso form\u00f2 lo sviluppo del mio intendimento\". Inoltre fece aprire gli occhi a Cagnazzi sulla reale preparazione degli accademici napoletani. In precedenza, Cagnazzi credeva che gli accademici napoletani avessero un adeguato livello di preparazione ma successivamente, grazie a Fortis, cominci\u00f2 a comprendere come a Napoli \"di tutto si voleva fare mistero\" e non era riuscito ad avere una chiara idea delle materie scientifiche, in particolare di chimica e mineralogia. Cagnazzi riconobbe la netta superiorit\u00e0 della preparazione di Fortis e le molte conversazioni e scambi di opinioni con lui contribuirono a svegliarlo \"da quella timidezza naturale a tutti i giovani moderati\". Fortis lo incoraggi\u00f2 a scrivere su un giornale di Vicenza e quest'esperienza gli fece capire di avere le facolt\u00e0 di competere con gli accademici napoletani nelle materie scientifiche. In seguito alla conoscenza con Fortis, Cagnazzi svilupper\u00e0 una spiccata fiducia nelle proprie capacit\u00e0, in modo particolare nelle discussioni con gli accademici napoletani, e persino disprezzo nei confronti di questi, considerati molto impreparati. Tale pensiero compare assai spesso all'interno dell'autobiografia di Cagnazzi.\nAllorch\u00e9 Felice Lioy si rec\u00f2 in Puglia, Cagnazzi lo aiut\u00f2 a redigere alcuni rapporti per la Real Segreteria delle Finanze del Regno di Napoli, di cui Lioy era stato incaricato. Not\u00f2 allora Cagnazzi quanto questi fosse superficiale \"nelle materie economiche\". Cagnazzi lo aiut\u00f2, ma Alberto Fortis lo rimprover\u00f2 per aver aiutato una persona incompetente e farla be figurare.\nDopo che Fortis ebbe lasciato il Regno di Napoli (inverno 1789), ebbe con Cagnazzi una fitta corrispondenza, specie in questioni inerenti alla mineralogia con scambio anche di minerali provenienti da mezza Europa. In seguito alla faccenda del Pulo di Molfetta (cio\u00e8 la questione del salnitro, utilizzato per la fabbricazione della polvere da sparo), Cagnazzi racconta che Fortis era malvisto a Napoli e questo perse persino la Badia \"datagli dal Re precedentemente\".\nGiuseppe Maria Giovene.\nNel corso di tutta la sua vita, Cagnazzi mantenne una profonda e sincera amicizia con il naturalista molfettese Giuseppe Maria Giovene (1753-1837). Sembra plausibile ipotizzare che Giovene e Cagnazzi si siano conosciuti contemporaneamente all'incontro di Alberto Fortis, quindi poco dopo il 1787. Come scritto nella sua autobiografia, Cagnazzi fece visita a Giovene ogniqualvolta si trov\u00f2 a passare da Molfetta e, nella stessa autobiografia, lo definisce il suo \"antico\" amico.\nCagnazzi e il cardinale Ruffo.\nCagnazzi incontr\u00f2 il cardinale Fabrizio Ruffo di Bagnara per ben due volte nel corso della sua vita ed entrambi gli incontri sono ben documentati all'interno della sua autobiografia. Nella prima (anno 1799), mentre Cagnazzi si trovava a Venezia, la gentildonna Marina Querini Benzoni disse a Cagnazzi che voleva presentargli un suo conterraneo, e lo present\u00f2 al cardinare Ruffo. Inizialmente Cagnazzi era molto confuso, pur non dandolo a vedere, e cel\u00f2 la sua vera identit\u00e0 affermando che, durante i fatti della Repubblica Napoletana del 1799 Cagnazzi era in Sicilia; in compagnia della gentildonna, i due parlarono \"su di molte cose letterarie\" e e il cardinale gli garant\u00ec la sua protezione.\nNell'anno 1800, il fratello Giuseppe, avendo perso sua moglie Elisabetta de Gemmis, chiese a Cagnazzi di ritornare ad Altamura, in virt\u00f9 anche delle garanzie concesse dalla pace di Firenze, al fine di istruire i propri figli. Cagnazzi allora si rec\u00f2 a Roma al fine di ottenere un passaporto per il Regno di Napoli. Si present\u00f2 dal cardinale Ruffo, all'epoca ministro a Napoli ed ebbe con questi un lungo discorso. Ruffo aveva letto i suoi lavori scritti mentre era a Firenze e sconsigli\u00f2 a Cagnazzi di ritornare. Ruffo chiese a Cagnazzi se era stato in Francia, e gli rispose che era stato a Venezia, dove si erano incontrati e aveva celato la sua vera identit\u00e0. Ruffo allora gli chiese perch\u00e9 aveva celato la propria identit\u00e0, dal momento che avrebbe potuto aiutarlo fin d'allora. Cagnazzi rispose che gli era giunta voce che \"in Napoli la Giunta giudic\u00f2 molti da V. Ecc. risparmiati e protetti\". Cagnazzi ottenne il passaporto \"senz'alcuna clausola\" e Ruffo aggiunse che \"se qualche molestia mi fosse data come Napoletano emigrato, fossi subito andato da lui\".\nEssendogli stato detto da alcuni che poteva avere delle difficolt\u00e0, una volta giunto a Napoli, per non essersi avvalso dell'indulto, Cagnazzi si rec\u00f2 di nuovo da Ruffo il quale gli rispose: \"Dite a codesti Signori che io sono un galantuomo e non un traditore\".\nLa Banca del Tavoliere di Puglia.\nSecondo quanto raccontato dallo stesso Cagnazzi, egli fu coinvolto, in qualit\u00e0 di persona esperta, nella fondazione di una banca, nata sulla base di un suo progetto, con lo scopo di risollevare lo stato di povert\u00e0 e sottosviluppo del Tavoliere delle Puglie. Era previsto un investimento da parte del signor Van-Aken di Bruxelles e Cagnazzi, a quanto pare, sconsigli\u00f2 di fare tale investimento; del resto, lo scopo di tutte le banche del Regno delle Due Sicilie era quello di realizzare una qualche forma di bancarotta fraudolenta.\nCome previsto da Cagnazzi, Van-Aken perse quasi tutto il suo denaro investito e ne nacque una crisi diplomatica tra il Regno delle Due Sicilie e il Belgio e i Paesi Bassi.\nIl risarcimento per i fatti del 1799.\nCome documentato nella sua autobiografia, Cagnazzi chiese in pi\u00f9 occasioni ai vari governi sia francesi, sia borbonici del regno un risarcimento per i danni subiti dalla sua famiglia in seguito ai fatti del 1799 ad Altamura. I vari governi che si succedettero addussero diverse ragioni per il mancato risarcimento, tra cui la necessit\u00e0 di risarcire tutti se avessero risarcito anche una sola persona. Non \u00e8 ben chiaro se Cagnazzi alla fine sia riuscito a ottenere tale ristoro economico.\nUna causa riguardante il nipote Ippolito de Samuele Cagnazzi, sua moglie Mariantonia Martucci e lo stesso Luca de Samuele Cagnazzi, riportata nel \"Repertorio sull'amministrazione civile del Regno delle Due Sicilie\" del 1851, potrebbe fare riferimento proprio a tale risarcimento, pi\u00f9 volte richiesto da Cagnazzi.\nNella cultura di massa.\nIl liceo classico della sua citt\u00e0 natale Altamura porta il suo nome."}
{"id": "1296135", "revid": "436907", "url": "https://it.wikipedia.org/wiki?curid=1296135", "title": "La vita \u00e8", "text": "La vita \u00e8 \u00e8 il sesto album di Nek, pubblicato il 2 giugno 2000 dalla Warner Music Italia.\nIl disco.\nIl disco comprende brani sentimentali come \"Ci sei tu\" e \"Sul treno\" e altri di carattere sociale come \"Con la terra sotto di me\" (sulle guerre civili africane) e \"Meglio esserci\" (scritto per un amico tossicodipendente).\nI singoli estratti sono \"Ci sei tu\", \"Sul treno\" e \"La vita \u00e8\".\n\u00c8 il quinto album in cui \u00e8 presente come autore Antonello de Sanctis.\n\"Meglio Esserci\" \u00e8 stata scritta per un amico tossicodipendente di Nek.\nTra i musicisti suona Massimo Varini alla tastiera e alla chitarra.\nCuriosit\u00e0.\n\"Con la terra sotto di me\" \u00e8 stata cantata dal vivo da Nek durante l'edizione del Concerto Natale in Vaticano del 2000.\nEsiste una versione del brano \"La vita \u00e8\" remixata dagli Eiffel 65."}
{"id": "1296144", "revid": "110157", "url": "https://it.wikipedia.org/wiki?curid=1296144", "title": "Piazza Carlo Giuliani ragazzo", "text": "Piazza Carlo Giuliani ragazzo \u00e8 un album compilation inciso da artisti vari e pubblicato nel 2002 dall'organizzazione ONLUS Comitato Piazza Carlo Giuliani.\nL'album.\nIl \"Comitato Piazza Carlo Giuliani O.N.L.U.S.\" ha dedicato l'album alla memoria di Carlo Giuliani, dimostrante rimasto ucciso durante gli scontri del G8 di Genova del 2001. Ha inoltre dichiarato di aver devoluto l'incasso dell'album a varie opere di solidariet\u00e0 internazionali, fra cui Medici Senza Frontiere, Emergency e molte altre.\nL'album vede la collaborazione di vari artisti musicali, fra i quali: Modena City Ramblers, 99 Posse, La Banda Bassotti, Daniele Sepe, Yo Yo Mundi, Africa Unite, Meganoidi, Subsonica, Les anarchistes, e Mau Mau. L'ultima traccia \u00e8 interpretata da Pierugo e Marika, due amici di Carlo Giuliani."}
{"id": "1296145", "revid": "38120", "url": "https://it.wikipedia.org/wiki?curid=1296145", "title": "Piazza Carlo Giuliani, ragazzo", "text": ""}
{"id": "1296146", "revid": "38120", "url": "https://it.wikipedia.org/wiki?curid=1296146", "title": "Piazza Carlo Giuliani, Ragazzo", "text": ""}
{"id": "1296147", "revid": "38120", "url": "https://it.wikipedia.org/wiki?curid=1296147", "title": "Piazza Carlo Giuliani Ragazzo", "text": ""}
{"id": "1296156", "revid": "38120", "url": "https://it.wikipedia.org/wiki?curid=1296156", "title": "L'Armata delle Tenebre", "text": ""}
{"id": "1296157", "revid": "54354", "url": "https://it.wikipedia.org/wiki?curid=1296157", "title": "Superficie incompressibile", "text": "In geometria, e pi\u00f9 precisamente in topologia, una superficie incompressibile \u00e8 una superficie contenuta in una 3-variet\u00e0 che non pu\u00f2 essere \"compressa\" ad una superficie di genere minore. Questa propriet\u00e0 pu\u00f2 essere espressa efficacemente usando il gruppo fondamentale.\nLe superfici incompressibili sono importanti nello studio di una 3-variet\u00e0. Una 3-variet\u00e0 irriducibile contenente una superficie incompressibile \u00e8 detta di Haken: le variet\u00e0 di Haken soddisfano molte propriet\u00e0.\nBench\u00e9 il termine corretto in italiano sia \"incomprimibile\", \u00e8 invalso l'uso di \"incompressibile\" come traduzione del termine inglese \"incompressible surface\".\nDefinizione.\nCompressione.\nSia formula_1 una 3-variet\u00e0 e formula_2 una superficie bilatera connessa formula_2 compatta, con o senza bordo, propriamente contenuta in formula_1. Vale quindi\nUn disco di compressione per formula_2 \u00e8 un disco formula_7 contenuto in formula_1 con \ntale che formula_10 \u00e8 una curva semplice chiusa disgiunta da formula_11, che non borda un disco in formula_2.\nL'operazione di compressione consiste nel rimuovere da formula_2 un anello intorno alla curva formula_14, e sostituirlo con due copie del disco formula_7. Il risultato \u00e8 una nuova superficie formula_16 pi\u00f9 semplice di formula_2: pu\u00f2 avere una o due componenti connesse, ciascuna delle quali ha genere minore di formula_2.\nLe variet\u00e0 formula_1, formula_2 e formula_7 sono tutte supposte differenziabili, in modo da garantire l'esistenza di un intorno tubolare. La superficie formula_2 \u00e8 certamente bilatera se formula_1 e formula_2 sono entrambe orientabili.\nSuperficie incompressibile.\nUna superficie formula_2 come sopra e con caratteristica di Eulero formula_26 \u00e8 incompressibile se vale una delle seguenti richieste equivalenti:\nCome accade spesso in topologia algebrica, la prima definizione \u00e8 generalmente pi\u00f9 utile dal punto di vista geometrico, mentre la seconda, pi\u00f9 algebrica, risulta pi\u00f9 facile da dimostrare (o confutare). L'equivalenza fra le due definizioni \u00e8 garantita dal lemma di Dehn. \nLa richiesta che formula_2 abbia caratteristica di Eulero non positiva equivale a chiedere che non sia una sfera, un disco o un piano proiettivo; equivale cio\u00e8 a chiedere che il suo gruppo fondamentale abbia cardinalit\u00e0 infinita. Queste tre superfici non possono in nessun caso avere dischi di compressione, e per questo vengono esclusi dalla definizione.\nEsempi.\nNello spazio.\nLo spazio euclideo formula_28 \u00e8 semplicemente connesso. Quindi per ogni superficie formula_2 l'omomorfismo \n\u00e8 banale. Quindi pu\u00f2 essere iniettivo solo se formula_2 \u00e8 semplicemente connessa: non esistono quindi superfici incompressibili nello spazio. \nDall'equivalenza delle due definizioni, segue il fatto non banale che ogni superficie chiusa di genere positivo nello spazio formula_28 ha un disco di compressione.\nSpazi lenticolari.\nQuanto appena espresso si applica quindi anche ad una 3-variet\u00e0 formula_1 con gruppo fondamentale finito, poich\u00e9 non pu\u00f2 esserci una mappa iniettiva formula_34 da un insieme infinito formula_35 ad uno finito. In particolare, non esistono quindi superfici incompressibili nella sfera formula_36 (che \u00e8 semplicemente connessa) e in nessuno spazio lenticolare formula_37 (che ha gruppo fondamentale ciclico finito).\nProdotti.\nSia formula_2 una superficie compatta (con o senza bordo) avente formula_39. Il prodotto formula_40 \u00e8 una 3-variet\u00e0, contenente la superficie formula_41. Quest'ultima \u00e8 incompressibile: infatti \ne l'omomorfismo formula_34 \u00e8 del tipo\ne quindi \u00e8 iniettivo. In particolare, il 3-toro formula_45 contiene molti tori incompressibili."}
{"id": "1296173", "revid": "26891", "url": "https://it.wikipedia.org/wiki?curid=1296173", "title": "Ansaldo A.1 Balilla", "text": ""}
{"id": "1296194", "revid": "298055", "url": "https://it.wikipedia.org/wiki?curid=1296194", "title": "Ido (personaggio)", "text": ""}
{"id": "1296203", "revid": "1665365", "url": "https://it.wikipedia.org/wiki?curid=1296203", "title": "Scala maggiore armonica", "text": "La scala maggiore armonica, detta anche \"scala di Hauptmann\", \u00e8 una scala di modo maggiore con il VI grado abbassato di un semitono. Si dice armonica perch\u00e9 ha l'intervallo tra la sopradominante e la sensibile di tre semitoni, che ricorda la scala minore armonica. \nScala di Do maggiore armonica:"}
{"id": "1296244", "revid": "71433", "url": "https://it.wikipedia.org/wiki?curid=1296244", "title": "The Queen's Gambit", "text": ""}
{"id": "1296245", "revid": "762947", "url": "https://it.wikipedia.org/wiki?curid=1296245", "title": "Scala di Alexander Skrjabin", "text": "La scala di Aleksandr Skrjabin \u00e8 una scala formata da sei suoni ricavati mediante la sovrapposizione di 4e giuste, 4e eccedenti e 4e diminuite (ad esempio Do - Fa\u266f - Si\u266d - Mi - La - Re).\nFu utilizzata dal musicista alla ricerca di un \"accordo mistico\" per il suo \"Prometeo\". \nScala di Aleksandr Skrjabin Do:\nDeriva da un accordo di dominante sulla nota DO con la sesta che ritarda la quinta (ossia LA al posto di SOL) in FA maggiore: Do Si\u266d Mi La. \u00c8 un accordo particolarmente utilizzato da Chopin.\nL'aggiunta del tritono Fa\u266f come nota grave \u00e8 una cifra stilistica di Skrjabin: Fa\u266f Do Si\u266d Mi La. Tale aggiunta deriva da una sostituzione di tritono che inverte le funzioni delle note Si\u266d e Mi portandole da (settima - terza) a (terza - settima) ossia:\nQuindi la contemporanea presenza del Fa\u266f e del Do rende ambigua l'identificazione delle note Mi-Si\u266d. Il Re non \u00e8 altro che la stessa sesta che ritarda la quinta vista sopra (Chopin) considerata a partire dal Fa\u266f.\nOggigiorno questa scala \u00e8 molto pi\u00f9 largamente conosciuta come \"scala Lidia dominante\", che a sua volta pu\u00f2 essere vista come il quarto modo della scala minore melodica. "}
{"id": "1296252", "revid": "86343", "url": "https://it.wikipedia.org/wiki?curid=1296252", "title": "Hindelopen", "text": ""}
{"id": "1296255", "revid": "106908", "url": "https://it.wikipedia.org/wiki?curid=1296255", "title": "Deleuze", "text": ""}
{"id": "1296262", "revid": "767487", "url": "https://it.wikipedia.org/wiki?curid=1296262", "title": "Elias Viljanen", "text": "Biografia.\nA 8 anni il padre inizia ad insegnargli a suonare la chitarra. Diventa un grande fan dei Kiss e inizia ad interessarsi alla musica.\nCon una chitarra acustica impar\u00f2 i primi accordi, ma inizi\u00f2 ad imparare da solo come suonare rock'n'roll.\nA 13 anni i parenti gli regalarono per il compleanno una Leadstar, replica della Fender Stratocaster.\nDivent\u00f2 un grande fan dei Metallica e form\u00f2 la sua prima band.\nPass\u00f2 dal thrash metal al death metal, raggiungendo un record di vendite in Francia, a soli 17 anni.\nNel 1990 inizi\u00f2 ad interessarsi a Joe Satriani e Steve Vai, oltre che ai Dream Theater.\nCompose altri brani, per poi collaborare con i Sonata Arctica, prendendo il posto, prima momentaneamente, e dal 6 agosto 2007 definitivamente, del chitarrista Jani Liimatainen."}
{"id": "1296267", "revid": "33888", "url": "https://it.wikipedia.org/wiki?curid=1296267", "title": "Ciro Ascione", "text": "Biografia.\nLaureatosi in lettere e filosofia, nel 1996 pubblica il suo primo libro, \"La grande bottega degli orrori - Le ossessioni commerciabili di Stephen King\", una rielaborazione della sua tesi di laurea dedicata al noto scrittore statunitense.\nNello stesso anno pubblica il saggio biografico \"Marilyn Monroe\", mentre nel 1999 d\u00e0 alle stampe \"Videogames - Elogio del tempo sprecato\", frutto della sua personale passione per i videogiochi.\nVerso la fine degli anni novanta raggiunge una relativa notoriet\u00e0 nei newsgroup italiani per la sua attivit\u00e0 di troll, ovvero di disturbatore telematico, attivit\u00e0 che Ascione spesso ha svolto mediante l'uso di fake, ovvero vere e proprie identit\u00e0 immaginarie adottate a scopo di simulazione (un esempio \u00e8 quello della presunta Associazione Borromeo, un'immaginaria congrega religiosa che si scaglia con veemenza contro i danni provocati dai videogiochi sulle giovani generazioni).\nProprio in relazione a questo tipo di attivit\u00e0, volta a provocare fenomeni di rumore e disturbo nella comunicazione telematica, Ascione ha pubblicato un libro dal titolo \"Troll - Come ho inguaiato Internet\" (2006), una sorta di guida alle varie forme di violazione della netiquette della Rete, da lui interpretate.\nIl 17 settembre 2008 lancia sul web la notizia della morte di Marge Simpson, celebre personaggio della nota serie Fox I Simpson.\nLa notizia fa rapidamente il giro del web, ed il suo articolo viene copiato da alcuni quotidiani nazionali e blog, nonostante l'articolo contenesse informazioni dalle quali era possibile intuire la falsit\u00e0.\n\u00c8 il caso del \"serpente di mare\", che in gergo giornalistico indica una notizia tanto clamorosa quanto falsa; la fonte era l'improbabile simpsonologo Dick MyCousin (il cognome \u00e8 traducibile con \"mio cugino\") del quale non esistono tracce nemmeno su Google, se non nei riferimenti agli articoli sulla morte di Marge che nel frattempo impazzavano nella rete."}
{"id": "1296270", "revid": "80598", "url": "https://it.wikipedia.org/wiki?curid=1296270", "title": "Amico (casa discografica)", "text": "La Amico fu una casa discografica italiana attiva dal 1968 fino alla prima met\u00e0 degli anni '70.\nStoria.\nLa Amico venne fondata nel 1968 da Don Backy, Detto Mariano e Mario Moletti, fuoriusciti dal Clan Celentano per le vicende legate al Festival di Sanremo ed alla firma della canzone \"Casa bianca\", che Don Backy non poteva firmare in quanto gi\u00e0 autore di una canzone presentata quell'anno al festival (il regolamento vietava questa operazione), intitolata \"Canzone\". Per superare questo ostacolo il Clan gli impone di far cofirmare \"Casa Bianca\" da un altro musicista, Eligio La Valle, ma Don Backy rifiuta, e cos\u00ec la casa discografica gli impedisce di partecipare come cantante al Sanremo: il cantante toscano rompe quindi il contratto.\nDon Backy prontamente fonda una sua casa discografica (con l'aiuto di Elio Borroni, contitolare delle edizioni musicali El &amp; Chris) chiamandola ironicamente \"Amico\" (con palese riferimento a Celentano, ma anche ad un successo del cantautore toscano), facendo uscire un 45 giri con \"Canzone\" e sul lato B \"Casa bianca\": il Clan pubblica un altro 45 giri con la versione di \"Canzone\" che Don Backy aveva inciso in precedenza, e tutto ci\u00f2, unito al 45 giri cantato da Milva e a quello di Celentano, fa s\u00ec che nello stesso periodo ci siano ben 4 dischi con la stessa canzone, con il risultato di ammazzarne le vendite (che, pur alte, avrebbero potuto essere maggiori).\nIl disco pi\u00f9 venduto risulta essere quello inciso dalla nuova casa discografica: Don Backy e Detto Mariano, per poter coprire il mercato si sono dovuti affidare alla distribuzione di un'altra etichetta, la Det della famiglia Campi (che viene infatti ringraziata nella copertina del disco), che \u00e8 anche proprietaria del settimanale \"TV Sorrisi e Canzoni\" (cosa senza dubbio utile dal punto di vista pubblicitario).\nLa sede dell'Amico viene stabilita a Milano, in corso Europa 12.\nInizialmente i primi dischi stampati sono quelli del toscano, ma in breve l'etichetta Amico mette sotto contratto altri artisti, fra i pi\u00f9 noti da ricordare Piero Ciampi, Sergio Bruni e il Duo di Piadena.\nDon Backy abbandona l'Amico dopo due anni, per passare alla CGD per via di alcuni dissidi con Detto Mariano e con la famiglia Campi, la quale ceder\u00e0 l'etichetta alla RCA Italiana, che ne far\u00e0 una sua sussidiaria.\nI dischi pubblicati.\nCriteri di datazione.\nPer la datazione ci siamo basati sull'etichetta del disco, sul vinile o sulla copertina; qualora nessuno di questi elementi ci abbia fornito un riscontro, ci siamo basati sulla numerazione del catalogo. Se esistenti, abbiamo riportato oltre all'anno il mese e il giorno (quest'ultimo dato si trova, a volte, inciso sul vinile); infine, ci siamo basati sul codice della matrice di stampa."}
{"id": "1296271", "revid": "123633998", "url": "https://it.wikipedia.org/wiki?curid=1296271", "title": "Gionata Maccabeo", "text": "Succedette al fratello Giuda, il primo ad ereditare il soprannome di Maccabeo, poi impropriamente esteso a tutti i fratelli, il quale dal 166 al 161 a.C. aveva guidato la guerra di liberazione della Giudea dal dominatore siriano e, in virt\u00f9 delle sue vittorie, aveva potuto ridedicare il Tempio di Gerusalemme.\nGionata, il quale fu re di Giudea dal 161 al 143, continu\u00f2 la guerra iniziata da suo fratello e da suo padre. Suoi avversari furono dunque i re che si avvicendarono sul trono di Siria in quegli anni: Antioco V Eupatore, Alessandro I Bala, Demetrio I e Demetrio II. Le vicende della guerra, come quelle di Giuda e di tutti gli altri Maccabei, sono trattati nell'antico Testamento (1 Maccabei e 2 Maccabei). Inoltre, in particolare delle imprese di Gionata parla diffusamente Flavio Giuseppe nel XIII libro delle Antichit\u00e0 Giudaiche. Tra le azioni pi\u00f9 importanti di re Gionata, si pu\u00f2 ricordare il rinnovo del trattato con i Romani nel 161 e la ricostruzione delle mura di Gerusalemme."}
{"id": "1296272", "revid": "21880", "url": "https://it.wikipedia.org/wiki?curid=1296272", "title": "Pharotis", "text": ""}
{"id": "1296274", "revid": "10515598", "url": "https://it.wikipedia.org/wiki?curid=1296274", "title": "Lugknitz", "text": ""}
{"id": "1296275", "revid": "729019", "url": "https://it.wikipedia.org/wiki?curid=1296275", "title": "Legamento nucale", "text": "Il legamento nucale \u00e8 una membrana fibrosa che, nel collo, rappresenta il legamento sopraspinoso delle vertebre cervicali.\nEsso si estende dalla protuberanza occipitale esterna e dalla linea nucale media fino al processo spinoso della settima vertebra cervicale.\nDalla sua parte anteriore viene fuori una lamina fibrosa, che si attacca al tubercolo posteriore dell'atlante e al processo spinoso delle vertebre cervicali, e forma un setto che la separa dai muscoli dell'altra parte del collo.\nNell'uomo \u00e8 fondamentalmente il rudimento di un importante legamento elastico, che, in alcuni animali, in particolar modo negli ungulati, serve a sostenere il peso della testa."}
{"id": "1296281", "revid": "1942768", "url": "https://it.wikipedia.org/wiki?curid=1296281", "title": "Tranvia Milano-Carate/Giussano", "text": "La tranvia Milano\u2013Carate/Giussano era una linea tranviaria interurbana che univa Carate Brianza, Giussano e Seregno a Milano. Dopo il 1982 il suo percorso fu limitato a Desio, mentre a partire dal 1\u00ba ottobre 2011, il servizio \u00e8 stato soppresso e sostituito da autocorse, in attesa della costruzione di una metrotranvia su un percorso analogo.\nLa linea fu gestita dall'ATM di Milano che nel corso dell'ultimo decennio del XX secolo la classific\u00f2 come linea 178.\nStoria.\nLa costruzione della linea e l'esercizio a vapore.\nNel 1878 furono presentati alla Deputazione provinciale di Milano due progetti relativi ad una linea tranviaria con trazione a vapore che avrebbe collegato il capoluogo ambrosiano a Giussano, passando per Desio e Seregno. Il tracciato del primo, avanzato da un'impresa costituita appositamente e denominata Societ\u00e0 Anonima Nazionale per la Tranvia Milano-Desio-Seregno, prevedeva che la stazione capolinea fosse situata presso Porta Tenaglia e che i binari fossero posati lungo sulla strada valassina fino a Giussano. Il secondo progetto fu steso dall'ingegnere Berani e fu proposto da una societ\u00e0 inglese, la The Tramways &amp; General Works Company Limited (TGW). Il suo tracciato prevedeva l'impiego della carreggiata della Valassina da Giussano fino a pochi chilometri da Milano, quindi avrebbe percorso la strada delle Cascine Abbadesse per giungere all'altezza del dazio di Porta Garibaldi.\nIl 28 novembre 1878, la TGW ottenne dalla provincia la concessione per la costruzione e l'esercizio della linea tranviaria, poi confermato dal RD 23 ottobre 1879, n. 20511. I lavori iniziarono molto tempo dopo, tanto che l'opinione pubblica si spinse a chiedere la revoca della concessione e la sua assegnazione ad altra compagnia. L'opera fu conclusa nel 1881 e inaugurata il 9 o il 29 settembre dello stesso anno. Contestualmente fu aperto un breve tronco diramantesi da via Farini e diretto verso la vecchia stazione centrale.\nL'8 agosto 1886, la TGW apr\u00ec all'esercizio la diramazione che da Seregno giungeva a Carate Brianza e un breve raccordo tra il centro seregnese e la stazione ferroviaria locale. In tempi successivi anche la stazione ferroviaria di Desio fu raccordata alla linea tranviaria.\nIl 28 ottobre 1889, la The Lombardy Road Railways Company Ltd rilev\u00f2 la concessione alla TGW. L'anno seguente furono aperte dalla \"Lombardy\" due nuove tranvie, la Cusano-Monza e la sua prosecuzione Monza-Carate, le quali si diramavano dalla Milano-Giussano/Carate rispettivamente a Madonna di Cusano (Cusano Bivio) e a Carate Brianza. La compagnia inglese avvi\u00f2 quindi un servizio fra Milano, Monza e Carate (via Cinisello, Monza e Macherio) che rafforz\u00f2 quello esistente sul tronco Milano-.\nNel 1916, a seguito degli eventi della prima guerra mondiale, l'edificio della scuola elementare Romagnosi di Carate ospit\u00f2 provvisoriamente un ospedale che fu dotato di un raccordo verso la Monza-Carate in direzione del capolinea di via Francesco Cusani. In questo modo fu possibile attivare un servizio tranviario speciale tra la stazione di Seregno e il nosocomio in grado di trasportare i feriti provenienti dal fronte.\nLa STEL e l'ammodernamento.\nNel 1924, la Societ\u00e0 Trazione Elettrica Lombarda (STEL) acquis\u00ec le concessioni delle linee a vapore della \"Lombardy\" ottenendo conferma governativa con il RD 16 ottobre 1924, n. 1871. L'intenzione della nuova impresa fu quello di adeguare le linee, sostituendo l'armamento, elettrificando la trazione e acquistando nuovo materiale rotabile.\nCon la Legge 28 novembre 1924, n. 278, fu autorizzata l'elettrificazione della Milano-Desio. In principio la STEL fu intenzionata ad applicare l'alta tensione per le linee interurbane ex Lombardy alimentandole quindi a 1200 volt in corrente continua, tuttavia in seguito prefer\u00ec adottare la \"bassa tensione\", a 600 volt, gi\u00e0 impiegata sulle tranvie urbane dell'ATM e sulle linee ex Edison.\nIl primo tratto ad essere completato con la nuova trazione fu il Milano Maciachini-Niguarda, l'8 novembre 1925. Quello che andava dal capolinea di Milano, posto in piazzale Baiamonti, a piazzale Maciachini risultava gi\u00e0 elettrificato a 600 V CC dato che era in comune con la tranvia Milano-Limbiate e con le tranvie urbane.\nIl 10 gennaio dell'anno successivo fu completato il tronco Niguarda-Cusano, mentre il 13 agosto si giunse fino a Desio, dove fu costruito il nuovo deposito con triangolo di ribattimento e sottostazione elettrica.\nI tronchi restanti a nord di Desio furono eserciti a vapore ancora per quattro anni: fu necessario attendere il completamento dei sottopassi ferroviari delle ferrovie Milano-Chiasso e Carnate-Seregno presso Seregno poich\u00e9 le Ferrovie dello Stato non avevano concesso di mantenere l'attraversamento a raso della tranvia qualora essa fosse stata elettrificata. Il 15 marzo 1929 fu avviata la nuova trazione sulla Desio\u2013Seregno, mentre sui due rami di Giussano e Carate furono impiegate automotrici termiche a benzina. A seguito di tutte queste migliorie, la linea risultava trasferita in sede riservata, su \"marciatram\", lungo tutta la Valassina ad eccezione degli attraversamenti urbani di Niguarda, Desio e Seregno che mantennero la sede promiscua. Il tronco fra Cusano Bivio (poi Cusano raddoppio) e Calderara invece abbandonava la strada provinciale per un tracciato in sede propria a nord-ovest dell'abitato di Milanino.\nProprio a servizio di questo quartiere, la STEL, rilevata la concessione nel 1924 della sospesa tranvia Cusano-Cinisello-Monza che si diramava proprio dal raddoppio Cusano Bivio, ritenne necessario riattivare un breve tronco della stessa. Ottenuta la concessione con RD , rimosse i binari in sede promiscua della vecchia tranvia e pose i nuovi a trazione elettrica 600 volt in corrente continua in sede riservata \"marciatram\" lungo viale Cooperazione, a nord del vecchio tracciato. La societ\u00e0 tranviaria apr\u00ec il servizio su tale diramazione a partire dal 15 maggio 1931.\nCon RD 3 settembre 1936 n. 1794, fu approvata la convenzione che consent\u00ec alla STEL di elettrificare i tronchi Seregno-Carate e Seregno-Giussano, i quali nel frattempo erano gi\u00e0 stati trasferiti in sede riservata, ottenendone in cambio la concessione fino al 1960. Il nuovo sistema di trazione fu avviato il 28 ottobre 1936.\nLa gestione ATM.\nCome avvenne con altre tranvie interurbane del milanese, il 1\u00ba luglio 1939 l'Azienda Tranviaria Municipale Interurbana (ATMI), in seguito incorporata in ATM, assunse l'esercizio della linea.\nNel dopoguerra inizi\u00f2 la fase delle soppressioni e dei tentativi di rilancio della linea. Nel 1952 la municipalizzata decise di unificare il capolinea con quello della linea per Limbiate, ponendolo presso i bastioni di Porta Volta. Le due linee si attestarono in una stazione fornita di un moderno fabbricato viaggiatori, progettato dall'architetto Arrigo Arrighetti.\nSei anni dopo, il 1\u00ba agosto, l'ATM decise di sopprimere il tronco Seregno-Giussano, dopo che negli ultimi anni fu impiegata una singola elettromotrice a servizio della breve tratta, ovvero la \"Breda\" n.64. Il 16 ottobre dello stesso anno il capolinea fu arretrato in via Valtellina, a seguito della costruzione del nuovo cavalcavia sulla stazione di Milano Porta Garibaldi, la cui acclivit\u00e0 non facilitava il superamento delle rampe da parte dei convogli a forte composizione.\nNel 1961, il servizio vicinale per Niguarda pass\u00f2 alla gestione delle urbane che lo soppressero pochi mesi dopo a causa della sua vicinanza con la linea filoviaria 83 per Bresso.\nNel 1959 l'ATM present\u00f2 il progetto delle linee celeri della Brianza con il quale la societ\u00e0 avrebbe voluto sostituire le due tranvie per Carate e per Limbiate con una rete di moderne metropolitane leggere sulla falsariga di quanto sarebbe avvenuto con le linee celeri dell'Adda, a quel tempo in costruzione. Il progetto non fu realizzato, tuttavia tra il 1978 e la prima met\u00e0 degli ottanta alcuni convogli bloccati serie 500 e serie 800, che erano stati concepiti per le linee celeri dell'Adda, furono spostati sulle tranvie brianzole a seguito della decisione di sopprimere le linee tranviarie Gorgonzola-Vaprio e Milano-Vimercate.\nNel febbraio 1978, l'ATM decise di sopprimere il servizio tranviario sul tronco tra il deposito di Desio e Carate Brianza e sostituirlo con autocorse. Le proteste degli abitanti serviti dalla linea - l'area servita fra Desio e Carate ammontava a 85.000 abitanti - furono sufficienti a far rientrare la decisione, che fu tuttavia ripresa dall'azienda tranviaria quattro anni dopo: a partire dal 25 aprile il capolinea settentrionale fu attestato definitivamente presso il deposito tranviario di Desio.\nNel 1997 fu soppresso l'esercizio dopo le ore 21.\nIl 18 aprile 1999 si soppresse il servizio vicinale Milano-Milanino che comport\u00f2 la chiusura all'esercizio della diramazione tra Cusano e il suo quartiere.\nSul finire degli anni novanta, i lavori per la costruzione della linea M3 e della \"Metrotranvia Nord\" comportarono nuovi arretramenti del capolinea milanese rispetto al centro storico. Il 19 aprile 1999, esso fu spostato da \"via Valtellina\" a Niguarda, in \"via Ornato\" all'altezza di \"via Palanzone\". A partire dall'11 settembre dell'anno successivo, il terminale fu attestato nel comune di Bresso, presso la fermata di \"Niguarda Dazio\". Il 21 novembre di tre anni dopo il capolinea fu riattestato nel comune di Milano, presso il Parco Nord, mentre a partire dalla stessa data il percorso urbano della linea \u00e8 servito dalle tranvie urbane.\nA partire dal 28 giugno 2009, il servizio tranviario festivo venne soppresso e sostituito da corse automobilistiche sostitutive. Analogamente, dal 16 ottobre dell'anno seguente, il servizio diurno venne integrato da uno automobilistico fra il capolinea di \"Parco Nord\" e Desio che a partire dal 30 settembre 2011 lo ha sostituito completamente, in attesa della trasformazione dell'infrastruttura.\nIl progetto di riqualificazione.\nNel corso del primo decennio del XXI secolo \u00e8 stato predisposto un progetto che intende trasformare la linea secondo i parametri di quella che allora veniva definita metrotranvia.\nIl progetto prevede il raddoppio dei binari fino a Cascina Calderara, ubicata nel comune di Paderno Dugnano, permettendo l'impiego fino a questa localit\u00e0 delle motrici urbane monodirezionali. La linea resterebbe a binario singolo per il resto del tracciato. La metrotranvia verrebbe estesa fino a Seregno e alla sua stazione ferroviaria, seguendo un percorso diverso da quello esistente fino al 1982, dato che si abbandonerebbe il tracciato tranviario nel centro di Desio insieme all'attuale deposito. Quest'ultimo verrebbe sostituito da una nuova infrastruttura posta a cavallo dei territori comunali di Desio e Seregno.\nDopo aver ottenuto i finanziamenti dal CIPE alla fine del 2008 ed essere stato approvato lo schema di accordo tra Regione Lombardia, Provincia di Milano e i comuni interessati nel maggio 2009, i lavori sarebbero dovuti partire nel corso di quell'anno ma sono stati pi\u00f9 volte rinviati a data da destinarsi. Il costo complessivo del progetto \u00e8 previsto pari a 128,53 milioni di euro.\nNel 2017, i cantieri risultano avviati e si sta procedendo con l'opera di spostamento dei sotto servizi e delle interferenze presenti lungo il percorso. Contestualmente, ATM si \u00e8 impegnata ad avviare un bando per l'acquisto di nuove vetture tranviarie da destinare sia alla Milano Seregno che alla Milano Limbiate.\nNel 2018, ATM indice una gara d'appalto per la dismissione e conseguente demolizione del materiale rotabile ancora conservato nel deposito di Desio, un gruppo di appassionati lancia una petizione on line per salvaguardare gli esemplari pi\u00f9 significativi, e dopo aver raccolto oltre 40.000 firme, incluso l'appoggio della Regione Lombardia e dell'ordine degli ingegneri della Brianza, ottengono un importante riconoscimento, nel corso del mese di giugno 2019, da parte del Ministero per i Beni Culturali che pone sotto tutela le carrozze con oltre settant'anni d'et\u00e0 e l'intera struttura considerata di interesse storico. Sempre sull'onda emotiva di un percorso di valorizzazione dei mezzi e della struttura, nel 2020, viene anche promossa una raccolta firme per sostenere la candidatura del sito come \"luogo del cuore\", nell'ambito delle iniziative annuali del FAI (Fondo Ambiente Italiano).\nCaratteristiche.\nIn origine il tracciato correva in sede promiscua lungo la provinciale Valassina per una lunghezza di 23,276\u00a0km o 24,816\u00a0km fra il capolinea milanese di via Farini e Giussano.\nLa STEL spost\u00f2 il tracciato su marciatram. L'armamento originario impiegava quattro tipi di Vignoles, che si differenziavano tra loro dal peso per metro lineare (27,7\u00a0kg/m, 28,3\u00a0kg/m, 28,42\u00a0kg/m e 30\u00a0kg/m), e le Phoenix da 48\u00a0kg/m le quali poggiavano su traverse da 48,75\u00a0kg/m.\nLa lunghezza della linea \u00e8 scesa progressivamente. Nel 1952 con l'attestamento presso Porta Volta, il tronco tra Milano e Seregno era lungo 19,341\u00a0km e scese a 18,001 nel 1958 dopo lo spostamento del capolinea in via Valtellina. La diramazione Seregno\u2013Giussano era lunga 5,055\u00a0km, quella tra Seregno e Carate Brianza aveva una lunghezza di 2,975\u00a0km, mentre l'asta Cusano\u2013Milanino era lunga 545 m.\nElettrificata a 600 volt in corrente continua, la tranvia era alimentata da tre sottostazioni: quella della \"Fontana\", in piazzale Maciachini, quella del deposito di Desio, e da quella di Albiate. Quest'ultima fu costruita principalmente per la linea per Monza, ma era in grado di servire anche il tracciato Seregno\u2013Carate. La linea di contatto aveva una sezione di 100\u00a0mm2, ad eccezione dei tratti Maciachini\u2013Niguarda e Cusano\u2013Milanino per i quali era di 200\u00a0mm2. La sua sospensione era di tipo trasversale nei due tronchi appena citati e nei tratti d'attraversamento dei centri abitati; per il restante tracciato essa avveniva con catenaria la cui fune portante aveva una sezione di 175\u00a0mm2 che si riduceva a 60\u00a0mm2 per le diramazioni Seregno\u2013Giussano e Seregno\u2013Carate. I sostegni erano a traliccio metallico con mensola orizzontale. La catenaria originaria STEL fu sostituita dall'ATM a met\u00e0 degli anni Ottanta del XX secolo.\nLa linea tranviaria era interamente a binario semplice, ad eccezione di alcuni tratti del tracciato urbano milanese, dismesso nel 1999. Lo scartamento adottato era quello tranviario da 1445 mm. La trazione era elettrica a 600 volt in corrente continua.\nIl tracciato Milano Parco Nord\u2013Desio, in esercizio dal 2003 al 2011, era lungo 11,710\u00a0km. La maggior parte della sede era su \"marciatram\": un tipo particolare di sezione stradale riservata ai mezzi tranviari e che \u00e8 spesso separata dalla strada vera e propria da un cordolo. Fra Paderno Dugnano e Cusano, il percorso tranviario era su sede propria, mentre nel centro di Desio era su sede promiscua.\nNei tratti su sede promiscua, lungo gli attraversamenti stradali e sui passi carrabili erano impiegate rotaie di tipo Phoenix, mentre sulla restante parte del tracciato erano di tipo Vignoles da 36\u00a0kg/m.\nLa struttura, come tutte le tranvie, era priva di impianti di segnalamento e di protezione, fatto salvo gli impianti semaforici previsti dal Codice della strada. La marcia era a vista e la circolazione \u00e8 regolata dall'orario di servizio. Un Dirigente Unico, avente sede presso la sala operativa dell'ATM, interveniva nei casi di imprevisto, comunicando coi depositi e con il personale di servizio tramite telefono. Inizialmente i posti telefonici, con relativa garitta di protezione, erano posizionati nei pressi dei raddoppi e di alcuni punti particolari; nel corso del primo decennio degli anni 2000 \u00e8 stato introdotto l'uso del cellulare.\nSui convogli era obbligatoria la presenza di un secondo agente, avente la funzione di capotreno, che era responsabile di dare l'ordine di \"via libera\" dopo ogni fermata. Queste si distinguevano in due tipologie: obbligatorie e facoltative. Le prime si trovavano nei pressi dei raddoppi di binario, mentre le seconde erano ubicate in piena linea.\nPer il servizio l'ATM utilizzava le composizioni bloccate serie 500 e 800.\nPercorso.\nLinea originaria (1881-1926).\nIl primo capolinea si trovava presso Porta Volta sulla linea di circonvallazione di Milano; da qui la tranvia si immetteva lungo via Farini e la strada comasina in direzione dell'attuale piazza Giuseppe Pasolini ove si trovava il Dazio. Da questo punto abbandonava la Comasina per proseguire su sede promiscua lungo la Valassina. Si dirigeva quindi a Niguarda, lambendo in seguito Bresso e attraversando gli abitati di Cusano, Nova e Desio.\nPrima di entrare a Seregno la linea attraversava a raso le ferrovie Milano-Chiasso e Seregno-Bergamo, quindi percorreva le strade del centro fino a giungere all'inizio di via Briantina, dove era posta \"Seregno Bivio\".\nDa questa localit\u00e0 si diramavano le due linee per Giussano e Carate Brianza. La prima proseguiva lungo la Valassina, servendo anche Paina, mentre la seconda percorreva la briantina terminando presso via Francesco Cusani.\nNel 1890 furono aperte le tranvie Monza-Carate e Cusano-Cinisello-Monza. La seconda si diramava a Cusano da una localit\u00e0 istituita appositamente (\"Cusano Bivio\"), mentre la prima si attestava al capolinea caratese di via Cusani.\nPrima del 1915 il capolinea fu spostato da Porta Volta all'ingresso di via Farini presso Piazzale Baiamonti.\nDopo il 1926.\nLa linea fu ricostruita dalla STEL trasferendola ove possibile su sede riservata in modo da migliorare la sicurezza e quindi la velocit\u00e0 commerciale dei convogli tranviari.\nIl capolinea fu mantenuto presso piazzale Baiamonti fino al 1952, quando l'ATM decise di unificarlo con quello della tranvia per Limbiate e lo spost\u00f2 nei pressi di Porta Tenaglia, in piazza Lega Lombarda. Il periodo di attivit\u00e0 del terminale, il quale era dotato di tre binari e di un fabbricato viaggiatori, fu breve e gi\u00e0 nel 1958 lo stesso venne spostato in via Valtellina.\nNel dopoguerra, e fino al 1961, era attivo un servizio vicinale per Niguarda il cui capolinea nei pressi del centro milanese era posto nell'attuale \"via Arco\", dove era presente un anello tranviario, mentre quello del quartiere milanese era posto su altro anello ubicato nei pressi del raddoppio di \"via Palanzone\".\nDal piazzale Baiamonti la linea percorreva via Farini per giungere in piazzale Giuseppe Pasolini, dove terminava il tracciato in comune con la tranvia per Limbiate, la quale proseguiva lungo la provinciale comasina. Da piazzale Maciachini la linea proseguiva in via Valassina con un percorso a doppio binario e a sede riservata fino a piazzale Nizza, dove iniziava un tracciato a binario semplice protetto da semaforo, che permetteva di sottopassare la linea di cintura. Prima di passare di fronte all'Ospedale Maggiore, poco dopo l'incrocio con via Ausonio Zubiani, la linea tornava a doppio binario. All'incrocio con via Hermada la tranvia abbandonava la sede riservata per percorrere via Luigi Ornato.\nNel centro storico di Niguarda, dall'incrocio di via Luigi Ornato con via Giovanni Terruggia fino a quello con via Vincenzo da Filicaia, i binari erano compenetrati e la circolazione per entrambi i sensi di marcia fu regolata da un impianto semaforico. Di questo percorso particolare, la sede tranviaria era promiscua dall'incrocio di via Terruggia fino a quello con via Riccardo Bauer, per poi spostarsi a destra di via Ornato su sede riservata.\nDall'incrocio con via Vincenzo Filicaia, nei pressi del quale era posizionata la localit\u00e0 di Niguarda scambio, fino all'altezza di via Giuseppe Pozzobonelli, poco oltre il centro di Niguarda, il percorso tranviario era a doppio binario, sempre su sede riservata. Da quel punto la linea rimaneva a binario semplice fino ai capilinea settentrionali di Giussano e Carate Brianza, chiusi rispettivamente nel 1958 e nel 1982.\nCon la costruzione della cosiddetta \"Metrotranvia Nord\", il capolinea di via Valtellina fu soppresso nel 1999 e trasferito provvisoriamente nei pressi dell'incrocio fra via Luigi Ornato e via Palanzone, nel tratto a binari compenetrati. Dal 2003 fino al 2011, il capolinea fu posto a Milano Parco Nord in un raddoppio posto nei pressi dell'anello tranviario costruito appositamente per la metrotranvia.\nDopo aver attraversato l'incrocio tra via Luigi Ornato e via Regno Italico, la tranvia entrava nel territorio comunale di Bresso su un percorso in sede riservata e a binario semplice a fianco della provinciale Valassina. La linea attraversava in successione il centro abitato bressese e quello di Cusano Milanino. Fino al 1999, nei pressi del raddoppio di Cusano si diramava l'asta diretta al centro del quartiere di Milanino, dove era situato l'omonimo raddoppio presso il quale terminava un servizio vicinale per Milano.\nPoco dopo il raddoppio di Cusano, la linea abbandonava la sede riservata a fianco della provinciale per immettersi su un percorso in sede propria che passava ad occidente del quartiere di Milanino e dell'omonimo cascinale. Dopo essere entrata nel territorio comunale di Paderno Dugnano, poco dopo la fermata di Paderno Azalee, la tranvia ritornava ad affiancare la provinciale valassina in sede riservata.\nPassato il quartiere Calderara di Paderno, a sua volta servito da un raddoppio, il tracciato attraversava il centro abitato di Nova Milanese per giungere a Desio. All'incrocio tra via Giuseppe Garibaldi e via Milano era posto il raddoppio di \"Desio Spaccone\", istituito nel 1977-78 in sostituzione del raddoppio di \"Desio Foppa\" ubicato nel centro storico del comune milanese. Dopo quest'ultima localit\u00e0, la linea entrava nel centro abitato desiano, percorrendo via Garibaldi e abbandonando quindi la provinciale valassina. All'incrocio con via Alessandro Manzoni iniziava il percorso in sede promiscua che terminava all'altezza dell'incrocio tra corso Italia e via Antonio Gramsci. Presso il raddoppio di \"Desio Deposito\", che si trovava all'ingresso del deposito rotabili interurbano, si concludeva la linea in esercizio fino al 2011.\nFino al 1982, la linea proseguiva in sede riservata lungo via Milano, riprendendo l'affiancamento con la provinciale valassina. All'ingresso in Seregno, il tracciato veniva affiancato da quello della tranvia STEB Monza\u2013Cant\u00f9 e sottopassava le linee ferroviarie statale Milano\u2013Chiasso e Seregno\u2013Bergamo. La tranvia veniva quindi attraversata a raso da quella per Cant\u00f9, quando questa imboccava via Stefano da Seregno; in seguito entrava nel centro seregnese percorrendo corso Giacomo Matteotti.\nAll'altezza degli incroci tra questa strada con via Raffaello Sanzio e via Michelangelo Buonarroti era posizionato il raddoppio di \"Seregno Centro\", mentre quello di \"Seregno bivio\" si trovava all'inizio di via Briantina. Da questa localit\u00e0 si diramava il tronco per Giussano, il quale proseguiva in affiancamento alla valassina attraversando il centro di Paina. Il tronco per Carate Brianza affiancava invece la \"strada briantina\", sempre in sede riservata, per giungere al raddoppio di \"Carate capolinea\", il quale era in comune con il terminale della Monza\u2013Carate. A met\u00e0 strada del tronco, la tranvia, a partire dagli anni \u201860, attraversava a raso la SS36; l\u2019incrocio era protetto da semafori e da croci di sant\u2019Andrea con relativi segnali acustici. Nonostante ci\u00f2, a volte, capitavano incidenti, dato che la SS36 era ed \u00e8 una strada statale, su cui le macchine raggiungono elevate velocit\u00e0. La vettura tipo \u201cAbbiategrasso\u201d n.57, per esempio, and\u00f2 distrutta in un violento incidente con un autotreno avvenuto proprio in quel punto, nel 1963."}
{"id": "1296296", "revid": "1718925", "url": "https://it.wikipedia.org/wiki?curid=1296296", "title": "Episodi di Hercules (quinta stagione)", "text": "La quinta stagione della serie televisiva Hercules \u00e8 stata trasmessa negli Stati Uniti dal 28 settembre 1998 al 17 maggio 1999.\nHercules e il sacro calice.\nTrama.\nNebula porta Hercules e Iolao in Sumeria, dove gli dei arrabbiati stanno distruggendo le citt\u00e0. Per rimediare alla situazione il Re Gilgamesh porta Hercules con lui in una piramide dove trovano un calice di nettare. Ma Gilgamesh tradisce Hercules bevendo il nettare e diventando un discepolo del demone Dahak. Gilgamesh tenta di sacrificare un guerriero (Nebula) ma Iolao, innamorato di lei, la salva morendo al posto suo. Hercules elimina Gilgamesh.\nHercules contro il guardiano degli inferi.\nTrama.\nScioccati per la morte di Iolao in Sumeria Hercules e Nebula decidono di discendere negli inferi per tentare di riportarlo in vita senza successo.\nHercules e l'isola dei celti.\nTrama.\nAncora scioccato per la morte di Iolao Hercules lascia la Sumeria per andare in Irlanda dove affronta la malvagia M\u00f3rr\u00edgan che sta uccidendo molti druidi.\nHercules e il genio della lampada.\nTrama.\nSalmoneo e Autolico trovano una lampada da cui, strofinandola, esce un genio, Jinni, che pu\u00f2 esaudire tre desideri. Autolico chiede di essere invisibile. Invece Jinni lo rende intangibile in modo che non possa afferrare nulla. Salmoneo nel frattempo \u00e8 indeciso se chiedere pi\u00f9 sensibilit\u00e0 o pi\u00f9 crudelt\u00e0 cos\u00ec Jinni gli d\u00e0 entrambe sotto forma di due cloni, Cry Baby Sal e Tough Guy Sal. Non esprimendo il terzo desiderio tornano normali e vengono imprigionati nella lampada ma scappano e Autolico esprime il desiderio di creare un sacco di cloni del genio in modo che lui stia in compagnia.\nHercules e la sconfitta di Cesare.\nTrama.\nI romani condotti da Giulio Cesare arrivano in Irlanda per invaderla. Hercules prepara la difesa celta e scopre che ha qualcosa in comune con Morrigan.\nHercules e il libro del fato.\nTrama.\nHercules lascia l'Irlanda per andare in Scandinavia dove il dio nordico Balder ha bisogno del suo aiuto: ha infatti sognato di morire. Hercules si sorprende che una divinit\u00e0 (Balder) si preoccupi dei mortali. Odino per impedire che il figlio muoia lo rende invincibile ma nonostante tutto lui muore colpito da un ago avvelenato. In seguito Thor viene sconfitto da Hercules e Odino lo caccia via e dice a Hercules che il crepuscolo delle divinit\u00e0 \u00e8 vicino. Infatti se muore Balder, Thor viene sconfitto e Odino perde la vista arriver\u00e0 il crepuscolo.\nHercules e i colori magici.\nTrama.\n\u00c8 Loki, un altro figlio di Odino, a volere che arrivi il crepuscolo: \u00e8 stato infatti lui, trasformato in bambina, a dare a Hercules l'ago avvelenato con cui \u00e8 stato ucciso Balder. Loki fa in modo che Odino diventi cieco e inizi il crepuscolo. Hercules per fortuna grazie a dei colori magici riesce a tornare indietro nel tempo e a impedire che avvenga il crepuscolo.\nHercules e i sogni premonitori.\nTrama.\nI druidi vengono massacrati da Dahak e Hercules e Morrigan vanno in Sumeria per fermare Dahak. Hercules si reca nella tomba di Iolao e scopre che \u00e8 vuota e che Dahak ha posseduto Iolao. Dopo un combattimento con Hercules Dahak scappa inseguito da Hercules, Morrigan e Nebula.\nCercasi nuova storia per Hercules.\nTrama.\nIl capo dello studio B.S. Hollingfoffer ordina ai produttori e agli sceneggiatori di riunirsi a Camp Wannachuck dove avrebbero pensato a nuove e migliori idee per gli episodi di Hercules. Kevin Sorbo, che \u00e8 veramente Hercules, arriva alla riunione e propone qualche sua idea come una nobile morte per Iolao. Sorbo salva anche i suoi colleghi da tre attentati alle loro vite, tutti organizzati da Hollingfoffer e da Kevin Tod Smith, che \u00e8 veramente Marte.\nHercules contro il malvagio Dahak.\nTrama.\nHercules e i suoi amici inseguono il demone Dahak fino a Corinto dove Dahak si \u00e8 nominato salvatore del popolo. Il suo obiettivo \u00e8 quello di riportare il mondo come era prima ai tempi dei titani. Hercules e Zarathustra trovano la Pietra della Creazione e raggiungono Nebula, Morrigan e Giasone nella fortezza di Dahak. Hercules usa la pietra per imbrigliare la luce dell'alba che diventa metallica e lega Dahak all'altare. Hercules inizia a esorcizzare Iolao in modo da espellere Dahak dal suo corpo.\nHercules e la redenzione di Iolao.\nTrama.\nDahak, legato all'altare, progetta di uccidere Marte e mostra a Hercules come ha convinto Iolao a farsi possedere da lui al momento della morte. Quando il tempo sta per scadere Hercules viene risucchiato nel mondo spirituale dove trova il vero Iolao. I due amici combattono insieme contro Dahak gettandolo nel baratro. Poi dopo aver detto addio a Hercules Iolao scompare.\nHercules e il vulcano.\nTrama.\nUn'eruzione rischia di distruggere le case degli abitanti del Monte Pellione. Hercules decide di salvarli scavando una galleria di sfogo dall'altro lato del vulcano, usando dei cristalli esplosivi, cosicch\u00e9 la lava possa avere sfogo senza causare danni e finire in mare.\nL'amazzone Ephiny si unisce a lui e a Kurth, un giovane condannato a morte per aver ucciso il Centauro figlio di Nagus. Hercules convince Nagus ad aiutarlo con il carro di cristalli esplosivi. La maggior parte dei cristalli vengono persi per un incidente, cos\u00ec il resto deve essere depositato direttamente nella bocca del cratere.\nHercules \u00e8 pronto a gettarsi nel cratere insieme ai cristalli pur di fermare l'eruzione, ma la frase del centauro Nagus: \"il mondo ha bisogno di Hercules\",spinge Kurth a compiere il gesto con una mossa improvvisa e per riscattarsi si fa carico della missione suicida. Dopo questo gesto Nagus dichiara di averlo perdonato e non provare pi\u00f9 rancore verso di lui.\nHercules e il ritorno al mondo parallelo.\nTrama.\nHercules viene risucchiato in un mondo parallelo. Qui incontra l'Hercules del mondo parallelo (il Sovrano, che \u00e8 cattivo) e anche lo Iolao del mondo parallelo (che \u00e8 un giullare). Mentre il Sovrano viene ucciso da Marte Hercules, spacciandosi per il Sovrano, scopre che Nebula, la malvagia imperatrice del mondo parallelo, e Marte hanno imprigionato gli dei dell'Olimpo nel Labirinto della Memoria Eterna. Hercules e Iolao entrano nel labirinto, sconfiggono Marte e Nebula e liberano gli dei. Lo Iolao del mondo parallelo (Iolao 2) decide di seguire Hercules nel suo mondo per aiutarlo nelle sue imprese.\nHercules e il rubino della pantera.\nTrama.\nIolao 2 vuole conoscere pi\u00f9 cose sul primo Iolao, perch\u00e9 Hercules non ne senta troppo la mancanza avendo lui come nuovo compagno di avventura. Perci\u00f2 Hercules gli racconta di come erano amici, di quali imprese hanno fatto, e in particolare di quando Autolico rub\u00f2 un rubino e lo nascose inghiottendolo. Rubando il rubino venne per\u00f2 colpito da una maledizione: una tigre di pietra prese vita e minacciava di ucciderlo ma Hercules e Iolao riuscirono a salvarlo. Il rubino venne fatto sputare dalla bocca di Autolico e ritorn\u00f2 al suo posto ponendo fine alla maledizione.\nHercules e la gara di moda.\nTrama.\nAltea, ex compagna di danze di Hercules, \u00e8 diventata una stilista di moda e sta cercando di entrare tra le case di moda che sfilano sulle passarelle di Oena. Ma per poterci riuscire deve chiedere a Hercules di aiutarla poich\u00e9 il conte Von Verminhaven le impedisce di esibirsi per favorire la sua concorrente.\nHercules decise di aiutare Altea e di darle la possibilit\u00e0 di esibirsi, ma viene arrestato dalla polizia per il folle reato di indossare cuoio d'estate. Le cose peggiorano quando Oena ruba i disegni di Altea e brucia il suo lavoro. Con l'aiuto di Hercules, Titus e della Vedova Twanky, la presentazione di Altea ottiene comunque un grande successo e Hercules spinger\u00e0 la popolazione a vestirsi come meglio crede, senza farsi assoggettare dal volere altrui.\nHercules e l'oracolo.\nTrama.\nHavisha, una ex sacerdotessa dell'oracolo di Cipro, e il suo fidanzato Drayus sono uccisi da ladroni la notte stessa in cui l'uomo le chiede di sposarlo. Ma Havisha ritorna dal regno dei morti per vendicarsi.\nDopo avere ucciso gli uomini che l'assassinarono, attacca l'Oracolo. Hercules arriva appena in tempo per convincere Havisha a desistere e lei riparte con lo spirito di Drayus. L'Oracolo, nel frattempo, abbandona il suo lavoro perch\u00e9 nel salvarla Hercules ha sfidato il fato per lei previsto. Morrigan, che accompagna Hercules, si allontana dalla sua gente, ma i due sanno che porteranno sempre Cipro con loro.\nHercules e l'accademia.\nTrama.\nHercules e Giasone accompagnati da Iolao II,sono tornati all'Accademia di Chirone ma trovano che le cose sono molto cambiate rispetto alla loro ultima visita. Al loro arrivano incontrano Lilith una loro compagna d'accademia, che nel salutare Iolao II lo scambia per il vecchio Iolao. La commozione nel ricordo del vecchio amico che non c'\u00e8 pi\u00f9, colpisce il gruppo, che per\u00f2 ha ben altri problemi al momento, infatti i giovani sono senza controllo, e il direttore lascia la scuola nelle mani di Hercules.\nZylus, un appartenente dell'alta borghesia, ha un piano segreto per impadronirsi della scuola. Quando Hercules scopre che Zylus e i suoi amici sono gli assalitori mascherati con i quali ha lottato appena arrivato, espelle il gruppo. Zylus cerca di bruciare la scuola, ma fa male i conti con il semidio. Dopo la lotta, Hercules nomina Giasone nuovo direttore dell'accademia, e Lilith, il primo amore di Giasone, promette di visitarla spesso.\nHercules e la sirena.\nTrama.\nDiscordia fa diventare umana una sirena (Nautica) in modo che gli oceani si congelino. Infatti quella sirena riscalda gli oceani e se non ritorna in acqua entro un giorno gli oceani si congeleranno. Ovviamente la sirena non lo sapeva senn\u00f2 non avrebbe mai accettato. Iolao II si innamora della sirena che per\u00f2 viene rapita da Discordia in modo che non possa tornare in acqua. Iolao II la salva e la fa tornare in acqua.\nHercules, re Art\u00f9 e Merlino.\nTrama.\nIn un futuro un po' lontano il giovane Artu \u00e8 un tiranno che opprime la popolazione. Merlino lo manda indietro nel tempo, dove c'\u00e8 qualcuno che possa fermarlo.\nL'incontro con Hercules cambier\u00e0 il destino di Art\u00f9, che capir\u00e0 quali sono i valori della vita e una volta tornato al futuro fonder\u00e0 un regno giusto grazie agli insegnamenti di Hercules.\nHercules e l'invisibilit\u00e0.\nTrama.\nLa roccia di Argeo \u00e8 stata maledetta da Giove. Le persone che la maneggiano improvvisamente diventano prima invisibili e poi col tempo si dissolvono: Hercules, per salvarli, deve distruggere quel manufatto.\nSfortunatamente, questo attiva la maledizione su Hercules, che \u00e8 precisamente quello che avevano progettato Marte, Deimos e Discordia. Ma Hercules riesce a rallentare la propria scomparsa grazie alla pura forza di volont\u00e0, cos\u00ec Marte invia Deimos a finire il lavoro. Sentendosi gelosa, Discordia decide di aiutare Iolao 2 e Hercules a trovare le rimanenti due pietre. Quando Deimos e Marte rompono inavvertitamente le pietre, l'incantesimo s'infrange. Hercules ritorna normale mentre Marte viene risucchiato nell'oblio.\nHercules e la promessa sposa.\nTrama.\nIolao II alla fine dell'episodio dopo aver salvato la sua amata sirena (gi\u00e0 apparsa nell'episodio Love on the rocks) si trasforma anche lui in uomo pesce in modo da poterla sposare e vivere con lei tutta la sua vita. Hercules resta cos\u00ec solo...\nHercules e i cavalieri dell'Apocalisse.\nTrama.\nL'arcangelo Michele libera i quattro cavalieri dell'apocalisse in modo che avvenga la fine del mondo. Iolao torna sulla Terra per avvertire Hercules. Hercules, Iolao e Marte tentano di impedire che i quattro cavalieri vengano liberati ma non ce la fanno. Anche l'ultimo cavaliere, quello della morte, viene liberato e l'arcangelo ordina alla morte di uccidere per primo Iolao. Ma Hercules si sacrifica per salvare la vita al suo miglior amico e dopo un combattimento con la morte lui e la morte cadono nella lava. Grazie all'atto di altruismo di Hercules l'arcangelo Michele decide di risparmiare l'umanit\u00e0, riporta in vita Hercules e permette a Iolao di tornare sulla Terra."}
{"id": "1296317", "revid": "115688433", "url": "https://it.wikipedia.org/wiki?curid=1296317", "title": "Acciaio super rapido", "text": "L'acciaio super rapido, conosciuto con la sigla HSS (\"high speed steel\") \u00e8 un materiale molto usato nella fabbricazione di utensili per la lavorazione dei metalli (frese e utensili per il tornio, punte da trapano, dischi per il taglio di pezzi in metalli, ecc.). Le propriet\u00e0 di taglio degli utensili in HSS sono nettamente superiori a quelli in acciaio al carbonio, inoltre pu\u00f2 lavorare a temperature pi\u00f9 alte senza perdere le propriet\u00e0 di taglio.\nSi differenzia dai cosiddetti \"acciai rapidi\" per la presenza di cobalto nella lega, assente in questi ultimi. Proprio per la presenza di tale alligante, gli acciai super rapidi non possono venire impiegati per utensili sottoposti a urti ripetuti, in quanto troppo fragili.\nSostituisce gli acciai temprati, usati in precedenza, ma meno resistenti all'usura.\nDeve la sua elevata durezza, insieme agli acciai rapidi, non solo alla tempra martensitica, ma anche al cosiddetto fenomeno della durezza secondaria conseguente ad una tempra di soluzione."}
{"id": "1296319", "revid": "37401", "url": "https://it.wikipedia.org/wiki?curid=1296319", "title": "Simone Maccabeo", "text": "Fu il terzo, tra i suoi fratelli, a divenire comandante della rivolta maccabea, nel 142 a.C., alla morte di Gionata e il primo a regnare come \"etnarca\", rimanendo sul trono del Regno di Giudea fino al 134 a.C.\nContinu\u00f2 la guerra contro i re di Siria Demetrio II Nicatore e Antioco VII Sidete. Rinnov\u00f2, ugualmente ai suoi due fratelli che l'avevano preceduto, l'alleanza con i Romani. Le vicende della guerra, come quelle di Giuda e di tutti gli altri Maccabei, sono trattati nell'Antico Testamento (I Maccabei e II Maccabei). Inoltre, in particolare delle imprese di Simone parla diffusamente Flavio Giuseppe nel XIII libro delle \"Antichit\u00e0 giudaiche\" nonch\u00e9 nel I libro della \"Guerra giudaica\".\nRimase ucciso per il tradimento di un suo generale, Tolomeo di Gerico, insieme a due dei suoi figli. Gli successe l'unico figlio rimastogli, Giovanni Ircano I."}
{"id": "1296322", "revid": "599013", "url": "https://it.wikipedia.org/wiki?curid=1296322", "title": "Jorge Andr\u00e9s Mart\u00ednez", "text": "Biografia.\nIn patria \u00e8 conosciuto come \"El Malaka\", soprannome affibbiatogli dallo zio Jorge Barrios: \u00e8 una parola greca che significa \"pazzia\" o \"genio\", nell'accezione positiva del termine. \u00c8 appassionato di pallacanestro.\nLa sua carriera, dal momento del passaggio dal Catania alla Juventus, \u00e8 stata condizionata da numerosi infortuni muscolari alle gambe, che ne hanno limitato le presenze con i club e con la Nazionale uruguaiana.\nCarriera.\nClub.\nIn Uruguay.\nLa carriera di Jorge Mart\u00ednez inizia nel Montevideo Wanderers, formazione della capitale uruguaiana, nel 2000. Nella stagione 2000-2001 il club, che milita nel campionato uruguaiano di seconda divisione, vince il campionato e viene promossa nella massima divisione. Il talento del giovane giocatore viene notato da molti osservatori, tuttavia nel 2003 colleziona solamente 7 presenze senza mai segnare.\nIl rilancio avviene nei due anni successivi, che lo portano nel 2005 ad essere ingaggiato dal Club Nacional de Football. Nel Nacional, Mart\u00ednez mostra le proprie qualit\u00e0 anche a livello internazionale giocando la Copa Libertadores e la Copa Sudamericana, ma risulta incostante nelle prestazioni. Con il Nacional vince anche il campionato uruguaiano alla sua prima stagione, la 2005-2006.\nCatania.\nA partire dalla stagione 2007-2008 gioca nel Catania, esordendo in Serie A il 2 settembre 2007 in Catania-Genoa 0-0 subentrando al 57' al posto di Takayuki Morimoto. Ha realizzato il suo primo gol in Serie A il 26 settembre in Catania-Empoli (rete decisiva per la vittoria della sua squadra).\nIl 18 maggio 2008, ultima giornata di campionato, il Catania gioca contro la Roma; in classifica i rossazzurri sono davanti di due punti rispetto al e di tre sull'Empoli, con il quale sono per\u00f2 in deficit negli scontri diretti: le tre squadre lottano in zona retrocessione e solo una delle tre pu\u00f2 salvarsi. Dopo il vantaggio dei romanisti con Vu\u010dini\u0107, all'85' Mart\u00ednez pareggia permettendo alla squadra etnea di superare l'Empoli, che, vincendo con il Livorno, pur essendo a pari punti era al momento virtualmente salvo. Questa rete \u00e8 ancor pi\u00f9 fondamentale perch\u00e9 la partita \u00e8 stata considerata tra le pi\u00f9 importanti tra quelle giocate al \"Massimino\".\nLa stagione successiva \u00e8 un titolare fisso della squadra, giocando alternativamente come prima e come seconda punta; a fine stagione i gol saranno otto. Il 2009-2010 \u00e8 probabilmente l'annata che lo ha visto maggiormente protagonista nel campionato di Serie A e nel Catania: con la nona rete, siglata alla ventottesima giornata contro l'Inter che ha sancito il risultato finale di 3-1 per i rossazzurri, ha superato il suo record assoluto di gol stagionali.\nJuventus e vari prestiti.\nIl 28 giugno 2010 viene acquistato dalla societ\u00e0 torinese per 12 milioni di euro; \u00e8 stata la seconda miglior plusvalenza realizzata della gestione Antonino Pulvirenti, fruttando 10 milioni di euro alla societ\u00e0 etnea.\nL'esperienza si rivela per\u00f2 sfortunata e fallimentare, complici infortuni, scelte tecniche e la difficile stagione dei bianconeri (alla fine settimi e fuori anche dall'Europa League): il giocatore totalizza 20 presenze nella stagione sotto la Mole (14 in campionato, 1 in Coppa Italia e 5 in Europa League). Con l'arrivo di Conte nella stagione successiva sulla panchina bianconera, Mart\u00ednez finisce ai margini della rosa.\nIl 29 agosto 2011 viene ufficializzato il suo passaggio in prestito al . Anche qui trova grandi difficolt\u00e0 e totalizza appena 13 presenze in campionato, in una stagione caratterizzata anche da numerose assenze per infortunio.\nIl 3 settembre 2012 viene ceduto, sempre in prestito, al Cluj, nella massima serie rumena. A fine stagione non disputa nemmeno una partita ufficiale e rientra alla Juventus, ma non viene convocato per il ritiro estivo della squadra torinese.\nIl 2 settembre 2013 viene nuovamente ceduto in prestito, stavolta al Novara, dove gioca soltanto l'ultima mezz'ora della gara di ritorno del playout contro il Varese (2-2).\nIl 14 agosto 2014 passa alla Juventud con la formula del prestito. La Juventus, in seguito, gli prolunga di una stagione il contratto (fino al giugno 2016) dopo la decisione di decurtarsi lo stipendio del 50%, in modo da spalmare l'impatto del suo costo su pi\u00f9 stagioni. A distanza di 5 anni dall'ultimo gol, l'8 marzo 2015 mette a segno il gol partita contro il Cerro.\nIl 30 giugno 2016, dopo 6 anni, scade il contratto che lo lega alla Juventus restando dunque svincolato.\nNazionale.\nConta 18 presenze nella Nazionale maggiore dell'Uruguay e quattro gol. \nPrende parte alla Copa Am\u00e9rica 2004 che la \"Celeste\" chiude al terzo posto.\nStatistiche.\nPresenze e reti nei club.\n\"Statistiche aggiornate al 30 giugno 2016.\""}
{"id": "1296330", "revid": "767487", "url": "https://it.wikipedia.org/wiki?curid=1296330", "title": "Eucromatina", "text": "L'eucromatina \u00e8 una forma leggermente impacchettata di cromatina (DNA, RNA e proteine) che \u00e8 ricca di geni ed \u00e8 spesso, ma non sempre, sotto trascrizione attiva. L'eucromatina comprende la parte pi\u00f9 attiva del genoma all'interno del nucleo della cellula. Il 92% del genoma umano \u00e8 eucromatico.\nStruttura.\nLa struttura dell'eucromatina ricorda un insieme aperto di perline lungo una stringa, in cui le perline rappresentano i nucleosomi. I nucleosomi consistono di otto proteine, chiamate istoni, con circa 147 paia di basi di DNA avvolte intorno a loro; nell'eucromatina, questo involucro \u00e8 libero in modo che il DNA grezzo possa essere pi\u00f9 facilmente accessibile. Ogni istone del nucleo possiede una struttura \"a coda\", che pu\u00f2 variare in diversi modi; si pensa che queste variazioni agiscano come \"interruttori di controllo principali\", che determinano la disposizione complessiva della cromatina. In particolare, si ritiene che la presenza di lisina metilata 4 sulle code istoniche agisca come un marcatore generale.\nAspetto.\nIn generale, l'eucromatina appare sotto forma di bande di colore chiaro quando macchiate con il bandeggio G e osservate al microscopio ottico, al contrario di quanto avviene con l'eterocromatina che si colora cupamente. Questa colorazione pi\u00f9 chiara \u00e8 dovuta alla struttura meno compatta dell'eucromatina. La struttura di base dell'eucromatina \u00e8 una microfibrilla da 10 nm di forma allungata e aperta, come rilevato dalla microscopia elettronica. Nei procarioti, l'eucromatina \u00e8 l'unica forma di cromatina presente; questo indica che la struttura dell'eterocromatina si \u00e8 evoluta pi\u00f9 tardi insieme al nucleo, possibilmente come un meccanismo per gestire l'aumento delle dimensioni e della complessit\u00e0 del genoma.\nFunzione.\nL'eucromatina partecipa alla trascrizione attiva del DNA nei prodotti dell'mRNA. La struttura aperta consente alle proteine regolatrici del gene e ai complessi dell'RNA polimerasi di legarsi alla sequenza del DNA, che pu\u00f2 quindi iniziare il processo di trascrizione. Non tutta l'eucromatina \u00e8 necessariamente trascritta, ma in generale ci\u00f2 che non lo \u00e8, viene trasformato in eterocromatina per proteggere i geni mentre non sono in uso. Esiste quindi un collegamento diretto tra quanto sia attivamente produttiva una cellula e la quantit\u00e0 di eucromatina che pu\u00f2 essere trovata nel suo nucleo. Si ritiene che la cellula utilizzi la trasformazione dall'eucromatina in eterocromatina come metodo per controllare l'espressione e la replicazione genica, poich\u00e9 tali processi agiscono diversamente sulla cromatina densamente compattata, questo fenomeno \u00e8 noto come \"ipotesi di accessibilit\u00e0\". Un esempio di eucromatina costitutiva che \u00e8 sempre attiva \u00e8 rappresentato da geni costitutivi, che codificano per le proteine necessarie per le funzioni di base della sopravvivenza cellulare."}
{"id": "1296334", "revid": "365417", "url": "https://it.wikipedia.org/wiki?curid=1296334", "title": "Emanuela Cortesi", "text": "Biografia.\nDebutta nel 1969, a undici anni, con \"La mia nonnina\", canzone suonata dall'orchestra Castellina-Pasi. Nel 1973, per la Fonit Cetra, incide \"Io ci credo ancora\" (di Giorgio Calabrese, Cristiano Malgioglio e Pinuccio Pirazzoli; sul retro del 45 giri c'\u00e8 \"Non mi sposer\u00f2 mai\" (di Luciano Beretta ed Elide Suligoj). Vince il Festival di Castrocaro con \"La mente torna\"; partecipa alla Mostra Internazionale di Musica leggera di Venezia, vincendo la Gondola d'argento.\nL'anno seguente prende parte al Festival di Sanremo 1974: si aggiudica il primo posto nella sezione giovani e prende parte alla serata finale, dove si classifica al 5\u00ba posto, con il brano \"Il mio volo bianco\" (di Claudio Daiano, Flavio Zanon e Italo Janne). Anche il retro, dal titolo \"Il pretesto\" (di Claudio Celli, Romolo Ferri, Corrado Tringali e Oscar Rocchi), ottiene un buon successo. Nello stesso anno partecipa a Un disco per l'estate con la canzone \"Ci si innamora solo al tempo della scuola\" (di Daniele Pace, Mario Panzeri, Lorenzo Pilat e Corrado Conti). Dopo il promettente avvio si ritira dalle scene per completare gli studi. Si diploma all'Istituto d'arte per il mosaico, poi s'iscrive all'universit\u00e0 presso la facolt\u00e0 di Pedagogia.\nNegli anni 1980 ha ricominciato a cantare. Nel 1985 collabora con Rudy Rotta nel disco \"So di blues\". Vince \"Una voce per l'Europa\" ottenendo una borsa di studio per uno stage negli Stati Uniti nel programma \"Saranno famosi\". \u00c8 il trampolino di lancio per la sua nuova carriera di corista e compositrice. Nel 1989 partecipa, come corista, all'album \"Un amore vale l'altro\" della ricostituita Equipe 84. Nel 1990 ritorna al Festival di Sanremo, sempre come corista. Nel 1995 collabora con la \"Walt Disney Company\" con il brano \"Se tu non ci fossi\" per il film d'animazione Pocahontas duettando con Massimo Di Cataldo. Nel 1997 ha doppiato la voce cantante di Calliope in \"Hercules\". Nel 1999 ha doppiato la voce cantante di Jessie in \"Toy Story 2\".\nAncora come corista ha seguito, nel 2009, Laura Pausini, nel suo tour mondiale.\nNel 2010 \u00e8 stata la corista del tour di Lucio Dalla e Francesco De Gregori \"Work in progress\".\nAl 2020 \u00e8 corista per Andrea Mingardi."}
{"id": "1296336", "revid": "916580", "url": "https://it.wikipedia.org/wiki?curid=1296336", "title": "Mazzancolla", "text": ""}
{"id": "1296342", "revid": "767487", "url": "https://it.wikipedia.org/wiki?curid=1296342", "title": "Antonella Bottazzi", "text": "Biografia.\nScoperta da Gino Paoli, debutta nel 1966 con il 45 giri \"Non parliamone\" (con testo di Giorgio Calabrese), inciso per una delle case discografiche di Alberto Carisch, la MRC, usando il solo nome di battesimo; lo stesso anno pubblica un secondo singolo, per la CBS, firmandosi per\u00f2 con il nome d'arte di Alberta (mentre gli altri dischi degli anni '60 li incider\u00e0 nuovamente come Antonella).\nDel 1967 \u00e8 il suo esordio da cantautrice, scrivendo lei stessa i testi su musiche di Gian Piero Reverberi. Tuttavia le prove discografiche di questo primo periodo passano inosservate. Nel 1968 si iscrive alla Siae anche come compositrice, e viene lanciata da Marcello Marchesi nel programma televisivo \"I Tiribitanti\"; viene poi scelta dal chitarrista Franco Cerri come ospite fissa nel suo programma televisivo \"Quattro chitarre pi\u00f9 una\".\nNel 1970 vince il Premio Regionale \"Cristoforo Colombo\" per la musica leggera insieme ai Ricchi e Poveri, ed ottiene quindi un contratto con la casa discografica Numero Uno. Per l'etichetta di Mogol e Lucio Battisti incide il 45 giri \"Un cantico per frate Francesco\", che le frutta altre apparizioni televisive, tra le altre \"Per un gradino in pi\u00f9\", \"Domenica ore 12\" e \"Chiss\u00e0 chi lo sa\".\nNel 1972 esce il primo album, \"Delicato a te\", per la Spark (distribuita dalla Dischi Ricordi), uno dei primi dischi a tematiche femminili e femministe, con una provocatoria copertina, opera di Gianni Sassi.\nNel 1973 Antonella Bottazzi partecipa a Un disco per l'estate con \"Un sorriso a met\u00e0\", e l'anno successivo al Festival di Sanremo con \"Per una donna donna\", brano che riscuote un certo successo in Svizzera e Germania. Nello stesso 1974 \u00e8 di nuovo a Sanremo, esibendosi (nella serata del 25 luglio) alla prima Rassegna della Canzone d'Autore curata dal Club Tenco.\nAlla fine del decennio si dedica alla composizione di canzoni per bambini (\"Il porchiglio\", \"Mattino di zucchero\", \"La muccalla\"), che verranno raccolte in un LP, \"Canzoni di...\"; dopo un ulteriore 45 giri pubblicato all'inizio degli anni ottanta, si apparta dalle scene musicali, fino alla morte prematura causata da un male incurabile.\nFrancesca Brizzolara, Renato Cravero e il chitarrista Sandro Balmas hanno successivamente allestito uno spettacolo teatrale, \"Animali fantastici in \"Variet\u00e0\"\", basato sulle canzoni per bambini della Bottazzi."}
{"id": "1296346", "revid": "767487", "url": "https://it.wikipedia.org/wiki?curid=1296346", "title": "Rossella (cantante)", "text": "Biografia.\nInizia la carriera giovanissima nel 1966, entrando nel gruppo beat interamente femminile Le Stars, con cui andr\u00e0 in tourn\u00e9e anche all'estero, in Vietnam (il gruppo era stato chiamato per suonare negli spettacoli per i soldati). Le avventure del gruppo sono narrate nel libro \"Ci\u00f2i\u00f2i '68 - In Vietnam con l'orchestrina\", cui ha contribuito la stessa Rossella, e nel documentario \"Arrivederci Saigon\" del 2018.\nNegli anni '70 si d\u00e0 alla carriera solista; firma per l'RCA Italiana e, prodotta da Riccardo Cocciante, partecipa al Festival di Sanremo 1974 con \"Qui\", brano di grossa intensit\u00e0 musicale che la cantante interpreta in maniera corretta. Nonostante ci\u00f2 il brano passa inosservato e non raggiunge la finale. Buoni, comunque, i consensi della critica. Da alcune fonti \u00e8 stato definito come uno dei brani pi\u00f9 belli di quell'annata della manifestazione.\nPochi mesi dopo, \u00e8 in gara a Un disco per l'estate 1974 con la canzone \"Prospettive\", ma anche in questo caso non supera la fase eliminatoria.\nIncide poi altri dischi, usando lo pseudonimo Rossella Valenti.\nNel 2006 interpreta \"Resto sola\" un nuovo brano contenuto nell'album \"La voce della solidariet\u00e0\""}
{"id": "1296348", "revid": "1305772", "url": "https://it.wikipedia.org/wiki?curid=1296348", "title": "Giovanni Ircano", "text": "Giovanni Ircano (\"Yohanan Girhan\"; \"Johannes Hyrcanus\") pu\u00f2 riferirsi a due sovrani del Regno di Giuda:"}
{"id": "1296349", "revid": "767487", "url": "https://it.wikipedia.org/wiki?curid=1296349", "title": "Sonia Gigliola Conti", "text": "Biografia.\nFiglia d'arte , inizia la carriera nei locali da ballo della Romagna come solista del gruppo \"Marco Visita\".\nViene notata da Tonino Ansoldi, che le propone un contratto con la Ri-Fi.\nHa partecipato al Festival di Sanremo 1974 con \"Ricomincerei\".\nNell'anno '74 ha partecipato anche al Festival Internazionale della Canzone di Spalato (Croazia, ex-Yugoslavia) interpretando il brano \"Niente di niente\" (titolo originale croato: \"Sun\u010dane fontane\"). La canzone ha vinto il primo premio accordo alla giuria professionale.\nFra le altre sue incisioni, si pu\u00f2 citare \"Perch\u00e9 non parli stasera\", entrato in classifica in Svizzera, come il successivo \"Parlami d'amore\", versione in italiano di \"Touch Me in the Morning\" di Diana Ross."}
{"id": "1296352", "revid": "125384389", "url": "https://it.wikipedia.org/wiki?curid=1296352", "title": "Harvey Weinstein", "text": "Insieme al fratello Bob ha fondato la Miramax Films, che ha prodotto negli anni molti film indipendenti di successo tra cui \"Pulp Fiction\", \"Clerks - Commessi\", \"Sesso, bugie e videotape\". Weinstein ha vinto un Oscar per aver prodotto \"Shakespeare in Love\" e sette Tony per diverse commedie e musical, come \"Billy Elliot the Musical\", \"The Producers\" e \"Agosto, foto di famiglia\".\nPresidente della Weinstein Company a partire dal 2005, rimase in carica fino al 6 ottobre 2017, quando, in seguito a numerose accuse di molestie sessuali, \u00e8 stato licenziato dal consiglio di amministrazione della sua compagnia ed espulso dalla Academy of Motion Picture Arts and Sciences. \nL'11 marzo 2020, dopo una battaglia legale durata due anni e mezzo, la Corte Suprema dello stato di New York lo ha condannato definitivamente per stupro e violenza sessuale a 23 anni di carcere da scontare nell'istituto penitenziario di Rikers Island.\nBiografia.\nWeinstein \u00e8 nato nel quartiere Flushing di New York, in una famiglia ebraica, da Max, un tagliatore di diamanti, e Miriam. \u00c8 cresciuto col fratello in una casa popolare. Si \u00e8 laureato alla John Bowne High School e alla Universit\u00e0 di Buffalo, e, nel 2000, ha ricevuto una laurea honoris causa in lettere dalla SUNY. Negli anni '70 organizza a Buffalo concerti rock indipendenti con la Harvey &amp; Corky Productions.\nAnni '70: primi lavori e Miramax.\nEntrambi i fratelli Weinstein crescono con una passione per il cinema e nutrono il desiderio di entrare nell'industria cinematografica. Verso la fine degli anni '70, usando i ricavi ottenuti dalla loro attivit\u00e0 di promozione di concerti, i fratelli creano una piccola compagnia di distribuzione di film indipendenti chiamata Miramax, dai nomi dei genitori Miriam e Max. I primi lavori sono principalmente film dedicati al mondo della musica come \"Rockshow\" di Paul McCartney.\nAnni '80: il successo con i film d'essai e gli indipendenti.\nNei primi anni '80, Miramax acquista i diritti di due film britannici di spettacoli benefici filmati per Amnesty International. Collaborando con Martin Lewis, il produttore dei film originali, i fratelli Weinstein montano i due film per crearne uno solo, dedicato al mercato statunitense, intitolato \"The Secret Policeman's Other Ball\", che diventa il primo successo della Miramax. Il denaro ricavato aiuta Amnesty International ad aumentare la sua popolarit\u00e0 negli Stati Uniti.\nI Weinstein accrescono lentamente la loro popolarit\u00e0 durante tutti gli anni '80 con film d'autore che ricevono l'attenzione della critica e un modesto successo commerciale. Nel 1989, il lancio del film di Steven Soderbergh \"Sesso, bugie e videotape\" rende Miramax lo studio indipendente di maggior successo in America.\nAnni '90-'00: ulteriore successo e la cessione a Disney.\nLa Miramax ha continuato ad accrescere il numero di film e registi fino a che, nel 1993, dopo il successo di \"La moglie del soldato\", la Disney offre ai Weinstein 80 milioni di dollari per la propriet\u00e0 di Miramax. I fratelli accettano l'accordo che avrebbe cementato la loro posizione a Hollywood e gli avrebbe garantito la direzione della loro compagnia. L'anno successivo Miramax distribuisce il suo primo blockbuster, \"Pulp Fiction\" di Quentin Tarantino e il film indipendente di successo \"Clerks - Commessi\".\nLa Miramax vince il suo primo Academy Award per il miglior film nel 1997 con la vittoria di \"Il paziente inglese\". Questo d\u00e0 il via a una serie di successi della critica come \"Will Hunting\" e \"Shakespeare in Love\", entrambi vincitori di diversi premi tra cui numerose candidature al premio Oscar.\n2005-2017: la Weinstein Company.\nI fratelli Weinstein lasciano Miramax il 30 settembre 2005 per fondare la loro compagnia di produzione, The Weinstein Company. Nel febbraio 2002, il regista Michael Moore intraprende azioni legali contro i fratelli Weinstein, reclamando 2,7 milioni di dollari per il suo documentario \"Fahrenheit 9/11\" che, a suo dire, gli sono stati negati con \"trucchetti contabili di Hollywood\". Nel febbraio dell'anno successivo, Moore ritira l'accusa dopo un accordo privato con lo stesso Weinstein.\nStile manageriale e controversie.\nPur riconoscendone i meriti per aver aperto il mercato ai film indipendenti, Harvey Weinstein viene spesso accusato per le tecniche usate nella sua attivit\u00e0.\nViene accusato, ad esempio, per i tagli apportati a film asiatici come \"Shaolin Soccer\", \"Hero\" e \"Princess Mononoke\". Si dice che quando Weinstein fu incaricato di curare la distribuzione statunitense di \"Princess Mononoke\", ricevette una lettera da Hayao Miyazaki con una spada samurai. Sulla spada c'era un messaggio: \"Niente tagli\". Miyazaki ha commentato a proposito dell'incidente: \"In realt\u00e0 \u00e8 stato il mio produttore a farlo. Sebbene io sia andato a New York per incontrare quest'uomo, tale Harvey Weinstein, e sono stato aggredito, con tutte quelle richieste per dei tagli. L'ho sconfitto\". Weinstein ha sempre insistito che quei tagli servivano per rendere il film il pi\u00f9 finanziariamente sostenibile. \"Non taglio per divertimento\", ha detto Harvey Weinstein in una intervista. \"Taglio perch\u00e9 quella merda funzioni. In tutta la mia vita ho servito un solo maestro: il film. Amo i film\".\nWeinstein si \u00e8 guadagnato una reputazione per la sua spietatezza e per scatti d'ira.\nAttivismo.\nWeinstein \u00e8 attivo su temi come povert\u00e0, AIDS, diabete giovanile, e sclerosi multipla. Fino a ottobre 2017 ha seduto nel consiglio della Robin Hood Foundation, no-profit che combatte la povert\u00e0, e ha co-presieduto una delle sue feste benefiche annuali. \u00c8 favorevole a un maggiore controllo delle armi e all'assistenza sanitaria negli Stati Uniti.\nWeinstein \u00e8 un sostenitore e finanziatore di lunga data del Partito Democratico e ha sponsorizzato le campagne elettorali di Barack Obama, Hillary Clinton e John Kerry.\nAccuse di molestie sessuali.\nIl 6 ottobre 2017 un'inchiesta del \"The New York Times\" l'ha accusato di molestie sessuali ai danni di alcune attrici di Hollywood, tra le quali Ashley Judd e Rose McGowan. In conseguenza dello scandalo, il 9 ottobre 2017 Weinstein \u00e8 stato licenziato dalla societ\u00e0 che aveva co-fondato. Contro di lui si sono poi aggiunte le denunce per abusi sessuali e stupro di varie attrici. Quando l'attrice Paz de la Huerta lo accusa di un doppio stupro nel suo appartamento a New York nel 2010, la polizia di New York ne ipotizza il possibile arresto. Weinstein ha ingaggiato degli ex-agenti del Mossad israeliano per rintracciare le donne molestate e far pressione su di loro affinch\u00e9 ritirassero le loro accuse contro di lui. Tali denunce comporteranno per Weinstein la sua immediata espulsione dall'Academy of Motion Picture Arts and Sciences e l'avvio dell'iter da parte del presidente francese Emmanuel Macron per ritirargli la Legion d'onore conferitagli dall'ex presidente Nicolas Sarkozy nel 2012. In seguito \u00e8 stato anche accusato di sfruttamento della prostituzione. Vi sono poi state le accuse di una sua assistente. Lo studio fondato da Harvey Weinstein e dal fratello Robert \u00e8 stato poi citato in giudizio dal procuratore dello stato di New York per non aver tutelato i suoi dipendenti dalle molestie sessuali e dalle intimidazioni del produttore cinematografico.\nIl 25 maggio 2018 Harvey Weinstein si \u00e8 presentato al commissariato di Lower Manhattan a New York per consegnarsi alle autorit\u00e0. L'ex produttore \u00e8 in stato di arresto con l'accusa di aver stuprato una donna e aver costretto un'altra a praticargli sesso orale; la cauzione \u00e8 stata fissata a un milione di dollari.\nIl 24 febbraio 2020 viene riconosciuto colpevole di violenza sessuale e stupro e condannato l'11 marzo successivo a 23 anni di carcere. Operato pochi giorni prima di angioplastica, dopo aver lasciato il tribunale viene riportato d'urgenza in ospedale in preda a palpitazioni e pressione alta con un sospetto infarto in corso senza tornare quindi in cella a Rikers Island. Trasferito successivamente nel Walden Correctional Center di Alden vicino a Buffalo, la settimana seguente risulta positivo alla COVID-19 e viene perci\u00f2 isolato nel piccolo penitenziario, per poi guarire completamente dal virus il successivo 1\u00ba aprile. Nel procedimento Weinstein ha risposto degli abusi commessi su due delle molte donne che l\u2019hanno denunciato e cio\u00e8 l\u2019assistente di produzione Miriam Haley e l\u2019attrice Jessica Mann, mentre un secondo processo \u00e8 in corso a Los Angeles.\nVita privata.\nWeinstein si \u00e8 sposato due volte. Nel 1987 ha sposato la sua assistente Eve Chilton, da cui ha divorziato nel 2004. Hanno avuto tre figli: Remy (1995), Emma (1998) e Ruth (2002).\nNel 2007 sposa la stilista e attrice Georgina Chapman. Hanno avuto una figlia, Pearl (2010), e un figlio, Dashiell (2013). La moglie annuncia il divorzio dopo le accuse di molestie."}
{"id": "1296353", "revid": "21079", "url": "https://it.wikipedia.org/wiki?curid=1296353", "title": "Omomorfismo banale", "text": ""}
{"id": "1296355", "revid": "306856", "url": "https://it.wikipedia.org/wiki?curid=1296355", "title": "Mauro Talarico", "text": "Nel 1972 ottiene la maturit\u00e0 classica presso il liceo classico \"Terenzio Mamiani\" di Roma e nel 1978 si diploma all'Accademia di Belle Arti di Via Ripetta.\nDopo aver frequentato la Scuola Internazionale di Comics, ottiene la menzione speciale al concorso per autori esordienti al Festival del Fumetto di Prato\" con la storia \"Contatti Fatali\", pubblica tavole uniche e storie brevi sul mensile \"Crack\" e, poi, sul mensile \"Animal\" entrambi prodotti dalla casa editrice \"ACME\". Realizza strips per \"Atin\u00f9\" inserto settimanale de \"L'Unit\u00e0\", illustrazioni per \"Tiramolla\" e per la rivista settimanale \"TuttiFrutti\", collabora, inoltre, con la casa editrice \"De Agostini\" e con la \"Comic Art\". Per tre anni si occupa della realizzazione delle illustrazioni e del manifesto della campagna del Comune di Roma \"Vivi Roma Sicuro\". Realizza illustrazioni per l'ENI, per i corsi di formazione della Fideuram, per la Tecnedit e per la \"Giunti Lisciani\". Crea per la \"Societ\u00e0 Biblica\" il gioco da tavolo \"Trova la Storia\".\nNel 1992 crea la serie a fumetti \"Cuori Grassi\", pubblicata sul mensile Lupo Alberto, il cui primo episodio risale al maggio dello stesso anno.\nDal 2002 al 2005 realizza per la rivista \"Dimagrire\" della casa editrice \"Riza\" tavole autoconclusive a colori\nAttualmente \u00e8 insegnante di fumettistica alla Scuola Internazionale di Comics a Roma.\nCuori Grassi.\nLa storia Cuori Grassi narra di Rocco Bonetti, sedicenne molto sovrappeso, e della sua altalenante storia d'amore con Marylin, la magica bilancia del suo bagno che \u00e8 in grado di trasformarsi in donna in occasioni puramente casuali. Il motivo ricorrente del fumetto \u00e8 rappresentato dall'imbarazzante grassezza di Rocco, che lo mette spesso in situazioni ridicole e paradossali dalle quali non sempre egli riesce a cavarsela senza danni.\nNell'autunno del 2007 la McK ha pubblicato un libro a fumetti di 144 pagine dal titolo \"Cuori Grassi\", dedicato interamente a Mauro Talarico ed alla sua creazione."}
{"id": "1296363", "revid": "1833487", "url": "https://it.wikipedia.org/wiki?curid=1296363", "title": "Bob Weinstein", "text": "Biografia.\nDi famiglia ebraica, nel 1979 ha fondato con il fratello Harvey Weinstein la societ\u00e0 di distribuzione Miramax Films.\nNel 2005 assieme al fratello ha lasciato la Miramax per fondare la societ\u00e0 di produzione The Weinstein Company.\nNel 2018, a seguito dello scandalo riguardante il fratello Harvey, prese le distanze da lui definendosi \"disgustato\" dal suo comportamento."}
{"id": "1296365", "revid": "21079", "url": "https://it.wikipedia.org/wiki?curid=1296365", "title": "Toro incompressibile", "text": ""}
{"id": "1296372", "revid": "78273", "url": "https://it.wikipedia.org/wiki?curid=1296372", "title": "Mazdeista", "text": ""}
{"id": "1296373", "revid": "122147434", "url": "https://it.wikipedia.org/wiki?curid=1296373", "title": "Cuori grassi", "text": "Cuori grassi \u00e8 una serie a fumetti creata da Mauro Talarico, pubblicata su rivista a fumetti Lupo Alberto dal 1992.\nTrama.\nIl giovane adolescente Rocco Bonetti, ossessionato dalla propria obesit\u00e0, si impegna a raggiungere il giusto peso forma ma cede spesso alle tentazioni. Il fumetto ruota quindi intorno ai tanti leitmotiv dell'essere sovrappeso, dalle diete allo sport, dal confronto con la bilancia alle derisioni dei compagni di scuola, dalle difficolt\u00e0 relative all'abbigliamento ai piccoli handicap legati all'obesit\u00e0 alle inibizioni nel mostrare il proprio fisico.\nHa una bilancia che si trasforma in una bella ragazza di nome Marylin di cui Rocco si innamora, ricambiato, e che cerca di spronarlo a raggiungere i suoi obiettivi.\nStoria editoriale.\nEsordisce sul mensile \"Lupo Alberto\" nel 1992. Gli episodi sono stati ristampati in albi antologici."}
{"id": "1296382", "revid": "729019", "url": "https://it.wikipedia.org/wiki?curid=1296382", "title": "Yakovlev Yak-36", "text": "Lo Yakovlev Yak-36 (in caratteri cirillici \u042f\u043a\u043e\u0432\u043b\u0435\u0432\u0430 \u042f\u043a-36, nome in codice NATO Freehand) fu un cacciabombardiere V/STOL progettato dall'OKB 115 Jakovlev diretto da Aleksandr Sergeevi\u010d Jakovlev e sviluppato in Unione Sovietica nei primi anni sessanta e rimasto allo stadio di prototipo.\nFu il primo cacciabombardiere a decollo verticale sovietico.\nStoria del progetto.\nLe origini del caccia VTOL sovietico rimangono oscure, si sa che nella met\u00e0 degli anni cinquanta i sovietici svilupparono il loro primo getto a decollo verticale noto come \"Turbolet\", controparte del comparabile Rolls-Royce Thrust Measuring Rig \"Flying Bedstead\" britannico.\nCome il British Flying Bedstead, il Turbolet era un prototipo con quattro carrelli con un turbogetto montato verticalmente nel baricentro, nel caso sovietico un Tumanskij RD-9BL, una versione modificata del motore di serie sul MiG-19, con 24,53\u00a0kN (2.500\u00a0kg) di spinta, e quattro piccoli getti sulle ali e sulla fusoliera per mantenere l'equilibrio.\nDiversamente dalla macchina britannica, il Turbolet aveva un abitacolo pressurizzato che assomigliava alla cabina di una gru. Oltre al fatto che il Turbolet comp\u00ec il suo primo volo nel 1956 con Yuri Garnayev ai comandi, non ci sono molti dati a disposizione per questo veicolo o il suo sviluppo nelle prove di volo.\nD'altra parte, questo lavoro aveva una certa relazione con l'interesse sovietico nei \"motori portanti\", che erano piccoli motori a getto che venivano montati verticalmente nella fusoliera per fornire una spinta sollevatrice. Lo OKB Kolesyov, un \"design bureau\" motoristico, svilupp\u00f2 un motore portante, lo RD-36 con 23,05\u00a0kN di spinta, che venne montato su varie macchine, quali MiG-21, MiG-23 e Su-15, in varie combinazioni. Questi esemplari erano studiati per il decollo corto (STOL).\nQueste macchine STOL non erano intese probabilmente come base di sviluppo per una produzione di serie, ma solo come dimostratori per la ricerca nel campo della propulsione verticale. Il primo vero prototipo di un progetto concreto fu, nel 1967, lo Yak-36, Freehand per la NATO.\nDurante gli anni sessanta, la Hawker Siddeley, una compagnia britannica poi divenuta parte della British Aerospace, svilupp\u00f2 un dimostratore VTOL chiamato Hawker Siddeley Kestrel, che port\u00f2 ad un successore, il famoso caccia VTOL Harrier. La Bristol, rilevata dalla Rolls Royce durante la decade, svilupp\u00f2 un motore VTOL chiamato Pegasus appositamente per il Kestrel. I sovietici seguirono lo sviluppo del Kestrel e del Pegasus con grande interesse e nel 1961 questo interesse si concretizz\u00f2 nella richiesta, fatta allo OKB di Yakovlev, di iniziare a progettare un dimostratore VTOL, lo Yak-36 appunto. L'OKB di Tumanskij, invece, si occup\u00f2 della motorizzazione sfornando lo R-27-300, gi\u00e0 in sviluppo per quello che sarebbe diventato il MiG-23. Il motore per lo Yak-36 era nella versione senza postcombustore, lo R-27V-300 (probabilmente la V sta per \u0432\u0435\u0440\u0442\u0438\u043a\u0430\u043b\u044c\u043d\u044b\u0439, verticale) da montare in coppia.\nLo Yak-36 aveva una configurazione in qualche modo similare a quella del Kestrel, con i due motori alloggiati vicino al baricentro dell'aeroplano. Un certo numero di getti verticali per controllare l'assetto, un carrello biciclo retrattile, il carrello anteriore con una sola ruota e quello posteriore con due, tra i motori, e due altri piccoli carrelli alle estremit\u00e0 alari. Ma mentre il Kestrel aveva due grosse prese d'aria ai lati della cabina che alimentavano un singolo motore, il bimotore di Yakovlev aveva le prese d'aria sul naso e non era certo possibile confondere i due aeroplani: se il Kestrel aveva un aspetto inusuale, lo Yak-36 era bizzarro da tutti i punti di vista.\nLe ali erano montate in mezzo alla fusoliera, corte e a freccia, con un diedro accentuato per permettere alle gambe dei carrelli di raggiungere il suolo. La configurazione dei piani di coda era a T, con gli stabilizzatori a freccia. Dopo i primi collaudi vennero aggiunte due pinne ventrali sotto la deriva per aumentare la stabilit\u00e0 in volo. I due motori erano montati ai lati della fusoliera, ognuno forniva una spinta di 51,96\u00a0kN (5.300\u00a0kg) attraverso un ugello, che poteva ruotare idraulicamente, e piccoli ugelli, \"puffer\" in inglese, per l'equilibrio alimentati da un sistema di spillamento dal compressore. L'ugello principale poteva essere ruotato verso il basso per il volo verticale, oppure all'indietro per quello orizzontale.\nI primi voli furono poco efficaci a causa del fatto che con quella configurazione il motore tendeva a ingerire nuovamente i gas di scarico, cos\u00ec un certo numero di paratie vennero montate sotto la fusoliera per tenere lontano lo scarico dalle prese d'aria. I motori montati uno di fianco all'altro implicavano un pericolo: se un motore si spegneva, l'aeroplano si sarebbe immediatamente capovolto. Questo problema port\u00f2 ad un sistema automatico di espulsione del pilota se l'aereo si fosse allontanato da una condotta sicura. Questo sistema per\u00f2 non fu installato sullo Yak-36, ma sui suoi successori.\nErano presenti quattro \"puffer\", getti stabilizzatori. Uno davanti ed uno dietro al baricentro, per il controllo di beccheggio, ed uno per ogni semiala, per il controllo sul rollio. Il getto anteriore fuoriusciva da una lunga sonda a forma di tubo sul naso dell'aereo, che confuse gli osservatori occidentali (che pensarono si trattasse persino di un ariete). Non \u00e8 chiaro come lo Yak-36 potesse controllare l'imbardata e, dato che il Kestrel poteva controllare sia beccheggio che imbardata, si presume che anche lo Yak-36 potesse fare altrettanto.\nFurono costruiti quattro Yak-36, ma solo due furono usati per i collaudi in volo. Il primo volo venne effettuato nel 1963, al guinzaglio, usando un decollo convenzionale il 27 luglio 1964, mentre il primo volo VTOL fu eseguito il 24 marzo 1966. Yuri Garnayev esegu\u00ec i primi collaudi, ma fin\u00ec presto in ospedale per un incidente in elicottero e la maggior parte dei voli, incluso il primo volo VTOL, furono pilotati da Valentin Mukhin.\nLo Yak-36 fu mostrato in pubblico con orgoglio nel 1967, quando la NATO gli assegn\u00f2 il nome in codice Freehand. Nelle dimostrazioni pubbliche trasportava una razziera sotto ogni semiala. Infatti, se lo Yak-36 fu mai progettato per un uso operativo, in realt\u00e0 le sue capacit\u00e0 erano assai marginali. Il Kestrel, si disse all'epoca, poteva portare un pilota con il carico di un pacchetto di sigarette ed abbastanza combustibile per un giretto in citt\u00e0, ma lo Yak-36 faceva poco meglio. I militari sovietici non considerarono mai lo Yak-36 di interesse operativo."}
{"id": "1296391", "revid": "117736110", "url": "https://it.wikipedia.org/wiki?curid=1296391", "title": "The Weinstein Company", "text": "The Weinstein Company \u00e8 stata una casa di distribuzione e produzione cinematografica statunitense fondata dai fratelli Harvey e Bob Weinstein.\nIl 19 marzo 2018 la societ\u00e0 ha fatto richiesta di fallimento a seguito dei numerosi scandali di molestie sessuali che hanno visto coinvolto lo stesso Harvey Weinstein. L'azienda chiude definitivamente i battenti il 16 luglio 2018, giorno in cui venne acquistata dalla Lantern Capital Partner e rinominata Lantern Entertainment."}
{"id": "1296405", "revid": "287204", "url": "https://it.wikipedia.org/wiki?curid=1296405", "title": "Allsvenskan 1938-1939", "text": "L'edizione 1938-39 del campionato di calcio svedese (\"Allsvenskan\") vide la vittoria finale dell'.\nCapocannoniere del torneo furono Yngve Lindegren (\u00d6rgryte IS), Ove Andersson () e Erik Persson (), con 16 reti."}
{"id": "1296407", "revid": "113958", "url": "https://it.wikipedia.org/wiki?curid=1296407", "title": "Allosaurus fragilis", "text": ""}
{"id": "1296414", "revid": "1728", "url": "https://it.wikipedia.org/wiki?curid=1296414", "title": "Varenio", "text": ""}
{"id": "1296416", "revid": "287204", "url": "https://it.wikipedia.org/wiki?curid=1296416", "title": "Allsvenskan 1939-1940", "text": "L'edizione 1939-40 del campionato di calcio svedese (\"Allsvenskan\") vide la vittoria finale dell'.\nCapocannoniere del torneo fu Anders P\u00e5lsson (Helsingborgs IF), con 17 reti."}
{"id": "1296418", "revid": "163662", "url": "https://it.wikipedia.org/wiki?curid=1296418", "title": "Traylor Howard", "text": "Biografia.\nTraylor ha frequentato la \"Lake Highland Preparatory School\" ad Orlando (in Florida). Si \u00e8 laureata alla \"Florida State University\".\nCarriera.\n\u00c8 conosciuta per l'interpretazione del ruolo di Natalie Teeger, l'assistente di Adrian Monk (Tony Shalhoub), nella serie televisiva \"Detective Monk\" (2005-2009), e per aver interpretato dal 1998 al 2001 il ruolo di Sharon Carter in \"Two Guys, a Girl, and a Pizza Place\" (in seguito re-intitolato \"Two Guys and a Girl\"). \u00c8 inoltre apparsa nella brevi sitcom \"Boston Common\" e \"Bram &amp; Alice\" con Alfred Molina, e nel video musicale \"Breakout\" dei Foo Fighters. Si \u00e8 ritirata dalle scene nel 2010.\nVita privata.\nIl 2 febbraio 1991 si \u00e8 sposata con il cestista Cameron Hall, dal quale ha divorziato due anni dopo. Il 26 aprile 2003 si \u00e8 sposata con l'attore Christian Navarro, dal quale ha divorziato. Il 24 novembre 2006 ha dato alla luce il suo primo figlio, Sabu. Nel 2011 si \u00e8 sposata per la terza volta con Jarel Portman; la coppia ha avuto un figlio, Julien, nato nel 2012.\nDoppiatrici italiane.\nNelle versioni in italiano delle opere in cui ha recitato, Traylor Howard \u00e8 stata doppiata da:"}
{"id": "1296419", "revid": "124849834", "url": "https://it.wikipedia.org/wiki?curid=1296419", "title": "Expo 1992 (Genova)", "text": "L'Esposizione internazionale specializzata Genova '92 - Colombo '92 (in francese \"Exposition Internationale sp\u00e9cialis\u00e9e Genoa '92 Colombo '92\"; in inglese \"International Exhibition Genoa '92 Colombo '92\") o pi\u00f9 informalmente Expo 1992, si tenne a Genova (Italia) dal 15 maggio al 15 agosto 1992, col tema \"Cristoforo Colombo - La nave e il mare\".\nL'occasione per l'organizzazione della Expo fu il cinquecentenario della Colonizzazione europea delle Americhe da parte del navigatore genovese Cristoforo Colombo.\nPer via dei temi a cui era dedicata le manifestazioni legate all'esposizione furono anche chiamate Colombiadi.\nNello stesso anno fu organizzata a Siviglia (Spagna) un'altra esposizione che per\u00f2 era organizzata secondo i canoni dell'esposizione universale.\nAlberto Bemporad fu il commissario generale del governo italiano per l'Exp\u00f2, affiancato da Federico Marzinot.\nSito.\nL'Esposizione internazionale di Genova '92 si svolse al Porto Antico e permise l'intero restyling della zona, su disegno dell'architetto Renzo Piano, oltre che di parte del retrostante centro storico.\nIn particolare il sito espositivo venne suddiviso in quattro zone:\nIn occasione della manifestazione venne anche inaugurata la terza stazione della metropolitana cittadina, quella di Principe, posta nelle vicinanze dell'omonima stazione ferroviaria.\nPartecipanti.\nParteciparono all'evento 54 Paesi in forma ufficiale e 3 in forma non ufficiale.\nOspite d'onore fu il governo della Bahamas, nazione in cui sbarc\u00f2 per la prima volta nelle Americhe Cristoforo Colombo, sull'isola di San Salvador (Guanahani) \"12 ottobre 1492\". Nel padiglione bahamiano, allestito dall'architetto Alessandro Ubertazzi, furono esposte le sculture di Sebastian Matta \"obelisco\", Bruno Elisei \"delfino\", in omaggio al grande navigatore genovese..\nLo scandalo sull'affluenza.\nInizialmente venne annunciato che l'Expo aveva attirato circa 1.700.000 visitatori contro i 3.000.000 previsti, ma il conteggio venne successivamente rivisto e nell'autunno 1992 si scopr\u00ec che i visitatori reali erano stati molto inferiori a quanto annunciato in un primo momento, soltanto circa 800.000, e che l'Ente Colombo, che gestiva la manifestazione ed era presieduto dall'allora sindaco di Genova Romano Merlo, aveva incassato solamente 13 miliardi di Lire contro i 45 miliardi previsti. Le false notizie circolate ed il successo della manifestazione inferiore a quanto sperato causarono numerose polemiche, che portarono Merlo a dimettersi da primo cittadino, venendo sostituito dal vicesindaco Claudio Burlando.\nPost Expo.\nLe \"Colombiadi\" e il progetto di Renzo Piano sono state il volano per il recupero totale del Porto antico di Genova. Dopo un periodo di semiabbandono, il lavoro \u00e8 poi continuato negli anni seguenti:\nIn zona \u00e8 stato anche fondato il Museo del mare Galata, diventato anch'esso un'importante attrazione turistica. \u00c8 stata poi recuperata parte della zona portuale a fini abitativi (\"Marina Porto Antico\")."}
{"id": "1296421", "revid": "1543377", "url": "https://it.wikipedia.org/wiki?curid=1296421", "title": "Streamripper", "text": "Streamripper \u00e8 un programma stand-alone o un plugin di Winamp che registra flussi in streaming su internet e li converte in files MP3 o Vorbis. Ha la peculiarit\u00e0 di potere sovrascrivere files. Solitamente si trova correlato al programma Streamtuner\nStreamripper nacque nei primi mesi del 2000 per riuscire a separare le tracce dei flussi in streaming di Shoutcast sfruttando i metadati del protocollo icy che sta alla sua base. Ultimamente tale funzione \u00e8 stata ampliata ed \u00e8 infatti molto pi\u00f9 generica. Il programma sostanzialmente cerca di suddividere il flusso basandosi non solo sui metadati icy, ma anche sui periodi di silenzio.\nStreamripper fa adesso parte della distribuzione standard di FreeBSD, menzionato nel Linux MP3 HOWTO, e pu\u00f2 essere compilato su molte piattaforme, tra le quali Linux, Microsoft Windows, FreeBSD, BeOS and OS/2. Si \u00e8 molto puntato sulla portabilit\u00e0 del software.\nA differenza della condivisione di files tramite p2p, che necessita della conoscenza anticipata di quanto si desidera scaricare, Streamripper registra senza distinzioni o filtri.\nDettagli di funzionamento.\nStreamripper registra flussi in streaming come quelli di Shoutcast ed Icecast. Usa metadati trasmessi insieme al flusso per determinare inizio e fine di ciascuna canzone, e salva le canzoni come mp3 oppure ogg separati o in un'unica maxi traccia. In aggiunta, Streamripper permette di creare un relay per l'ascolto della stazione che stai registrando.\nStreamripper effettua il taglio tra un file ed un altro, quando incontra un attimo silente, ovvero un momento in cui non c'\u00e8 effettivamente alcun suono. Se non lo trova fa quello che pu\u00f2, ovviamente dopo l'invio dei metadati per il cambio di canzone. Questo periodo in cui si cerca il punto di silenzio \u00e8 chiamato \"search window\". Questa finestra, specialmente se ci si trova in casi di crossfading tra i brani, pu\u00f2 essere allungata a piacimento.\nNel caso in cui non si trovi un attimo silente, allora si supponga di avere delle meta informazioni di cambio, al tempo MI.\nSe l'offset XS \u00e8 positivo (XS_offset setta il tempo della search window, e pu\u00f2 essere positivo per tagli in avanti, e negativo per tagli all'indietro) il separatore TS della canzone \u00e8 dopo il tempo MI. Se xs_offset \u00e8 negativo, il viceversa.\nUna volta determinato questo istante TS (che \u00e8 dato da: Metadata + Offset) un \u201cPrepad\u201d e \u201cPostpad\u201d sono impostati, e tutto quello che sta compreso tra Prepad e Postpad sar\u00e0 copiato in entrambe le canzoni.\nLa separazione basata sui silenzi \u00e8 simile alla separazione standard, solo un po' pi\u00f9 complessa. Ancora, supponiamo che al tempo MI ci sia il cambio di canzone con metadati connessi.\nUna finestra di ricerca denominata \u201csearch_win\u201d viene determinata dai campi xs_offset, pre_sw e post_sw. Questa finestra comincia all'istante \"mi + xs_offset - pre_sw\" e termina all'istante \"mi + xs_offset + post_sw\"\nSe c'\u00e8 un momento di silenzio di grandezza \u201csilence_win\u201d insieme alla finestra di ricerca il punto centrale del momento di silenzio \u00e8 selezionato come separatore di traccia. Una volta determinato il punto TS (track separator) i campi prepad e postpad, sono utilizzati per selezionare quali parti verranno copiate in entrambe le canzoni."}
{"id": "1296427", "revid": "47767", "url": "https://it.wikipedia.org/wiki?curid=1296427", "title": "Punta Palacia", "text": ""}
{"id": "1296428", "revid": "47767", "url": "https://it.wikipedia.org/wiki?curid=1296428", "title": "Punta Palac\u00eca", "text": ""}
{"id": "1296431", "revid": "287204", "url": "https://it.wikipedia.org/wiki?curid=1296431", "title": "Allsvenskan 1940-1941", "text": "L'edizione 1940-41 del campionato di calcio svedese (\"Allsvenskan\") vide la vittoria finale dell'Helsingborgs IF.\nCapocannoniere del torneo fu Stig Nystr\u00f6m (IK Brage), con 17 reti."}
{"id": "1296435", "revid": "1573940", "url": "https://it.wikipedia.org/wiki?curid=1296435", "title": "Vespertilionidae", "text": "I Vespertilionidi (Vespertilionidae ) sono una famiglia di Chirotteri che include pipistrelli comunemente noti come \"vespertili\", \"serotini\", \"nottole\" e \"orecchioni\".\nDescrizione.\nDimensioni.\nComprende pipistrelli di dimensioni piccole e medie, con la lunghezza dell'avambraccio tra 26,5 mm di \"Hypsugo musciculus\" e 88 mm di \"Scotophilus nigrita\" e un peso fino a 91\u00a0g. Vi appartiene \"Tylonycteris pachypus\", considerato, con soltanto 5 grammi di peso, uno dei mammiferi pi\u00f9 piccoli al mondo.\nCaratteristiche ossee e dentarie.\nL'omero presenta un trochite molto pi\u00f9 grande del trochine che si estende ben oltre la testa dell'osso e forma un'articolazione molto estesa con la spalla. La cintura scapolare \u00e8 di proporzioni normali, mentre la settima vertebra cervicale \u00e8 libera. Il secondo dito ha il metacarpo sviluppato e una falange ossea. Il terzo dito \u00e8 fornito di tre falangi, l'ultima delle quali \u00e8 ossea alla base e cartilaginea nella parte terminale. La fibula \u00e8 filiforme. Il cranio \u00e8 caratterizzato dalla mancanza della porzione palatale delle ossa pre-mascellari. I denti masticatori hanno la caratteristica disposizione a W delle cuspidi. \nAspetto.\nLa pelliccia \u00e8 folta. Le orecchie sono generalmente separate, talvolta unite alla base da una banda di pelle. Possono essere piccole e arrotondate ma anche raggiungere proporzioni enormi come in alcuni \"Plecotini\". Il trago \u00e8 sempre ben sviluppato e abbastanza semplice nella forma. Il muso \u00e8 caratterizzato dall'assenza di qualsiasi foglia nasale, eccetto alcune forme munite di un'escrescenza carnosa sopra le narici o di strutture ghiandolari sui lati del muso. La coda \u00e8 lunga e sempre completamente inclusa nell'uropatagio, a sua volta molto esteso. Il calcar \u00e8 sempre presente, di dimensioni variabili e spesso rinforzato tramite una carenatura. I piedi sono solitamente normali, eccetto alcune forme del genere \"Myotis\" nelle quali \u00e8 ingrandito, adattamento ad un particolare tipo di dieta, similmente ai pipistrelli della famiglia dei Nottilionidi.\nDistribuzione.\nL'areale di questa famiglia coincide con quello dei Microchirotteri, ovvero cosmopolita, eccetto le regioni polari, circumpolari e alcune isole remote.\nTassonomia.\nAttualmente la famiglia \u00e8 suddivisa in 5 sottofamiglie."}
{"id": "1296437", "revid": "400694", "url": "https://it.wikipedia.org/wiki?curid=1296437", "title": "38 luglio/Raccontala giusta", "text": "38 luglio/Raccontala giusta \u00e8 il primo singolo del gruppo musicale italiano Gli Squallor, pubblicato il 4 ottobre 1971 e successivamente incluso nel loro primo album \"Troia\" del 1973.\nDescrizione.\nIl singolo rappresenta l'esordio assoluto del gruppo degli Squallor, qui ancora nella formazione a cinque che comprendeva anche Elio Gariboldi. Il disco contiene un brano \"nonsense\", retto da una voce narrante che racconta una storia apparentemente priva di senso logico recitata da Alfredo Cerruti, e un pezzo cantato ispirato alla tradizione napoletana, cantato da Tot\u00f2 Savio.\n\"38 luglio\" \u00e8 stato scritto da Daniele Pace e musicato da Giancarlo Bigazzi, Tot\u00f2 Savio e Antonio Virgilio Savona del Quartetto Cetra, e recitato da Alfredo Cerruti. Il brano narra le vicende di \"un elettrotecnico che seppe inventare la pila, non pochi ci riuscirono, ma fu lui che la invent\u00f2\". Il testo fa enorme affidamento al nonsenso, a partire dalla data che d\u00e0 il nome alla canzone (per l'appunto, il 38 luglio), ma al contrario di quella che poi diventer\u00e0 una delle caratteristiche principali degli Squallor, non vengono mai pronunciate parolacce o termini particolarmente volgari. Questo fatto rende \"38 luglio\" una delle poche canzoni degli Squallor ad aver ottenuto dei passaggi radiofonici anche su emittenti nazionali (in particolare, su \"Alto gradimento\" di Gianni Boncompagni e Renzo Arbore). La genesi del brano ha origine nella visione collettiva nel 1969 da parte di quelli che saranno gli Squallor del film diretto da Stanley Donen \"Il mio amico il diavolo\" (\"Bedazzled\", 1967), scritto e interpretato da Peter Cook e Dudley Moore. In particolare \u00e8 la canzone cantanta dal fantomatico gruppo Drimble Wedge and the Vegetation a ispirare Alfredo Cerruti, poich\u00e9 la canzone non era cantata ma recitata con tono distaccato da parte di Peter Cook, e che Cerruti cerca di riproporre in \"38 luglio\".\n\"Raccontala giusta\" \u00e8 stata scritta e musicata da Daniele Pace, Giancarlo Bigazzi, Tot\u00f2 Savio e Mario Panzeri, e cantata da Tot\u00f2 Savio. La canzone racconta le sedicenti gesta amorose del \"gag\u00e0\" Alfredo, a cui si contrappone un coro femminile (guidato da Savio stesso) che mette in discussione le sue vanaglorie da playboy (\u00abRaccontala giusta, Alfredo / Se parli di vino ti credo / L'amore \u00e8 come un fiore di lilla / E chi ce l'ha non te lo da / Le donne son belle, Alfredo / Ma sono chimere per te\u00bb). L'incipit della canzone \u00e8 molto simile a \"With a Little Help from My Friends\" dei Beatles nella versione di Joe Cocker, per poi virare immediatamente sul ritmo tipico da canzone napoletana. Il brano \u00e8 stato poi ri-intitolato \"Raccontala giusta, Alfredo\" quando \u00e8 stato incluso in \"Troia\", album di esordio degli Squallor.\nIl disco \u00e8 stato stampato nel 1971 dalla CGD, con il marchio CBS, in un'unica edizione, in formato 7\", con numero di catalogo CBS 7559, ed \u00e8 stato distribuito da Messaggerie Musicali. Il retro della copertina del disco riproduce l'unica foto esistente del gruppo riunito."}
{"id": "1296443", "revid": "287204", "url": "https://it.wikipedia.org/wiki?curid=1296443", "title": "Allsvenskan 1941-1942", "text": "L'edizione 1941-42 del campionato di calcio svedese (\"Allsvenskan\") vide la vittoria finale dell'IFK G\u00f6teborg.\nCapocannoniere del torneo fu Sven Jacobsson (GAIS G\u00f6teborg), con 20 reti."}
{"id": "1296456", "revid": "287204", "url": "https://it.wikipedia.org/wiki?curid=1296456", "title": "Allsvenskan 1942-1943", "text": "L'edizione 1942-43 del campionato di calcio svedese (\"Allsvenskan\") vide la vittoria finale dell'IFK Norrk\u00f6ping.\nCapocannoniere del torneo fu Gunnar Nordahl (Degerfors IF), con 16 reti."}
{"id": "1296457", "revid": "71594", "url": "https://it.wikipedia.org/wiki?curid=1296457", "title": "Anne Ancelin Sch\u00fctzenberger", "text": ""}
{"id": "1296462", "revid": "121382359", "url": "https://it.wikipedia.org/wiki?curid=1296462", "title": "Episodi di Distretto di Polizia (terza stagione)", "text": "La terza stagione della serie televisiva italiana Distretto di Polizia formata da 26 episodi \u00e8 andata in onda in prima serata su Canale 5, a partire dal 17 settembre al 3 dicembre 2002\nMinuti contati.\nTrama.\nMauro e Roberto (quest'ultimo ormai prossimo a ricevere la carica di Vicecommissario dopo aver superato il test per la promozione) fermano un pregiudicato che, dopo aver rapinato una banca, prende in ostaggio un autobus. La cattura \u00e8 stata resa possibile anche grazie all'aiuto del nuovo commissario, Giulia Corsi, ex agente della narcotici, coinvolta per caso nella rapina e messa sulle tracce del rapinatore.\nMorte in diretta.\nTrama.\nViene ritrovato il cadavere di un videoamatore. Roberto scopre che la vittima abitava nel quartiere in cui Angela \u00e8 morta cadendo dal terrazzo per salvare la vita al professor Monti. Durante una perquisizione della sua abitazione viene rinvenuta una videocassetta: Mauro scopre in essa le immagini dell'incidente di Angela, ma con il consiglio della Corsi non dice niente a Roberto. Cos\u00ec Mauro e Giulia visionano la videocassetta e scoprono che qualcuno era presente sul terrazzo e che ha poi ucciso la psicologa. Mentre tutti stanno festeggiando il trasferimento di Roberto per Bari, Mauro chiama il suo migliore amico chiedendogli di andare a vedere una cosa nell'ufficio della Corsi.\nChi ha ucciso Angela?\nTrama.\nTutti sono riuniti nell'ufficio della Corsi e lei stessa mostra a Roberto la videocassetta trovata a casa della vittima. Cos\u00ec anche Roberto scopre che sua moglie \u00e8 stata spinta da qualcuno e non \u00e8 stato un incidente. Iniziano le indagini sulla morte di Angela partendo dal nastro, unico indizio rimasto. Quest'ultimo viene per\u00f2 danneggiato accidentalmente da Roberto, anche se si riesce a salvare un fotogramma ritraente un anello come unico indizio, non si riesce ad ottenere l'autorizzazione per riaprire il caso. Si tenta quindi di interrogare l'unico testimone dell'incidente, il professor Monti, ma la sorella di quest'ultimo manda via Roberto, il commissario Corsi e Mauro alla clinica dov'\u00e8 ricoverato il professor Monti. Intanto una giornalista, Germana Mori, arriva al X Tuscolano per denunciare un abuso sessuale avvenuto in una tintoria, dove la vittima \u00e8 una donna ucraina. Quest'ultima non vuole parlare per difendere il suo aggressore, nonch\u00e9 il proprietario della tintoria, per non perdere il lavoro, visto che lui l'ha minacciata di buttarla fuori dal negozio. La giornalista non si arrende e vuole giustizia per la ragazza ucraina, ma l'uomo della tintoria invia due suoi uomini ad aggredire Germana, che finisce in ospedale con molte lesioni sul corpo. Mauro Belli va da lei per chiederle informazioni sui suoi aggressori, e da l\u00ec nasce una simpatia tra i due. Alla fine la donna ucraina, piena di coraggio, va al X tuscolano per denunciare il suo aggressore, che viene arrestato.\nGiochi pericolosi.\nTrama.\nGiulia risolve il caso di una madre, sconvolta dal suicidio del figlio tredicenne, mettendo sotto sequestro il proprietario di una sala giochi, sospettato dalla donna di aver abusato del figlio.\nL'incidente.\nTrama.\nMentre Roberto cerca di indagare su Monti interrogando la portinaia del palazzo in cui \u00e8 morta Angela, Giulia, nel tentativo di fermare un rapinatore, spara un colpo che va a centrare un bambino trovatosi l\u00e0 per errore. Ci\u00f2 provoca il commissario una crisi di coscienza, aggravata dal disprezzo della madre del bambino ferito nei confronti di Giulia. Il rapinatore viene intanto individuato da Mauro e Roberto: si tratta di un tossicodipendente in seguito trovato morto per overdose all'interno di un autobus. Alle indagini collabora anche Paolo, poliziotto e fidanzato di Giulia. Quest'ultima sta pensando di lasciare la Polizia.\nSequestro lampo.\nTrama.\nUna ragazza sofferente di una cardiopatia che andrebbe curata con l'assunzione regolare di farmaci viene sequestrata da due rapitori, che vengono rintracciati grazie alla collaborazione di Irene Martini, esperta della scientifica. Viene intanto identificato l'anello indossato dalla persona che ha ucciso Angela: \u00e8 stato disegnato da un pittore noto negli anni sessanta e settanta con il nome di Leone.\nPirati della strada.\nTrama.\nUn vicino di casa di Mauro viene investito da un fuoristrada: grazie alla testimonianza del ragazzo Roberto e Mauro risalgono al colpevole, il proprietario dell'officina dove il fuoristrada era stato riparato. Parmesan scopre che il vero nome di Leone \u00e8 Ernesto Franchi e che risiede in un appartamento che per\u00f2 risulta abbandonato.\nIl coraggio di parlare.\nTrama.\nIl proprietario di un centro di macchine denuncia un truffatore: il truffatore era ex poliziotto intuisce che la polizia \u00e8 alle calcagna e sequestra la figlia del commerciante e viene arrestato. Paolo ha una sfuriata di gelosia quando scopre che Giulia \u00e8 a cena con Altieri senza avergli detto niente; Paolo aggredisce Altieri e litiga con Giulia, e viene poi portato via a forza da Roberto e Mauro.\nA me gli occhi.\nTrama.\nMentre al X Tuscolano circolano pettegolezzi sulla litigata tra Giulia e Paolo, Roberto indaga su alcuni scippi attuati grazie alla tecnica degli occhi addormentati. Parmesan scopre che Leone si era iscritto ad un centro di recupero dell'alcoolismo, frequentato anche da Carla Monti sotto falsa identit\u00e0. \nDelitto imperfetto.\nTrama.\nUna donna viene trovata uccisa: i sospetti ricadono inizialmente sull'amante, per poi concentrarsi sul marito. Carla Monti individua Leone frequentando il centro di recupero dell'alcoolismo, riuscendo ad ucciderlo un attimo prima che Giulia arrivi.\nDi padre in figlio.\nTrama.\nAll'interno di un supermercato avviene un attentato mediante ordigno artigianale: le indagini si concentrano su Murialti, un ex dipendente del supermercato, che si autoaccusa per guadagnare la stima del figlio, vero colpevole dell'attentato. Giulia litiga furiosamente con la sorella Sabina dopo che lei aveva provocato un incendio a scuola gettando una canna nel cestino della carta e venendo sospesa per otto giorni.\nLegami mortali.\nTrama.\nUn critico d'arte viene crivellato da cinque colpi di arma da fuoco, rimanendo paralizzato: i sospetti si concentrano sulla sorella, il cui alibi di ferro viene smascherato grazie ad uno stratagemma di Roberto, che mette in circolo la voce che l'uomo pu\u00f2 comunicare attraverso lo sguardo. Tiberio viene scippato da un uomo in motorino: nell'inseguirlo ha un infarto. Le indagini condotte da Mauro portano al proprietario del motorino, un anziano signore lasciato libero quando si viene a sapere che Tiberio \u00e8 fuori pericolo.\nInsolito addio.\nTrama.\nUn uomo denuncia la scomparsa della madre, incolpandone i domestici filippini: interrogati, i due destinatari dell'eredit\u00e0 assieme all'uomo sostengono che la donna \u00e8 in vacanza, ma il cadavere viene ritrovato nel lago. La donna era morta per cause naturali ed era stata sepolta nel lago dai suoi domestici, secondo una loro usanza religiosa, i quali tentano di fuggire temendo di essere colpevoli. Carla Monti invia un pacco bomba al commissariato.\nPericolo di morte.\nTrama.\nUn bambino, figlio di genitori separati, viene rapito dalla madre che, per motivi di affidamento, non acconsente ad un intervento a cui il piccolo deve sottoporsi. La madre, accortasi del rischio, tenta di portare il bambino ad una clinica che effettua operazioni senza il bisogno di trasfusioni di sangue, ma i medici non lo accettano perch\u00e9 il bambino necessitava di un trattamento iniziale prima dell'intervento. Rintracciata in tempo, la donna viene convinta a lasciare che il figlio sia operato. Giulia scarta il pacchetto inviato da Carla Monti e la bomba esplode: Paolo Libero si ferisce gravemente per salvarla in tempo.\nColpiti al cuore.\nTrama.\nL'ufficio del commissario del X Tuscolano viene distrutto da un pacco bomba inviato proprio a Giulia. Tutti sono sotto shock per l'accaduto e immediatamente ci si mobilita per cercare il colpevole. Nel frattempo arriva il commissario Giovanna Scalise (Isabella Ferrari), ex commissario al X Tuscolano prima di Giulia Corsi per portare conforto ai suoi ex uomini.\nQuattro bravi ragazzi.\nTrama.\nLuca e Valeria si occupano di un caso di effrazioni avvenute senza segni di scasso all'interno di case di famiglie agiate. Colpevole \u00e8 un gruppo di ragazzi, figli dei proprietari delle case: vengono denunciati da una ragazza, dopo che uno dei membri della banda aveva tentato di tirarsene fuori. Paolo viene dimesso dall'ospedale.\nDoppio inganno.\nTrama.\nRoberto e Mauro indagano sul caso di un barbone ustionato: i sospetti ricadono sul caso di una panetteria colpita da un incendio doloso, provocato dal barbone stesso per aiutare il proprietario a riscuotere il premio dell'assicurazione. La scuola di Sabina viene intanto occupata: a causa di un furto nella stanza della preside la scuola viene sgomberata a forza dalla polizia.\nGli occhi del testimone.\nTrama.\nIl commissariato indaga sul caso di una persona trovata in un parco senza memoria: si viene a scoprire che si trattava di uno scambio di persona architettato da una donna per eliminare il marito violento. Viene intanto trovata, in un quadro di Leone, la prova che incastra definitivamente Carla Monti: la donna, rintracciata nella clinica, tenta di portarsi via il fratello, fugge un attimo prima che gli agenti possano catturarla.\nLa morte di Angela.\nTrama.\nIl commissariato ottiene l'autorizzazione a parte del procuratore Altieri di interrogare il professor Monti, ritenuto a conoscenza del motivo per cui sua sorella ha ucciso Angela: dopo un tentativo fallito, il professore convinto da Roberto che fa leva sul fatto che anch'egli aveva perso la moglie in un incidente racconta di come, in seguito ad una separazione in tenera et\u00e0, la sorella abbia sviluppato un attaccamento morboso nei confronti del fratello che l'ha portata ad uccidere tutte quelle persone che secondo lei avrebbero potuto separarli, tra cui la moglie e Angela. \nL'ostaggio.\nTrama.\nUna bambina viene sequestrata nella sua villa assieme alla donna di servizio da due rapinatori: grazie all'intervento di Roberto e ad uno stratagemma della bambina i rapinatori vengono arrestati. Intanto Sabina si presenta al commissariato sotto l'effetto di droghe e ha un collasso: tale episodio incriner\u00e0 il rapporto tra Paolo e Giulia.\nNarcotraffico: Parte I e II.\nTrama.\nGiulia continua a indagare su Carla Monti. Intanto gli agenti del commissariato dopo l'incontro con un buttafuori-spacciatore collaborano con la Guardia di Finanza alla cattura di alcuni pericolosi trafficanti di droga sudamericani. Gli agenti del X Tuscolano e i finanzieri riescono a fermare i trafficanti di droga. Intanto Carla Monti, con uno stratagemma, riesce a portar via il fratello.\nRicatto sul set.\nTrama.\nLa protagonista di una fiction poliziesca girata al X Tuscolano viene segregata da un membro del cast tecnico, gi\u00e0 denunciato pi\u00f9 volte per molestie: gli agenti, dopo alcune indagini, riescono a fermare il maniaco. Mauro riceve una proposta di matrimonio da Germana Mori, una giornalista che l'aveva aiutato per un'indagine sull'aggressione ad una donna ucraina.\nOmicidio bianco.\nTrama.\nIl X Tuscolano indaga sul caso di un operaio rumeno scomparso. Nel frattempo viene rintracciato il luogo in cui Carla Monti \u00e8 fuggita con il fratello: giunti sul posto Giulia viene catturata dalla donna che cerca di ucciderla. Il professor Monti salva il commissario ma viene ucciso dalla sorella.\nSogni d'oro.\nTrama.\nMentre Carla Monti prepara, chiusa in una stanza d'albergo sotto falsa identit\u00e0, il piano per vendicarsi di Giulia, il X Tuscolano indaga su di un caso riguardante delle persone anziane narcotizzate e derubate da una banda che usa come informatrice l'infermiera del medico che ha in cura le vittime.\nFino all'ultimo respiro.\nTrama.\nCarla Monti mette in atto la sua vendetta rapendo Sabina e chiudendola in un casolare assieme alla sorella Giulia, legata ad un ordigno esplosivo: grazie ad alcune segnalazioni gli agenti del X Tuscolano riescono a rintracciare Carla Monti che verr\u00e0 arrestata da Mauro e Roberto. Sabina viene salvata da Paolo che disinnesca la bomba. Giulia chiede a Paolo di sposarla. Mauro, giunto all'ultimo minuto in chiesa, sposa Germana."}
{"id": "1296464", "revid": "986213", "url": "https://it.wikipedia.org/wiki?curid=1296464", "title": "Ferdinando Kettler", "text": "Biografia.\nFerdinando Kettler era il figlio di Giacomo Kettler e fratello minore di Federico II Casimiro, nonch\u00e9 zio di Federico III Guglielmo, marito a sua volta di Anna I di Russia, la quale aveva ottenuto il Ducato di Curlandia alla di lui morte. Dal 1658 al 1660 fu, assieme alla sua famiglia, trattenuto in ostaggio dagli svedesi, prima a Riga e in seguito ad Ivangorod.\nNel 1682, dopo la morte di suo padre, il ducato pass\u00f2 al suo fratello maggiore Federico Casimiro e Ferdinando si arruol\u00f2 nell'esercito polacco, dove milit\u00f2 per molti anni e nei cui ranghi raggiunse i gradi di tenente generale, partecipando a innumerevoli battaglie contro gli ottomani. Dopo che anche il fratello mor\u00ec, nel 1698 Ferdinando torn\u00f2 in Curlandia e divenne, unitamente alla duchessa vedova, tutore del minore Federico Guglielmo, suo nipote, nel nome del quale govern\u00f2 come co-reggente.\nNel 1700, quando inizi\u00f2 la Grande guerra del Nord, Ferdinando fu coinvolto in vari combattimenti presso Riga. Dopo essere stato sconfitto nella battaglia della Duna fu costretto a rifugiarsi a Danzica. Curlandia e Semigallia vennero occupate dagli svedesi, che si servirono del Consiglio del ducato (\"landtag\") per controllare il paese. Il Consiglio, su pressione straniera, ben presto sollev\u00f2 Ferdinando dai suoi compiti di co-reggente; pi\u00f9 tardi, e nonostante gli svedesi avessero lasciato il paese, avrebbe anche rifiutato di riconoscerlo duca.\nInfatti, quando il nipote Federico Guglielmo mor\u00ec, poco dopo aver sposato Anna di Russia, Ferdinando si proclam\u00f2 duca dall'esilio, ma esit\u00f2 a tornare il Curlandia dopo aver appreso l'opposizione del Consiglio. Da quel momento e per molti anni, il ducato fu quindi governato dalla nuova duchessa vedova, con il sostegno del Consiglio, i cui maggiorenti (nel 1725) nominarono Maurizio di Sassonia erede al trono e furono persino sul punto di eleggerlo nuovo duca; quest'ultimo, per\u00f2, dovette rinunciare e lasciare la Curlandia, sia per il suo rifiuto a sposare Anna, sia per le frizioni avute con l'amministrazione imperiale russa.\nQuando Anna venne chiamata a succedere al trono di Russia, il Ducato di Curlandia, con l'assenso del Consiglio Ducale ed il beneplacito della neo-zarina, torn\u00f2 quindi a Ferdinando, che lo govern\u00f2 da Danzica e ne mantenne il dominio sino alla morte. Ferdinando, appena diventato duca (ormai settantacinquenne), spos\u00f2 la Duchessa Giovanna Maddalena di Sassonia-Weissenfels, dalla quale per\u00f2 non ebbe eredi.\nAppena un mese dopo la sua scomparsa, nel 1737, il Consiglio affid\u00f2 il ducato, su suggerimento della Zarina, al di lei amante, Ernesto Giovanni Biron."}
{"id": "1296469", "revid": "287204", "url": "https://it.wikipedia.org/wiki?curid=1296469", "title": "Allsvenskan 1943-1944", "text": "L'edizione 1943-44 del campionato di calcio svedese (\"Allsvenskan\") vide la vittoria finale del .\nCapocannoniere del torneo fu Leif Larsson (IFK G\u00f6teborg), con 19 reti."}
{"id": "1296475", "revid": "287204", "url": "https://it.wikipedia.org/wiki?curid=1296475", "title": "Allsvenskan 1944-1945", "text": "L'edizione 1944-45 del campionato di calcio svedese (\"Allsvenskan\") vide la vittoria finale dell'IFK Norrk\u00f6ping.\nCapocannoniere del torneo fu Gunnar Nordahl (IFK Norrk\u00f6ping), con 27 reti."}
{"id": "1296480", "revid": "119725780", "url": "https://it.wikipedia.org/wiki?curid=1296480", "title": "Episodi di Distretto di Polizia (quarta stagione)", "text": "La quarta stagione della serie televisiva italiana Distretto di Polizia, formata da 24 episodi, \u00e8 andata in onda in prima serata su Canale 5, a partire dal 21 settembre al 2 dicembre 2003.\nL'ostaggio.\nTrama.\nRoberto e Mauro sono riuniti davanti al municipio dove finalmente si sta per celebrare il matrimonio di Giulia e Paolo. Intanto al X Tuscolano c'\u00e8 molto fermento per un'urgente operazione antidroga coordinata da un certo Valerio, che faceva la scorta al pap\u00e0 di Giulia e Sabina, ucciso 11 anni prima (cio\u00e8 nel 1992) con la moglie in circostanze misteriose. Le rivelazioni dell'uomo sono sconvolgenti. In quest'occasione vi sar\u00e0 uno scontro a fuoco con il ferimento di Mauro e Ardenzi verr\u00e0 preso in ostaggio. Mauro per\u00f2 una volta in ospedale, venuto a sapere del rapimento di Roberto, decider\u00e0 di dimettersi dall'ospedale per aiutare gli altri alla ricerca di Ardenzi, e arriver\u00e0 in tempo per la cattura dello spacciatore. Valerio riveler\u00e0 a Paolo alcune verit\u00e0 sulla morte del padre di Giulia, sostenendo la tesi della presenza di una talpa nella scorta.\nLa trattativa.\nTrama.\nGiulia sta ancora cercando di fare chiarezza sull'omicidio di suo padre. Intanto a Roberto, Mauro e Luca si presenta una situazione particolarmente delicata da risolvere: Mario, un uomo appena sfrattato, ha reagito alle forze dell'ordine sparando dall'appartamento in cui si \u00e8 barricato, quindi ha aperto la bombola del gas e ha preso come ostaggio una bambina. Valerio tenta di risolvere la situazione ma durante la colluttazione la bombola del gas esplode distruggendo l'appartamento. Valerio e Mario rimasti feriti nell'esplosione vengono portati all'ospedale in gravi condizioni.\nLa rapina.\nTrama.\nArdenzi e Belli stanno cercando di rintracciare un rapinatore, mentre Ingargiola, Vittoria e Parmesan ricevano una serie di denunce da parte di uomini che dichiarano di essere stati derubati sotto un preciso cavalcavia, tutti in circostanze diverse. Intanto Giulia riceve importanti rivelazioni sull'omicidio di suo padre. In seguito all'esplosione avvenuta in un appartamento nell'episodio precedente, Valerio muore. Fortunatamente per\u00f2 prima di morire fa a Giulia il nome di Luigi Greco, componente della scorta del padre.\nPaura sulla strada.\nTrama.\nMauro e Roberto sono questa volta impegnati in un disperato inseguimento: una donna, dopo aver tentato di uccidere il marito, ha rapito la figlia di 8 anni, e in uno stato di delirio perch\u00e9 sotto psicofarmaci, l'ha coinvolta in una folle corsa in auto per raggiungere l'amante del marito, ritenuta responsabile della fine del proprio matrimonio. Parmesan scopre che la sua carta di credito \u00e8 stata clonata. Ingargiola, Vittoria e Ugo riusciranno a scoprire il responsabile della truffa: un ragazzo che lavora in un ristorante dove si recava Parmesan. Giulia riceve una misteriosa busta, contenente fotografie del padre con dei bambini.\nIl dubbio.\nTrama.\nGiulia scopre che le foto che ritraggono il padre con dei bambini non sono fotomontaggi, ma sono foto autentiche. Questo la destabilizzer\u00e0 tanto da voler chiedere l'aspettativa. Intanto al X Tuscolano arriva Mara, una donna incinta che ha subito una violenza sessuale. Tutti i sospetti sembrano cadere sul suo vecchio spacciatore di droga, che tuttavia ha un alibi di ferro, fornitogli dalla sua ragazza. Quest'ultima per\u00f2 poi ritratter\u00e0 sostenendo di aver mentito, e porter\u00e0 prove contro il suo ex fidanzato. Nel frattempo Mara \u00e8 scappata dall'ospedale, ha preso la pistola del marito e vuole uccidere il suo ex- fidanzato, ma gli uomini del X Tuscolano arriveranno in tempo. Intanto Paolo ha fatto analizzare nuovamente le foto del giudice Corsi, scoprendo che in realt\u00e0 sono contraffatte e che l'idea delle foto \u00e8 di Greco, il quale promette di fare di meglio, facendo il nome di Sabina. Giulia rientrando in casa, per dare alla sorella la notizia che le foto sono in realt\u00e0 contraffatte, non la trova.\nFollia omicida.\nTrama.\nGiulia chiede ai suoi collaboratori di risolvere il caso riguardante suo padre. Paolo e Luca individuano un sospetto. Il X Tuscolano inizia ad avere sospetti su Greco, l'ideatore dei foto-montaggi. Quest'ultimo, invitato da Ira Droscorcic, metter\u00e0 un ordigno sotto l'auto della Corsi. Mentre Mauro e Roberto si confrontano con i reciproci problemi riguardanti le loro vite private, un barbone viene trovato assassinato in un parco e i due agenti iniziano subito le ricerche sul colpevole. Nonostante i sospetti inizialmente ricadono su un altro barbone, Mauro e Roberto riusciranno a scoprire il vero colpevole: un giovane meccanico.\nKickboxing.\nTrama.\nUn amico di Mauro viene picchiato. Paolo decide di infiltrarsi nella palestra in cui si allenava la vittima, per potersi indagare sul giro delle lotte clandestine. Viene scoperto e smascherato all'inizio dell'incontro. Gli agenti intervengono e arrestano i criminali. Greco intanto \u00e8 sempre pi\u00f9 deciso ad eliminare Giulia. A causa di un ordigno piazzato sotto la macchina della Corsi, la vettura perde il controllo e si schianta a tutta velocit\u00e0 contro un lampione.\nLegge criminale.\nTrama.\nGiulia esce illesa dall'incidente, a parte qualche contusione, ma Greco \u00e8 intenzionato ad ucciderla anche all'interno dell'ospedale. Grazie all'intervento di Paolo e degli uomini del distretto, la Corsi si salva ancora una volta. L'ex capo scorta del giudice Corsi, visti i cattivi esiti dell'operazione ed i rischi che ha corso, va a casa del suo capo minacciando l'uscita dal clan ed intima la liquidazione del suo denaro. Nel frattempo, in un night club, un uomo viene cacciato per ubriachezza molesta. Accorre una volante della polizia, che per\u00f2 invece di portarlo in commissariato si ferma in un luogo appartato e il poliziotto che \u00e8 al suo interno inizia a pestarlo ferocemente usando il manganello. Si scopre che quell'agente altri non \u00e8 che un meccanico chiamato Pietro Aprile, che si spaccia per poliziotto usando la divisa del padre, appartenente alle unit\u00e0 cinofile, rimasto ferito durante l'adempimento del dovere. Inoltre, la volante che usa \u00e8 una volante di servizio in quanto la sua officina \u00e8 convenzionata con la Polizia. Saranno Luca e Roberto ad intercettarlo, scoprendo che non solo che il giovane Pietro sognava da sempre di seguire le orme del padre facendo il poliziotto, ma quest'ultimo credeva che lo avessero ammesso in Polizia mentre non lo era stato affatto in quanto \"in possesso di una personalit\u00e0 instabile\". Luca e Roberto lo aspettano nel garage dove lavora, mentre Aprile porta l'ultimo \"arrestato\": un uomo che aveva tentato di accoltellare la moglie. Vistosi scoperto, Pietro lascia perdere la sua vittima e, prendendo la pistola d'ordinanza del padre, tenta di spararsi un colpo alla tempia, ma viene fermato da Luca.\nCorsa contro il tempo.\nTrama.\nUna donna, esasperata dalla lentezza delle indagini sull'assassinio del fratello, sequestra il padre (colpevole dell'omicidio dell'uomo) ed alcuni membri del X Tuscolano. Gli agenti del commissariato riescono a trovare una prova per poter incastrare Luigi Greco che sta preparando le valigie soddisfatto del denaro liquidatogli dal suo clan. Gli uomini del X si recano a casa dell'uomo trovandolo impiccato.\nPaura all'asilo.\nTrama.\nAl X Tuscolano arriva la notizia choc di un minore che si trova in coma per aver accidentalmente ingerito della cocaina. Mauro si reca subito in ospedale e scopre, con grande sorpresa, che l'incriminato \u00e8 Roberto e la vittima \u00e8 sua figlia Mauretta. Mauro conduce la polizia a casa di Roberto e l\u00ec dei poliziotti dell'antidroga trovano della cocaina e quindi tolgono a Roberto l'affidamento di Mauretta e gli impediscono di vederla. Mauro decide di infiltrarsi come maestro all'asilo che frequenta Mauretta per scoprire il vero colpevole. Grazie alle sue indagini i veri colpevoli vengono arrestati e Mauretta torna dal padre. Intanto Ingargiola raccoglie la denuncia di una donna che \u00e8 stata derubata e scopre che \u00e8 il suo primo amore. Paolo viene sospeso dal servizio perch\u00e9 ha fatto indagini non autorizzate su Greco.\nAcque assassine.\nTrama.\nGli agenti del Distretto lavorano attorno al caso del ritrovamento di un cadavere in riva al Tevere e scoprono che la vittima \u00e8 un fotografo che stava facendo delle indagini sull'inquinamento doloso del fiume. Nel frattempo al commissariato arrivano delle persone che si sono salvate da un incendio scoppiato in un supermercato del quartiere e cercano la persona che ha permesso loro di fuggire; potrebbe trattarsi di qualcuno che lavora al Decimo. Giulia prosegue le ricerche sul caso del padre ed esamina alcuni CD trovati a casa di Greco grazie a Daniele, amico di Sabina, ma vi sono contenute fotografie di bambini. Le indagini portano cos\u00ec a svelare il coinvolgimento di un clan di pedofili.\nA tutta velocit\u00e0.\nTrama.\nMauro e Roberto indagano sulla morte di un giovane che \u00e8 stato investito da un'auto lanciata a folle velocit\u00e0 e scoprono che questi era coinvolto in un giro di corse clandestine. Intanto il padre di Mauro \u00e8 rimasto vittima di una truffa finanziaria e perde ventimila euro di cui la met\u00e0 sono di Mauro. Giulia intanto convoca il professor Pietro De Santis per le foto che ha esaminato sul computer. La sera dello stesso giorno, al municipio, la attende Paolo per celebrare finalmente la promessa di matrimonio.\nNessuna piet\u00e0.\nTrama.\nUn'anziana donna e il suo convivente vengono trucidati dall'ex marito di quest'ultima. L'uomo sar\u00e0 arrestato grazie anche alla collaborazione della figlia, scappata di casa poco prima dell'omicidio. Paolo intanto visiona le foto trovate in casa di Greco e riesce a trovare il luogo dove i bambini vengono sequestrati dall'organizzazione. Paolo si reca sul posto ma ad attenderlo c'\u00e8 lo stesso killer che aveva ucciso Greco.\nScomparso.\nTrama.\nAl X Tuscolano si festeggia l'arrivo di un nuovo agente, Corrado, presunto figlio di Ingargiola. L'esordio in Polizia del giovane non sar\u00e0 molto semplice. Intanto Giulia preoccupata per la scomparsa di Paolo, allerta Roberto e Mauro.\nAddio al celibato.\nTrama.\nMentre prosegue la ricerca disperata di Paolo un nuovo caso coinvolge Luca e Corrado: una ragazza \u00e8 stata infatti ritrovata priva di vita dopo avere festeggiato la sera prima l'addio al celibato. Vittoria e Ingargiola sono occupati con un caso di ricatto.\nNel frattempo Giulia, Roberto e Mauro trovano il cadavere di Paolo in mezzo ai rifiuti.\nL'ultimo saluto.\nTrama.\nGiulia informa la sorella di quanto accaduto a Paolo e, senza darsi pace, cerca di trovare una spiegazione. Mauro indaga con Luca e Corrado su un sedicenne trovato morto nel cortile della sua scuola. La commissione disciplinare reintegra Paolo. Vengono svolti i funerali di quest'ultimo. Intanto Sabina rivela a Giulia di aspettare un bambino.\nChat line.\nTrama.\nA casa di Mauro e Germana entrano i ladri che rubano la videocamera con le riprese del matrimonio di Giulia e Paolo. Mauro cerca a tutti i costi di recuperarla. Luca e Corrado intanto indagano sull'omicidio di una ragazza, amante della chat, trovata morta a casa sua davanti al PC. Mentre Giulia aspetta i risultati dell'autopsia su Paolo, Roberto riceve una lettera da Francesca.\nSotto tiro.\nTrama.\nGli agenti del X Tuscolano tentano di catturare un pericoloso cecchino. Giulia \u00e8 determinata a proseguire le indagini sulla morte dei genitori e di Paolo.\nI conti col passato.\nTrama.\nUn malavitoso uccide un uomo nella roulotte e il X Tuscolano inizia ad indagare. Giulia intanto rintraccia il covo di Ira Droscorcic ma il ragazzo \u00e8 sparito insieme al suo materiale.\nDue di noi.\nTrama.\nUn clandestino viene trovato in fin di vita ferito alla mano con un'ascia. Giulia continua a indagare su Ira.\nAlleluia.\nTrama.\nMauro e Roberto si trovano in un convento per sorvegliare un quadro di alto valore, che viene comunque rubato durante la notte, nonostante il loro turno di guardia. Giulia \u00e8 sulle tracce di Ira, scopre che il giovane utilizza nomi derivanti dall'anagramma di \"Riccardo Corsi\", il nome di suo padre.\nLotta contro il tempo.\nTrama.\nUn poliziotto, esasperato dal problema del figlio bisognoso di un trapianto al cuore, sequestra l'ispettore Belli e un'infermiera. Giulia intanto riesce a catturare Ira, l'assassino di Paolo e di Greco.\nFaccia a faccia.\nTrama.\nIl procuratore Altieri sottopone Ira a un interrogatorio al X Tuscolano. Il ragazzo non vuole rivelare chi lo ha destinato a tale vita ma confessa di essere responsabile dell'omicidio di Paolo. Luca e Corrado indagano sul caso di un macellaio costretto a pagare dei malviventi e a vendere carne non controllata.\nSotto ricatto.\nTrama.\nMauretta e Francesca vengono rapite da un membro del \"clan dei pedofili\" e chiedono a Roberto di sequestrare Ira. Intanto Luca e Corrado si occupano dello smarrimento di una donna.\nL'ultima sfida.\nTrama.\nRoberto ha rapito Ira sotto gli occhi di tutto il X Tuscolano. Telefonicamente gli viene detto dove recarsi e che deve recuperare un taccuino. Nel contempo al Commissariato vengono trovate decine di microfoni microspia installati, grazie ai quali i criminali riuscivano sempre a sapere dove e come si sarebbero mossi gli agenti del X Tuscolano. Dopo una fitta ricerca gli agenti riusciranno a scoprire il luogo in cui \u00e8 stato ordinato a Roberto di recarsi per lasciare libero Ira e liberare Francesca, e con il suo aiuto, riescono ad arrivare al casale in cui \u00e8 ancora sotto sequestro Mauretta. Ira viene assassinato dal suo padrone. Nel frattempo Giulia, insieme ad Altieri, cerca di trovare un modo per decifrare un codice che potrebbe rivelare il nome del capo del clan. Giulia riesce a scoprire il mandante, che si rivela essere il professor De Santis, che verr\u00e0 ferito e arrestato dal commissario Corsi. Sabina decide di dare il nome di Paolo al suo nascituro. Al X Tuscolano si presentano altri agenti dalla Procura per portare via Roberto, in quanto ritenuto responsabile della morte di Ira, ma qui troveranno l'unit\u00e0 del X che non intende lasciar portare via l'ispettore."}
{"id": "1296482", "revid": "46931", "url": "https://it.wikipedia.org/wiki?curid=1296482", "title": "Territorio Esequibo", "text": ""}
{"id": "1296488", "revid": "71594", "url": "https://it.wikipedia.org/wiki?curid=1296488", "title": "Samuel Calmin Kohs", "text": ""}
{"id": "1296491", "revid": "46931", "url": "https://it.wikipedia.org/wiki?curid=1296491", "title": "Zona en Reclamaci\u00f3n", "text": ""}
{"id": "1296492", "revid": "71594", "url": "https://it.wikipedia.org/wiki?curid=1296492", "title": "Burrhus Frederic Skinner", "text": ""}
{"id": "1296493", "revid": "178920", "url": "https://it.wikipedia.org/wiki?curid=1296493", "title": "PK-Pikappa", "text": ""}
{"id": "1296494", "revid": "177744", "url": "https://it.wikipedia.org/wiki?curid=1296494", "title": "Episodi di Instant Star (prima stagione)", "text": "Una nuova star.\nTrama.\nJude Harrison \u00e8 una cantante rock che vince un concorso e riesce ad ottenere un contratto con una casa discografica. \u00c8 sempre insieme al suo migliore amico Jamie. Verr\u00e0 affiancata da Tom Quincy, ex membro dei Boys Attack ed ora produttore discografico. Le cose per\u00f2 saranno subito complicate per Jude: Tom le far\u00e0 cambiare la canzone scritta con Jamie; quest'ultimo, poi, dichiara a lei tutto il suo amore, ma verr\u00e0 rifiutato e i due finiranno per litigare; prima di un'esibizione Jude bacia Tom, ma si rende conto di aver fatto uno sbaglio sia con lui che con Jamie e, in preda alla confusione, decide di abbandonare tutto. Ma sar\u00e0 proprio Tom ha farle cambiare idea, facendole capire che ha talento ed \u00e8 nata per cantare.\nLa ragazza copertina.\nTrama.\nJude sta iniziando a farsi strada nel mondo della musica e deve fare delle foto per diventare ragazza copertina. Dopo il servizio fotografico si viene a sapere che in copertina non finir\u00e0 lei, ma Eden, la ragazza che Jude aveva battuto al concorso. Tom, quindi, \u00e8 costretto a parlare con l'editoriale del giornale Solid, Darius, che lui conosce molto bene.\nJude, Jamie, Tom e Sadie(sorella maggiore di Jude) vanno quindi alla festa nella villa di Darius. Tom incontra l'editoriale e inizia a parlare con lui di Jude e, dopo avergli fatto ascoltare un demo, riesce a convincerlo a mettere Jude in copertina. Ma sfortunatamente una lite tra Sadie ed Eden faar\u00e0 cambiare idea a Darius. Fortunatamente per\u00f2 Jude riesce ad ottenere la copertina grazie a Porzia, ex moglie di Tom e sorella di Darius, con cui aveva scambiato qualche parola prima dell'accaduto.\nIl debutto.\nTrama.\nJude \u00e8 finalmente pronta per debuttare ad un concerto e, come prima esperienza live, la casa discografica le organizza un concerto nella sua scuola. Prima dell'esibizione per\u00f2 vorrebbe un parere di Jamie sulla nuova canzone composta. Jamie non sa come dirle che la canzone \u00e8 brutta; oltretutto viene a scoprire che tutti gli alunni vogliono boicottare il concerto di Jude per farle fare brutta figura davanti alle telecamere. Jude \u00e8 amareggiata per il parere che Jamie ha dato alla sua canzone. Intanto Sadie risente molto del successo della sorella; il padre quindi decide di distrarla regalandole un viaggio in Europa. Lei scopre per\u00f2 che suo padre ha una relazione con la donna dell'agenzia viaggi. Il concerto di Jude ha inizio e, come previsto, molti ragazzi se ne vanno ma alla fine risulter\u00e0 un successo.\nGelosia.\nTrama.\nEden ha pronta una nuova canzone e sembra che sar\u00e0 un successo, quindi Jude deve mettersi subito al lavoro e comporre una canzone \"bomba\", ma viene a sapere che Tom non sar\u00e0 pi\u00f9 il suo produttore. Alla fine per\u00f2 Jude convincer\u00e0 Tom ad aiutarla e per trovare ispirazione vanno, insieme a Jamie e Kat, alla fattoria, un posto tranquillo. Sadie deve svolgere un dibattito, ma vede suo padre e Ivette(la donna dell'agenzia viaggi) ancora insieme, nonostante lui le abbia detto che la loro storia non esista. Tom e Jude iniziano a lavorare sulla canzone, ma vengono raggiunti da Sadie che non sa come dire alla sorella che la situazione tra il padre e la madre \u00e8 brutta. Tom si rende conto di essere attratto da Sadie e tra i due c'\u00e8 un bacio. Questo fa arrabbiare molto Jude che decide di tornare a casa col cuore infranto. Il nuovo singolo \u00e8 pronto e piace molto alla casa discografica. Alla fine Jude e Sadie faranno pace.\nL'imperatore dell'hip hop.\nTrama.\n\u00c8 in arrivo il nipote di Darius, Shay, un cantante hip - hop quindi Jude deve andare in uno studio secondario a comporre la sua nuova canzone. Tutti per\u00f2 si accorgono del capolavoro che viene fuori unendo i generi musicali dei due cantanti. Tra i due per\u00f2 c'\u00e8 subito attrito, ma dopo una discussione torna il sereno: sia Jude che Shay sono sempre pi\u00f9 legati l'uno all'altra. Tom non \u00e8 molto d'accordo su questo fatto e cerca in ogni modo di mettersi in mezzo tra loro. I due per\u00f2 sono affiatati ed il loro singolo \u00e8 un successo.\nIl primo bacio.\nTrama.\nJude e Shay devo preparare il video del loro singolo in cui ci sar\u00e0 un bacio, il loro primo bacio. La casa discografica non pu\u00f2 pagare il capannone e la strumentazione per il video quindi il singolo passa nelle mani di Darius che versa l'assegno per l'affitto del capannone. Tra i due per\u00f2 ritorna l'attrito, con Shay che cambia idea su Jude e non vuole pi\u00f9 essere il suo ragazzo. In realt\u00e0 \u00e8 stato Darius a costringerlo a distaccarsi perch\u00e9 deve rappresentare il ragazzo dei sogni; ma per Jude sarebbe stato il primo vero bacio. Cos\u00ec prima di girare la scena Shay la bacia.\nUn ragazzo per Jude.\nTrama.\nLa storia tra Jude e Shay va a gonfie vele ma la ragazza \u00e8 letteralmente distratta nel suo lavoro. Il ragazzo le nasconde che sar\u00e0 prossimo ad una tourn\u00e9e che comprende anche l'Europa e Jude ci rimane molto male perch\u00e9 lo viene a sapere solamente da Tom. Intanto Tom sta frequentando Sadie che gli corre dietro ripetutamente.\nFesta di compleanno.\nTrama.\n\u00c8 il compleanno di Jude. La ragazza trova un tortino da parte di Tom e come desiderio per i suoi 16 anni vorrebbe che lui e Shay andassero d'accordo. A casa invece festeggia con Jamie e Kat; Jamie ha disseppellito un barattolo pieno di buoni propositi per i 16anni. Jude non vede l'ora che Shay torni dalla tourn\u00e9e e intanto Tom come regalo sceglier\u00e0 di darle lezioni di guida. Kat \u00e8 arrabbiata con Jamie perch\u00e9 pensa che lui si vergogni di dire a Jude che stanno insieme. Jude viene a sapere che se fosse pi\u00f9 grande Tom la vorrebbe come fidanzata. La sera c'\u00e8 la sua festa e la casa discografica regala a Jude una Gibson Les Paul. Shay \u00e8 arrivato e le chiede di parlare in privato, ma spunta Eden e Jude capisce che Shay l'ha tradita con lei. Jude sconvolta sotto la pioggia si dispera e Tom cerca di consolarla; i due finiscono per baciarsi.\nCuore infranto.\nTrama.\nJude sta ancora soffrendo molto per la fine della sua storia con Shay ed \u00e8 molto arrabbiata con Tom per il bacio di piet\u00e0 che lui le ha dato durante la festa di compleanno. Intanto Jude deve fare un servizio fotografico e a questo servizio trascina pure sua sorella Sady. Tornando a casa per\u00f2 scopre suo padre con Ivette, l'amante e scappa sconvolta. La madre torna da un week end fuori citt\u00e0 e vede che le due sorelle sono strane, amareggiate per quello che stanno vivendo. Ad un concerto presenta una nuova canzone che raccoglie un po' tutte le delusioni che sta vivendo. Ha un confronto col padre e dopo un chiarimento, quest'ultimo se ne va di casa.\nUn tatuaggio per due.\nTrama.\nJude sta facendo dei provini per dei musicisti di supporto; Jamie le consiglia la band di cui \u00e8 manager, gli Spiderman Mind Explosion. Kat \u00e8 infuriata con Jude perch\u00e9 non ci sar\u00e0 al defil\u00e9 del liceo per indossare i suoi vestiti a causa di un concerto. Jude decide di farsi un tatuaggio e convince Jamie a fare la stessa cosa: si fanno tatuare entrambi una \"J\". Kat \u00e8 sempre pi\u00f9 gelosa di Jude e delle attenzioni che Jamie, ufficialmente suo fidanzato, le d\u00e0. Mentre Jamie si sta cambiando per la sfilata, viene chiamato da Jude e corre subito da lei; questo fa infuriare Kat. Jude riscuote grande successo al concerto e Jamie corre per riuscire in tempo ad arrivare alla sfilata di Kat, ma arriver\u00e0 tardi. Jamie amareggiato va da Jude e scopriranno il tatuaggio che avevano fatto insieme.\nRivalit\u00e0.\nTrama.\nIn studio \u00e8 arrivato Charles Blackburn, ex membro dei Boys Attack il gruppo di Tom; Charles ora cerca talenti per Music Helps e vuole offrire a Tom l'opportunit\u00e0 di affermarsi come cantante solista. Ovviamente a questo appuntamento sar\u00e0 presente anche Eden a complicare le cose. Durante la trasmissione fanno la comparsa dopo 5 anni anche i Boys Attack, con Tom che rimane sorpreso. Charles vorrebbe creare una sola canzone e convincere Tom a tornare nel gruppo appunto solo per quella canzone, l'ultima. Durante le prove per\u00f2 Tom e Charles finiscono per litigare ancora. Jude intanto durante un diverbio con Eden capisce quanto Kat fosse innamorata di Jamie ed ora si sente in colpa per essersi intromessa. Alla fine Tom, convinto da Sadie, ritorna nella sua band per cantare a favore di Music Helps.\nIl disco inedito.\nTrama.\nJude sta aspettando con ansia la conclusione del mixaggio del suo primo album e tutti, alla G - major, sono in ansia per l'annuncio. Intanto viene a sapere da Sadie che Tom, prima di lasciare i Boys Attack, aveva fatto un demo da solista, Frozen. Chiede quindi informazioni in merito a Quest, il braccio destro di Tom e viene a sapere che Frozen fu un totale fallimento e Darius, acquistandone i diritti, lo chiuse in cassaforte. La ragazza per ringraziare Tom del lavoro svolto insieme riesce a farsi dare da Darius il demo, ma in cambio dovr\u00e0 servirlo per i suoi affari. Quando Tom lo viene a sapere si infuria con Jude, perch\u00e9 Darius sarebbe capace di rovinarle la carriera, mettendola a comporre canzoncine per le pubblicit\u00e0. Intanto c'\u00e8 sempre aria di tempesta tra Kat e Jamie, con quest'ultimo che tenta ogni modo per farsi perdonare. Tom, dopo una lieve indecisione sul produrre o no il prossimo album di Jude, decide di accettare e ristabilisce la pace con Darius.\nPi\u00f9 di un'amicizia.\nTrama.\nIl primo album di Jude \u00e8 finalmente pubblicato e si trover\u00e0 anche nei negozi di dischi. Jude ha finalmente realizzato il suo sogno: diventare una vera cantante. Ma il mestiere di una vera cantante comprende anche una tourn\u00e9e dopo aver pubblicato un album; ricompare Shay che vuole Jude come cantante - spalla ai suoi concerti. Jamie, dopo aver comprato il cd insieme a Jude, vorrebbe che la ragazza gli chiedesse di andare in tourn\u00e9e con lei, ma Kat gli schiarir\u00e0 le idee dicendogli che non gli servir\u00e0 a niente andare con lei, se vuole capire quello che vale veramente per Jude. Intanto Tom e Sadie si frequentano, ma anche Jude \u00e8 di nuovo attratta da Tom e le due sorelle finiscono per capire che entrambe sono innamorate di Tom: salta fuori la storia del bacio tra Tom e Jude e Sadie scappa sconvolta. Tom, per\u00f2, capisce di volere Sadie e si fa perdonare accettando di andare con lei in Europa per le vacanze. Jude \u00e8 in aeroporto e sta per partire, ma Jamie gli confessa tutto e decide di non partire con lei; dopo qualche tentennamento Jude capisce di amarlo, si baciano e parte."}
{"id": "1296495", "revid": "71594", "url": "https://it.wikipedia.org/wiki?curid=1296495", "title": "Herbert A. Simon", "text": ""}
{"id": "1296499", "revid": "287204", "url": "https://it.wikipedia.org/wiki?curid=1296499", "title": "Allsvenskan 1945-1946", "text": "L'edizione 1945-46 del campionato di calcio svedese (\"Allsvenskan\") vide la vittoria finale dell'IFK Norrk\u00f6ping.\nCapocannoniere del torneo fu Gunnar Nordahl (IFK Norrk\u00f6ping), con 25 reti."}
{"id": "1296500", "revid": "71594", "url": "https://it.wikipedia.org/wiki?curid=1296500", "title": "Wayne Edward Oates", "text": ""}
{"id": "1296510", "revid": "287204", "url": "https://it.wikipedia.org/wiki?curid=1296510", "title": "Allsvenskan 1946-1947", "text": "L'edizione 1946-47 del campionato di calcio svedese (\"Allsvenskan\") vide la vittoria finale dell'IFK Norrk\u00f6ping.\nCapocannoniere del torneo fu Gunnar Gren (IFK G\u00f6teborg), con 18 reti."}
{"id": "1296514", "revid": "124979855", "url": "https://it.wikipedia.org/wiki?curid=1296514", "title": "Carlo di Sassonia", "text": "Biografia.\nInfanzia.\nCarlo Cristiano era il figlio di Federico Augusto II, principe Elettore di Sassonia e re di Polonia e dell'arciduchessa Maria Giuseppa d'Austria, figlia dell'imperatore Giuseppe I d'Asburgo.\nDuca di Curlandia e Semigallia.\nIl Ducato di Curlandia e Semigallia era stato creato nel 1561 da Gotthard Kettler, ultimo maestro dell'Ordine Livoniano, ed era stato governato dai suoi discendenti fino alla estinzione della dinastia nel 1737. Poi, l'imperatrice Anna di Russia, vedova di Federico Guglielmo, penultimo duca di Curlandia, riusc\u00ec a collocare il suo amante, Ernst Johann von Biron, sul trono ducale di Curlandia. L'imperatrice Anna mor\u00ec solo tre anni dopo e gli successe il nipote, il neonato Ivan VI, sotto la reggenza di von Biron. La sua reggenza dur\u00f2, per\u00f2, solo tre settimane. Von Biron era infatti odiato dall'aristocrazia russa a causa delle sue stravaganze e del suo comportamento autocratico e anche per l'arroganza che aveva mostrato durante la vita dell'imperatrice Anna, come suo amante. La madre del giovane zar, Anna Leopoldovna e l'influente ministro Burkhard Christoph von M\u00fcnnich cospirarono per rimuovere von Biron dall'incarico, confiscarono le sue propriet\u00e0 e lo esiliarono in Siberia nell'inverno del 1740-41. Solo mesi dopo, nel novembre 1741, la Russia assistette a un altro colpo di stato che port\u00f2 al trono l'imperatrice Elisabetta, cugina della defunta imperatrice Anna. Lo zar bambino Ivan VI, sua madre Anna Leopoldovna e tutti gli altri membri della loro famiglia furono arrestati. La nuova Zarina concesse la grazia a von Biron, gli permesse di tornare dalla Siberia e gli ordin\u00f2 di vivere a Jaroslavl'. Tuttavia, a causa della sua paura che potesse tornare ad avere un grande potere come durante il regno dell'imperatrice Anna, si rifiut\u00f2 di ripristinare i suoi precedenti privilegi o il Ducato di Curlandia.\nLa questione di chi sarebbe stato il \"Duca di Curlandia\" rimase in una situazione di stallo per pi\u00f9 di sedici anni. Infine, sotto la pressione della Sassonia e della Polonia, per risolvere la scelta di un nuovo Duca, la nobilt\u00e0 locale scelse nel 1758 il loro candidato preferito, il figlio del Re polacco, il principe Carlo Cristiano. Il giovane Principe si era gi\u00e0 recato a San Pietroburgo, da dove arriv\u00f2 l'approvazione della zarina Elisabetta, confermando la scelta.\nLa maggior parte dell'aristocrazia protestante della Curlandia nutriva dubbi su Carlo, in gran parte perch\u00e9 temevano che un Duca cattolico romano avrebbe esercitato la sua influenza a favore dello Stato cattolico romano polacco, e cerc\u00f2 di limitare i poteri di Carlo formulando un contratto di resa elettorale, nel caso in cui avesse superato il suo mandato. Prima che queste trattative potessero andare a buon fine, il padre lo nomin\u00f2 \"Duca\" il 10 novembre 1758 e lo invest\u00ec formalmente l'8 gennaio 1759 insieme al territorio di Semigallia. Allora Carlo, che aveva firmato solo un'assicurazione piuttosto vaga sull'osservanza religiosa e sui privilegi aristocratici, si rec\u00f2 in Curlandia e, il 29 marzo 1759, entr\u00f2 solennemente nella capitale del suo Ducato, Mitau. Opportunamente, molti aristocratici rifiutarono di rendere omaggio alla nomina del nuovo Duca il 3 novembre 1759 e invece portarono la loro protesta a Varsavia e San Pietroburgo.\nIl Duca amava la bella vita e viveva a Schloss Mitau. Intrattenne l'aristocrazia con feste e cacce, grazie alle quali fu in grado di aumentare la sua popolarit\u00e0. Inoltre, si un\u00ec a una loggia massonica ( la Massoneria era molto in voga in Polonia a quel tempo) e cos\u00ec si difese dagli aristocratici con i quali la nobilt\u00e0 era d'accordo. Tuttavia, lasci\u00f2 la politica interna nelle mani del suo amministratore nazionale (Landhofmeister), Otto Christoph von der Howen.\nMatrimonio.\nSpos\u00f2, il 25 marzo 1760 a Varsavia, la contessa Francesca Korwin-Krasi\u0144ska, figlia del conte Stanislao Korwin-Krasi\u0144ski. In risposta alla sua insistenza e a quella dei sostenitori della corte sassone, nel giugno 1775 la moglie ottenne dall'imperatore Giuseppe II il titolo di \"Principessa\". Ebbero due figlie.\nGrazie al primo matrimonio della figlia superstite, Carlo divenne un antenato della famiglia reale italiana.\nRinuncia al Ducato e morte.\nNel luglio 1762, Caterina la Grande, che aveva disapprovato il duca Carlo a causa della sua apparente mancanza di interesse per il benessere dei suoi sudditi, sal\u00ec al trono russo con un colpo di stato. Permise a von Biron, ora completamente riabilitato, di tornare dall'esilio e esercitare una notevole pressione diplomatica sulla Sassonia, con l'obiettivo di riportarlo alla sua vecchia posizione di \"Duca\". Infine, un malato Augusto III, non solo a causa della sua salute in declino, ma anche a causa della Guerra dei sette anni, accett\u00f2 il destino di suo figlio e gli neg\u00f2 il suo sostegno. Senza di essa, Carlo fu costretto a rinunciare al Ducato nel 1763 e torn\u00f2 in Sassonia.\nLa politica di Carlo di Sassonia in Curlandia fu prevalentemente filo-sassone e tesa sostanzialmente ad assicurarsi l'appoggio della Russia in protezione dei possedimenti paterni, e soprattutto di modo da proteggere il confine orientale della Polonia. Le sue speranze di riconquistare il ducato svanirono dopo la morte di suo padre e la perdita della corona polacca da parte degli Elettori Sassoni. Successivamente, Carlo visse a Dresda e si dedic\u00f2 alla caccia nella pianura dell'Annaburger.\nCarlo mor\u00ec il 16 giugno 1796, all'et\u00e0 di 62 anni, e la sua salma fu inumata nell'abbazia di Marienstern.\nDiscendenza.\nIl principe Carlo di Sassonia e la contessa Francesca Korwin-Krasi\u0144ska ebbero due figlie:"}
{"id": "1296515", "revid": "287204", "url": "https://it.wikipedia.org/wiki?curid=1296515", "title": "Episodi di Distretto di Polizia (quinta stagione)", "text": "La quinta stagione della serie televisiva italiana Distretto di Polizia formata da 26 episodi \u00e8 andata in onda in prima\nserata su Canale 5, a partire dal 27 settembre al 22 novembre 2005.\nL'angelo custode.\nTrama.\nIl giorno del suo trentesimo compleanno Giulia si ritrova ad affrontare l'ennesimo caso difficile: tre pregiudicati per rapina a mano armata stanno preparando un grosso colpo. A scoprirli sar\u00e0 la stradale, durante un normale controllo, in cui due poliziotti verranno uccisi. Determinante per le indagini l'intervento dell'affascinante commissario Turchi, da tempo sulle tracce dei tre malviventi. Giulia riesce a rintracciare l'obiettivo della rapina, un furgone portavalori della Guardia di Finanza che segue un percorso segreto, noto solo a pochi funzionari del Ministero. Giulia e i suoi uomini catturano il trio. Un quarto uomo, ferito, riesce a fuggire, ma poco dopo viene ucciso da Turchi. Il criminale risulta inspiegabilmente assolto all'ultimo processo per l'intervento di un testimone chiave, che secondo Giulia \u00e8 la talpa del Ministero, ovvero la persona che ha fornito ai malviventi il percorso segreto del portavalori. Indagando nell'archivio, Giulia scoprir\u00e0 che la talpa \u00e8 proprio Turchi; quest'ultimo tenter\u00e0 di ucciderla prima di essere a sua volta ucciso da Roberto. Giulia sopravvive per miracolo, felice di stringere fra le braccia il figlio di sua sorella Sabina, nato d'urgenza il giorno stesso, dopo che la ragazza era stata portata d'urgenza in ospedale da un uomo al volante di un'auto coinvolta in un incidente provocato dall'auto guidata da Sabina. \nTradimenti.\nTrama.\nAppena guarita dalla grave ferita infertale da Turchi, Giulia torna al X Tuscolano. Invece Mauro e Roberto stanno indagando su una giovane senza identit\u00e0 investita la notte precedente e tenuta in coma farmacologico. Ritrovano la sua macchina e da l\u00ec scoprono che \u00e8 la moglie di un designer di gioielli. Una volta nel suo magazzino si trovano di fronte al cadavere dell'artista, ucciso da una pugnalata al cuore. Ingargiola e Vittoria indagano sul caso di truffatori di banconote. Mauro comincia a dubitare che Germana lo tradisca dato che la donna gli sfugge sempre ultimamente, conferma data dal fatto che Ingargiola e Ugo vedono la donna in compagnia di un uomo accingersi ad andare in un albergo assieme.\nDoppio inganno.\nTrama.\nL'uomo che ha salvato Sabina portandola in ospedale per il parto d'urgenza si presenta a casa delle sorelle Corsi per un saluto: Giulia lo ringrazia, Sabina lo invita al battesimo di Paolo. Mauro e Roberto inseguono due rapinatori che hanno appena svaligiato una gioielleria: i fuggitivi investono un anziano, obbligando gli agenti a fermarsi. Da un'immagine ripresa dalla videocamera della gioielleria Anna, il nuovo agente scelto, scopre sul polso del malvivente una scarificazione. Mauro e Roberto notano un segno identico sulla foto in un negozio di tatuaggi della zona: l'uomo fotografato \u00e8 un pregiudicato, che viene subito catturato. L'uomo finge di collaborare recandosi all'appuntamento per la spartizione del bottino col suo complice, ma Luca e Anna scoprono a casa sua il cadavere dell'altro rapinatore, da lui ucciso. Il criminale fugge, ma \u00e8 rintracciato proprio nel negozio di tatuaggi, dove, complice il gestore, si era rifugiato con la refurtiva.\nVerit\u00e0 nascoste.\nTrama.\nUna diciassettenne, trovata per strada in stato di choc, \u00e8 portata al X Tuscolano: la ragazza racconta di essere stata picchiata e violentata a casa di un ragazzo conosciuto la sera prima in discoteca. Quest'ultimo, un classico figlio di pap\u00e0, reagisce con scherno alle accuse della ragazza, negando tutto. Mentre Mauro e Roberto indagano, scoprendo che il portiere dello stabile dove vive il ragazzo \u00e8 un voyeur che ha filmato lo stupro, manomettendo i nastri del video di sorveglianza che proverebbero la fuga della ragazza, Vittoria ed Ingargiola si occupano dello strano caso di una salma rapita con tanto di riscatto pagato dalla ricca vedova italo-americana. Dopo aver incastrato l'addetto delle pompe funebri ideatore della macabra truffa, tutti sono pronti per partecipare al battesimo di Paolo. Manca solo Mauro, in crisi perch\u00e9 pensa di aver scoperto che Germana lo tradisca. Infatti scopre la donna in compagnia dello stesso uomo e nello stesso albergo dove qualche sera prima era stata vista dai suoi colleghi Ingargiola ed Ugo. Mauro dopo l'incontro con la moglie esce dall'albergo infuriato senza che Germana possa dargli qualche spiegazione. La moglie successivamente lo chiama e gli d\u00e0 un appuntamento presso una villa sul mare. Mauro entra e si sentono degli spari.\nPadri e figli.\nTrama.\nMauro si sveglia sulla spiaggia ubriaco, stordito e senza la sua pistola di fronte alla villa dove Germana gli ha dato appuntamento la sera prima, ma all'interno della casa scopre Germana a letto con l'uomo dell'albergo, entrambi in un lago di sangue. Arrivano i Carabinieri del capitano Rea, e poco dopo il commissario Corsi e Roberto; nel Capitano Giulia riconosce l'uomo che aveva salvato Sabina. Mauro segue Germana in ospedale: la donna \u00e8 gravemente ferita, l'uomo \u00e8 stato ucciso. Il procuratore Altieri affida il caso a Rea, mentre Giulia consente a Roberto di indagare parallelamente: non sa che quest'ultimo ha ritrovato la pistola di Mauro e l'ha consegnata alla scientifica per rilevare se \u00e8 l'arma del delitto. Luca e Anna indagano sulla scomparsa di un adolescente il quale scappa di casa sentendosi in colpa per aver causato la morte del fratellino pi\u00f9 piccolo, ma arriveranno in tempo assieme a Giulia per salvarlo dal suo tentativo di suicidarsi da un ponte. Roberto scopre che la vittima \u00e8 un noto broker in borsa di nome Giorgio Liverani e che il suo PC portatile \u00e8 sparito. L'operazione su Germana riesce, ma lei resta in coma. Mauro non ricorda nulla di quanto accaduto nella villa al mare; nel frattempo sopraggiunge in ospedale il capitano Rea, il quale gli comunica che \u00e8 ufficialmente incriminato per omicidio di primo grado e tentato omicidio ed interdetto dal GIP di vedere e parlare con la moglie, il movente \u00e8 il delitto passionale.\nIndagine al distretto.\nTrama.\nMentre Anna e Luca indagano sul caso di una ragazza uccisa nella notte da un'auto pirata, Roberto riceve da Boni, della Scientifica, la conferma che la pistola di Mauro ha sparato di recente. Il poliziotto \u00e8 angosciato dal dubbio: e se il suo migliore amico fosse davvero colpevole? Intanto l'assistente sociale Marina Stopponi vuole che il piccolo Pietro torni in istituto. Mauro cerca di opporsi, ma il bambino \u00e8 arrabbiato con lui perch\u00e9 gli ha mentito a proposito di Germana. Boni comunica a Roberto che i proiettili trovati sul corpo di Liverani sono compatibili con quelli della pistola di Mauro, quindi \u00e8 l'arma del delitto; l'arma viene consegnata a Giulia, che la d\u00e0 subito al capitano Rea, per il quale non ci sono pi\u00f9 dubbi sulla colpevolezza di Belli. Dopo un duro confronto con Mauro a proposito di quanto gli ha nascosto, Roberto vede i Carabinieri che portano via il suo amico.\nCarcere speciale.\nTrama.\nMauro \u00e8 detenuto a Forte Boccea, la stampa lo sbatte come un mostro in prima pagina. Roberto continua ad indagare e dal custode della villa viene a sapere che Liverani non aveva la patente: se non \u00e8 stato lui a guidare la macchina di Germana, l'ipotesi della presenza di un terzo uomo e della messinscena per incastrare Mauro si fa certezza. Nel frattempo Giulia, Luca ed Anna si occupano del sequestro di un ventenne. In seguito al pagamento del riscatto da parte dei genitori e alla liberazione del ragazzo, Giulia scoprir\u00e0 che l'organizzatore era un dipendente di un uomo in combutta col figlio, desideroso di mettere le mani sui soldi dei genitori. Roberto ha convinto Rea a riaprire il luogo del delitto: nuovi importanti indizi permettono di scagionare Mauro. I due amici si abbracciano di fronte al carcere, uniti dopo il conflitto: ad osservarli con odio un uomo nascosto in una macchina che sta per avvertire qualcuno, con una telefonata, della scarcerazione di Mauro.\nL'usuraio.\nTrama.\nDopo la scarcerazione, Mauro si precipita al capezzale di Germana, ancora in coma. Rientra poi al X Tuscolano, festeggiato dai colleghi, e con Roberto segue il caso di una donna che \u00e8 stata ritrovata senza vita dal figlio, all'interno del proprio appartamento. I due scoprono che era una vittima di un usuraio della zona, che secondo il figlio potrebbe essere l'assassino. Giulia scoprir\u00e0 che la donna, disperata per la propria situazione, si \u00e8 in realt\u00e0 suicidata: \u00e8 stato il figlio ad occultare le prove per incastrare l'usuraio, pensando cos\u00ec di placare i propri sensi di colpa per aver lasciato sola la madre in quella situazione. Altieri invita Giulia a partecipare alla conferenza stampa per elogiare la collaborazione fra Polizia e Carabinieri nel caso Belli. Rea si scusa con Mauro ed invita Giulia ad andare insieme alla conferenza. Lungo la strada le fa capire quanto gli piace. Mauro assiste al risveglio di Germana: la donna gli dice che ha visto in volto l'uomo che le ha sparato.\nL'amico del cuore.\nTrama.\nProseguono le indagini del capitano Rea e della squadra del distretto per scoprire gli autori del delitto Liverani. Grazie all'identikit fornito da Germana, essi riescono a risalire all'identit\u00e0 dell'omicida: si tratta di Terenzi, un uomo che lavorava per i servizi segreti in Somalia. Nel frattempo, Giulia indaga sulla vicenda di un giovane ritrovato in fin di vita dopo aver ingerito un micidiale cocktail di sostanze stupefacenti. Un amico della vittima denuncia lo spacciatore, un certo Buddha, che dovrebbe aver venduto la droga. Questi viene rintracciato tramite internet, e fermato durante un rave-party, al termine di un momento drammatico in cui Anna assume degli stupefacenti e rischia di uccidere Luca. Si scoprir\u00e0, per\u00f2, che non \u00e8 stato lo spacciatore a fabbricare quelle pasticche.\nCattiva reputazione.\nTrama.\nMauro e Roberto indagano sulla morte di una donna di origini slave, con un passato da prostituta, che oltretutto era incinta. Si scoprir\u00e0 che la vittima nascondeva al marito una doppia vita. Per quale motivo mentiva a suo marito? Dietro all'amara vicenda, gli agenti giungeranno a svelare una tragica verit\u00e0. Luca ed Anna rintracciano Terenzi, che ora si fa chiamare Enrico Damora, e fanno appena in tempo a salvarlo da un agguato mortale da parte di due motociclisti. Terenzi per\u00f2 riesce a fuggire.\nLa legge del cuore.\nTrama.\nDopo il fallito attentato a Terenzi da parte dei due motociclisti misteriosi, quel che resta sono i proiettili della sparatoria. Nel frattempo Mauro e Roberto si occupano del caso di una ventenne tossicodipendente trovata morta nel parco del Colle Oppio. Il fratello poliziotto \u00e8 convinto che l'assassino sia uno spacciatore e pretende di partecipare alle indagini. Sar\u00e0 il padre, incapace di sostenere la messinscena organizzata dal figlio per incastrare lo spacciatore, a confessare cos'\u00e8 successo davvero quella sera: lui e sua figlia avevano litigato perch\u00e9 Patrizia aveva bisogno di soldi e durante lo scontro la ragazza aveva sbattuto la testa, morendo sul colpo. Rea \u00e8 invitato a cena da Giulia, che gli apre la porta in lacrime: Sabina e Daniele sono andati via col bambino senza dirle niente. Parmesan e Rea collaborano per scoprire che la pistola di Terenzi ha gi\u00e0 sparato due anni prima per uccidere un consigliere comunale.\nCattivi maestri.\nTrama.\nRoberto e Mauro sono alle prese con un ladro chiamato Fantomas, per via dei suoi straordinari travestimenti, il quale nei panni di un prete ruba a casa di Roberto un regalo destinato a Francesca, di ritorno la sera stessa. Anna e Luca invece seguono il caso di una giovane campionessa di nuoto aggredita dopo un allenamento, nel buio degli spogliatoi ed ha una brutta frattura al braccio e non potr\u00e0 partecipare ai campionati europei. Roberto riotterr\u00e0 la refurtiva ma non Francesca che, dopo il viaggio, ha deciso di lasciarlo. Giulia scoprir\u00e0 invece che Viola si era ferita per non incarnare pi\u00f9 i sogni di gloria del padre violento. Con Rea va avanti l'indagine su Terenzi: il consigliere comunale ucciso due anni prima con l'arma dell'ex militare si era opposto all'acquisizione di un terreno da parte di Liverani. Confrontando due foto Giulia intuisce che quel pezzo di terra senza valore pu\u00f2 nascondere un segreto: infatti dagli scavi emergono degli strani fusti.\nTurno di notte.\nTrama.\nGrazie all'indagine congiunta di Polizia e Carabinieri, Giulia e Davide hanno scoperto dodici tonnellate di fusti contenenti rifiuti tossici e cancerogeni nascosti nel terreno acquistato con la mediazione del broker Liverani e costato la vita ad un consigliere comunale ucciso con l'arma di Terenzi. Germana scrive un articolo sull'ecomafia che viene pubblicato in prima pagina e scatena un grande dibattito. Mentre Ugo si danna per organizzare il suo prossimo matrimonio con Adele, Vittoria ed Ingargiola continuano a litigare, Mauro e Roberto indagano sull'omicidio di una ventenne marocchina. Scopriranno che la giovane voleva denunciare il proprio datore di lavoro, per le condizioni di lavoro che impone alle sue operaie, tutte immigrate. Ma non sar\u00e0 facile dimostrare che \u00e8 stato proprio l'uomo a volere la morte della marocchina. Terenzi intanto prende a pedinare Germana.\nBaby gang.\nTrama.\nMauro e Roberto indagano sul pestaggio di un sedicenne, avvenuto di fronte al suo liceo: il ragazzo \u00e8 in rianimazione. I due agenti del X Tuscolano scopriranno un'agguerrita baby gang che terrorizza l'istituto rubando i motorini degli studenti, che vengono poi picchiati per obbligarli a non sporgere denuncia. I mezzi vengono poi ricettati dal giovane bidello e da Bruno, l'aspirante capetto della banda, che \u00e8 in competizione con un suo compagno di classe che diventa il principale sospettato. Ma la vicenda \u00e8 ancora pi\u00f9 complessa di quanto si pensi. Intanto Germana viene avvicinata da Terenzi per un'intervista: l'ex par\u00e0 si sente in pericolo e vuole raccontarle tutto ci\u00f2 che sa. La sera stessa la giornalista si reca all'appuntamento, protetta a distanza da Polizia e Carabinieri: sotto i suoi occhi Terenzi viene ucciso dai suoi ex complici, nascosti sul terrazzo di un palazzo vicino.\nRitorno a casa.\nTrama.\nMauro comunica a Giulia il sospetto che ci sia una talpa fra i Carabinieri, ma il commissario lo ritiene troppo coinvolto e passa l'indagine a Luca e ad Anna. L'agente Gori collabora col capitano Rea alla ricerca del CD-Rom che Liverani voleva dare a Germana senza nessun risultato. Roberto e Mauro si occupano invece del caso di un neonato rapito da una clinica: scopriranno che \u00e8 stata la giovanissima madre naturale a riprenderselo. Il piccolo \u00e8 stato venduto ad una facoltosa coppia senza figli: ma il bimbo sta male e sar\u00e0 Roberto a convincere la donna a farlo curare. Questa storia gli far\u00e0 capire quanto tiene a Francesca e quanto desideri avere un figlio da lei. Germana recupera dall'officina l'auto che le era stata sequestrata dai Carabinieri per le indagini nell'attentato in cui era stata vittima assieme a Liverani, e per caso estrae dall'autoradio il CD-Rom che quest'ultimo voleva consegnarle poco prima che i due fossero sequestrati dall'ecomafia.\nDoppia verit\u00e0.\nTrama.\nMauro coinvolge Daniele per decrittare il CD-Rom di Liverani. Giulia decide di coprire i suoi uomini, scatenando le ire del procuratore Altieri che aveva assegnato l'indagine ai Carabinieri. Anche Davide \u00e8 ferito dalla scelta di Giulia, che per\u00f2 gli spiega i suoi dubbi. Nel frattempo Anna e Luca si confrontano su un delicato caso familiare: una ragazzina di 11 anni accusa il proprio patrigno di averla molestata. Intanto i due killer dell'ecomafia escogitano un diabolico piano per sottrarre il CD in possesso del X Tuscolano: fingendosi due carabinieri con la falsa telefonata di Giulia si introducono nel commissariato ed estraggono il CD dal computer prima che questo possa essere decriptato. Mauro, scoperto l'inganno dei due killer si precipita assieme ai suoi colleghi all'inseguimento dei due, durante il quale ne scaturisce una sparatoria davanti al commissariato nella quale una di loro viene uccisa da Parmesan per salvare Mauro messo con le spalle al muro dalla stessa; l'altro, inseguito dall'agente Gori, riesce invece a scappare col CD-Rom.\nFuga disperata.\nTrama.\nMauro accusa Anna di essere responsabile della sottrazione del CD-Rom da parte dei falsi carabinieri all'interno del commissariato; ne viene fuori una lite che coster\u00e0 la sospensione dal servizio per quest'ultima. Rea cerca di capire cos'\u00e8 avvenuto al X Tuscolano coi due finti carabinieri che hanno sottratto il CD-Rom di Liverani. Altieri \u00e8 furioso per l'accaduto e toglie il caso a Giulia: Rea per\u00f2 le promette che continueranno a lavorare insieme. Roberto e Luca indagano sulla fuga di un detenuto, evaso dai propri agenti di custodia per preparare un colpo ad un'agenzia di scommesse e partire con la sua compagna per le Filippine. La donna, affetta da un grave tumore al seno, spera di essere salvata da un guaritore locale ed \u00e8 per questo che l'uomo, fermato dagli agenti, si chiude nel locale minacciando di morte gli ostaggi se entro un'ora non gli vengono consegnati 25.000 euro ed una macchina per l'aeroporto. Giulia revoca la sospensione ad Anna intenzionata a dare le proprie dimissioni riguardo alla lite con Mauro, il quale si scusa con lei e le chiede di non andare via.\nI fantasmi del passato.\nTrama.\nUna giovane baby-sitter \u00e8 uccisa a coltellate dal suo ex fidanzato, un tossicodipendente che le ha sottratto la bimba di tre anni che era con lei. La piccola \u00e8 la figlia del tenente Nicola Riva, un collega del capitano Davide Rea, che prende parte alle ricerche. Il tossicodipendente \u00e8 ritrovato nel casale dove Paolo Libero \u00e8 stato ucciso un anno prima per l'indagine sulla pedofilia (e sull'omicidio del padre di Giulia) e confessa di aver ceduto la bambina ad uno sconosciuto. Giulia affronta Pietro De Santis, ex criminologo in carcere per traffico di minori e per gli omicidi dei genitori di Giulia, del loro capo scorta e di Paolo, l'unico che pu\u00f2 sapere chi ha rapito la bambina. Nonostante sia combattuta, Giulia baratta quel nome concedendo a De Santis un trattamento carcerario meno duro. Intanto Parmesan non riesce a perdonarsi di aver sparato alla ragazza per salvare Mauro e va a visitare la sua tomba al cimitero.\nChicco e Spillo.\nTrama.\nDue giovani sprovveduti rapinano il negozio di cianfrusaglie di un certo Politi, un pericoloso ricettatore che reagisce facendo sparare da un suo tirapiedi verso la moto in fuga e colpendo uno dei due. Roberto, Luca ed Anna raccolgono la denuncia di Politi, scoprendo poi che l'uomo ha reagito cos\u00ec perch\u00e9 i due rapinatori gli hanno rubato dei preziosi gioielli, nascosti fra la paccottiglia. Il caso si risolver\u00e0 con la collaborazione dell'informatore Camomilla, che si rivela lo zio di uno dei due, e grazie al tempismo di Roberto che riesce a salvare i due dalla ritorsione del ricettatore. Intanto Parmesan porta a casa di Mauro il biglietto da lui trovato insieme a dei fiori sulla lapide di Nina: \u00e8 una traccia, seppur labile. Giulia propone a Rea di farsi affiancare nell'indagine da Mauro. I due scoprono che il mittente dei fiori \u00e8 tale Giuseppe Bondi e corrisponde all'identikit fatto da Anna del falso carabiniere che ha sottratto il CD-Rom di Liverani. Quando arrivano a casa sua l'uomo per\u00f2 si \u00e8 gi\u00e0 dileguato, evidentemente avvertito da qualcuno.\nIl giustiziere.\nTrama.\nMentre Luca ed Anna indagano sull'omicidio di un uomo appena uscito dal carcere dopo una condanna per stupro, Mauro esprime a Giulia la sua rabbia per la sparizione di Bondi e le confessa di essere convinto che la talpa sia lo stesso capitano Rea. Il commissario \u00e8 lacerato dall'attrazione che prova nei confronti dell'uomo ed i legittimi sospetti di Belli e Ardenzi sull'indagine riguardante l'ecomafia. Mauro e Roberto rintracciano un conoscente di Bondi di nome De Gregori, titolare di una ditta di trasporti che ha ricevuto molti soldi da Liverani. Interrogato, l'uomo ammette di aver trasportato rifiuti tossici per conto del broker e alla fine cede il numero di cellulare di Bondi, che risulta un nome falso. In quel momento al X Tuscolano irrompe Rea, furioso per non essere stato avvertito degli sviluppi nelle indagini. Giulia lo tranquillizza, fingendo che De Gregori per il momento non ha confessato nulla.\nIl prezzo di una vita.\nTrama.\nMauro e Roberto indagano sull'omicidio di un noto avvocato penalista avvenuto per mano del suo ex cliente, un pregiudicato uscito da poco dal carcere. I due agenti rintracciano il covo dell'uomo ma l\u00ec ne scoprono il cadavere con la testa fracassata e ventimila euro in tasca. Scopriranno che l'avvocato stava divorziando dalla moglie, anche lei avvocato, che ora condivide lo studio col collega, ex socio del marito, nonch\u00e9 suo amante. Quest'ultimo aveva sfruttato l'odio del marito dell'amante per far uccidere il collega di cui era geloso, salvo poi far fuori anche l'assassino che lo ricattava e gli chiedeva pi\u00f9 denaro. Intanto Parmesan ha rintracciato l'indirizzo di Bondi tramite il cellulare dato al suo conoscente. Giulia, Roberto e Mauro organizzano un blitz alla villa di Bondi per catturarlo.\nIl quarto uomo.\nTrama.\nGiulia e Davide aspettano in ospedale il risveglio di Giuseppe Castaldo (il vero nome di Bondi), vivo per miracolo dopo essere stato ferito da Davide per salvare Giulia. Mauro e Roberto seguono Davide nel sopralluogo nel rifugio di Castaldo; qui Mauro casualmente scopre il frammento di un articolo di giornale scritto in inglese, che consegna a Germana chiedendole di rintracciarne la provenienza: il frammento di foto che accompagna l'articolo ritrae il volto della Oriani. Luca e Anna si occupano del caso di un giovane gay massacrato di botte forse dai compagni della palestra che avevano scoperto la sua diversit\u00e0. Roberto e Mauro sono sulle tracce di un tossicodipendente che ha aggredito Francesca con una siringa sporca di sangue ferendola ad un braccio nel tentativo di scipparle la borsa, la donna adesso teme di essere stata contagiata dall'HIV. Mauro scopre che nella foto originale dell'articolo di giornale assieme alla Oriani, Castaldo e Terenzi c'\u00e8 anche il capitano Rea.\nCaccia alla talpa.\nTrama.\nMauro mostra a Roberto la foto del Somalipress che ritrae il giovane Rea con la Oriani, Terenzi e Castaldo. I due si precipitano a casa di Giulia, dove scoprono che il Capitano ha trascorso l\u00ec la notte. Costretti a tacere date le circostanze, chiedono ad Altieri un nuovo interrogatorio a Castaldo, ma quando arrivano in ospedale \u00e8 gi\u00e0 stato ucciso. L'assassino per\u00f2 ha lasciato dei frammenti di pelle sotto le unghie di Castaldo. Roberto e Mauro mostrano la foto di Rea a Giulia la quale resta basita da quanto ha visto. Intanto Luca ed Anna indagano su di un'aspirante soubrette del mondo dello spettacolo di nome Cinzia di cui si \u00e8 persa ogni traccia dopo che ha saputo di non essere stata scelta come ballerina in un show televisivo. Giulia sempre pi\u00f9 convinta di ci\u00f2 che ha visto escogita uno stratagemma per prelevare un campione di DNA di Rea per poterlo confrontare con le tracce trovate sul cadavere di Castaldo. Intanto Rea capisce che i ragazzi del X Tuscolano lo stanno tendendo una trappola, e quando Giulia, Mauro e Roberto vanno a casa sua per arrestarlo, Rea scappa.\nMorte al distretto.\nTrama.\nGiulia non accetta la verit\u00e0 sull'uomo che ama e decide di lasciare la polizia perch\u00e9 si sente fallita sia come donna che come commissario. Roberto le sta vicino e le fa capire invece quanto sia importante come persona e come poliziotto per il commissariato. Luca dopo aver arrestato contro le regole uno spacciatore Massimo Nardi che ha percosso il suo amico Damiano, viene interrogato da Severini della disciplinare e quindi sospeso dal servizio con l'accusa di omicidio dato che il ragazzo muore per un sospetto trauma cranico durante l'interrogatorio al quale viene sottoposto. Francesca spiega che il trauma pu\u00f2 essere precedente alle 24 ore e manifestarsi in ritardo. Intanto Rea prende a pedinare Giulia ma viene visto da Sabina e scappa.\nOcchio per occhio.\nTrama.\nMentre Roberto e Mauro indagano sul caso di un artista che ha sfregiato due giovani con un solvente usato in pittura, Giulia interroga il tenente Riva, sospettato di complicit\u00e0 nel coprire la sparizione del capitano Rea. Il carabiniere nega fermamente il suo coinvolgimento e il commissario decide di farlo pedinare da Luca ed Anna. Roberto e Mauro riusciranno a ricostruire il delirante proposito di vendetta di un pittore la cui moglie ha perso un occhio a causa di una lattina di birra lanciata da un cavalcavia mentre la loro auto era in transito. I poliziotti salvano l'ultima ragazza di cui l'uomo intende vendicarsi. Intanto Luca ed Anna continuano le ricerche del capitano Rea. Giulia crede di avere finalmente messo le mani su Rea, scoprendo invece che l'uomo a volto coperto non \u00e8 altro che il suo collega, il tenente Riva. Mauro con molto dolore restituisce il piccolo Pietro al suo padre naturale.\nLa scelta.\nTrama.\nRea si fa vivo con Giulia, dandole appuntamento al luna park per svelare la verit\u00e0 e tutti i retroscena che riguardano la lotta all'ecomafia con tutto il X Tuscolano. Rea confessa che con Terenzi, Castaldo e la Oriani faceva parte di una cellula militaristica in Somalia in cui a capo vi era il maggiore Maurizio Sarpi. Rea stava indagando segretamente su di lui, e infatti aveva scoperto che Sarpi aveva recuperato il CD di Liverani, nascondendolo in cassaforte. Poi aveva ucciso Castaldo per far ricadere la colpa su Rea, nonostante lo avesse allevato come un figlio dopo la morte dei genitori. Rea fa sapere che Sarpi prendeva ordini da un personaggio ignoto, un mediatore che era pagato dagli industriali che scaricavano rifiuti tossici nei terreni. Cos\u00ec Roberto e Mauro si recano a casa di Sarpi per recuperare il CD ma in cassaforte trovano solamente la chiave di una cassetta di sicurezza. Contemporaneamente Giulia, Davide, Luca e Anna si recano nel luogo dell'appuntamento tra Sarpi il mediatore. Sarpi \u00e8 avvertito in tempo e rapisce Giulia per riavere indietro la chiave da Davide, il quale cede per salvare la donna che ama. Nonostante la chiave sia recuperata, il mediatore uccide Sarpi, proprio quando Rea e gli altri trovano e liberano Giulia. Giulia capisce che l'unico che avrebbe potuto avvisare Sarpi, e che sapeva, era il procuratore Marco Altieri e va in Procura ad arrestarlo. Altieri confessa ma senza rivelare dove si trovi il CD. L'episodio si conclude con il matrimonio di Ugo e Adele e l'annuncio di Giulia della sua intenzione di trasferirsi a Trieste con Davide."}
{"id": "1296527", "revid": "486946", "url": "https://it.wikipedia.org/wiki?curid=1296527", "title": "Kiltor", "text": ""}
{"id": "1296528", "revid": "1748167", "url": "https://it.wikipedia.org/wiki?curid=1296528", "title": "Chiaroscuro (miniserie televisiva)", "text": "Chiaroscuro \u00e8 una miniserie televisiva italiana.\nDescrizione.\nNel formato originario, la fiction \u00e8 composta da due puntate che vennero trasmesse in prima visione da Rai 2 il 1\u00ba e 2 gennaio 2003. La regia \u00e8 di Tomaso Sherman.\nTrama.\nUna storia romana e insieme multietnica, visto che il fulcro delle vicende narrate \u00e8 tutto in un palazzone abitato da polacchi, cinesi, africani. Sandra \u00e8 la ricca principessa Corsieri, italo-americana, professione architetto, incaricata di ristrutturare lo stabile. Qui incontra Cesare, povero ma bello, se ne innamora e diventa amica di suo nonno, Sor Peppe."}
{"id": "1296529", "revid": "1149807", "url": "https://it.wikipedia.org/wiki?curid=1296529", "title": "Yu-Gi-Oh! (manga)", "text": ", letteralmente \u00abRe dei giochi\u00bb, \u00e8 un popolare manga giapponese ideato da Kazuki Takahashi da cui sono tratte diverse serie televisive anime, alcune delle quali trasmesse anche in Italia.\nIl manga \u00e8 diventato un marchio di gran successo generando cos\u00ec un franchise composto da diversi nuovi manga e serie anime, un gioco di carte collezionabili reale, corrispondente a quello rappresentato nelle storie (seppur alcuni elementi variano e alcune carte cambiano in nome e caratteristiche), videogiochi, giocattoli e altri prodotti.\nTrama.\nYugi Mut\u014d non ha amici ed \u00e8 continuamente vessato da due bulli: Jonouchi e Honda e difeso dalla sua amica d'infanzia Anzu. Un giorno Yugi riceve dal nonno un misterioso pendaglio a forma di piramide, il \"Puzzle Millenario\", del quale lui stesso ha sciolto il rompicapo: ricostruendolo, il ragazzo fa venire alla luce il suo alter-ego, che, a differenza di Yugi, \u00e8 sicuro di s\u00e9, spigliato nell'accettare senza timore le diverse sfide che gli vengono proposte, abilissimo nei diversi giochi di ruolo.\nGrazie a lui, Yugi forma il suo carattere diventando pian piano pi\u00f9 forte, facendosi degli amici preziosi e al contempo una reputazione di duellante non indifferente. Sar\u00e0 proprio la sua abilit\u00e0 nel gioco di carte \"Magic and Wizards\" a fargli vivere diverse avventure, e conoscere persone e avversari sempre nuovi, fin quando si accorger\u00e0 che tutto \u00e8 legato a quel Puzzle che porta al collo, non a caso il pi\u00f9 prezioso dei sette Oggetti del Millennio.\nManga.\nIl manga in Italia ha avuto una pubblicazione molto travagliata. Uscito per la prima volta nel 2000 in volumetti di 96/112 pagine, ne venne fermata la pubblicazione mensile al dodicesimo volume, a causa delle scarse vendite, dovute anche al fatto che, non essendo ancora andata in onda la serie televisiva in Italia, l'opera era praticamente sconosciuta.\nDiversi mesi dopo, riprese la pubblicazione con il numero 13, in volumi di circa 200 pagine, e usciva trimestralmente. Nonostante la trasmissione dell'anime in Italia e il successo riscosso, il manga vendeva ancora poco. Infatti, nell'aprile 2005, con il volume 24 venne ufficialmente bloccata la prima edizione italiana del manga, per essere poi raggiunta dalla prima ristampa mensile (gi\u00e0 in corso dal 2003), intitolata \"Yu-gi-Oh! L'eroe della TV\". La periodicit\u00e0 divenne bimestrale dal numero 24 dell'ottobre 2005 mentre il numero 25 della ristampa usc\u00ec nel dicembre del 2005, nello stesso formato. Gi\u00e0 al numero 28, la pubblicazione divenne trimestrale, e infine, dopo il numero 30, quadrimestrale. Il manga si concluse per la prima volta in Italia nel luglio 2011, a 11 anni esatti dall'uscita del primo numero.\nIl 31 ottobre 2021 Panini annuncia, dopo oltre 10 anni dalla sua assenza dagli scaffali, la ristampa del manga chiamata \"Yu-Gi-Oh! 3 in 1\", ovvero un'edizione in 13 volumi dove ogni numero conterr\u00e0 tre tankobon dell'edizione giapponese. L'uscita \u00e8 prevista per il giugno 2022.\n\"Yu-Gi-Oh! R\".\n \u00e8 uno spin-off della serie originale \"Yu-Gi-Oh!\". Illustrato da Akira It\u014d, uno degli artisti che hanno disegnato il manga originale di \"Yu-Gi-Oh!\", coinvolge la maggior parte dei personaggi della serie principale in una nuova trama, che si colloca subito dopo la fine della saga di \"Battle City\" e prima de \"Le memorie del faraone\". Venne pubblicato per la prima volta su \"V-Jump\", un mensile della Sh\u016beisha, il 21 aprile 2004.\nSebbene non venga spiegato esplicitamente il significato della \"R\" nel titolo, questa probabilmente significa \"Reverse\", \"Revolution\", \"Rebirth\" o \"Retold\" (capovolgimento, rivoluzione, rinascita o ri-raccontata).\nAnime.\nStagione 0.\nLa prima serie, chiamata \"stagione 0\" dai fan per via della sua quasi totalmente assente, \u00e8 stata prodotta dalla Toei Animation, \u00e8 durata 27 episodi ed \u00e8 basata principalmente sui volumi 1-7 del manga e pertanto il gioco di carte Magic and Wizards (chiamato Duel Monsters nell'anime del 2000) \u00e8 quasi del tutto assente. \u00c8 stata trasmessa per la prima volta sulla TV Asahi dal 4 aprile 1998 fino al 10 ottobre 1998. Questa serie \u00e8 inedita al di fuori del Giappone. La successiva serie \"Duel Monsters\", \u00e8 effettivamente un seguito, ma sarebbe pi\u00f9 corretto definirlo sequel solo dei primi due episodi (eccetto i duelli contro Kaiba, Shadi e Bakura nel gioco di carte \"Duel Monsters\", rifatti poi per la serie \"Duel Monsters\"), in quanto sono importanti e vengono citati solo quegli episodi nella serie \"Duel Monsters\". Inoltre, c'\u00e8 una protagonista che non solo nel manga ha un ruolo marginale, ma inoltre le carte non sono quasi mai utilizzate. Questo dunque, ritenuto un intralcio per la storia, venne corretto con la successiva resa di una semplice trasposizione animata non canonica dei capitoli del manga trattanti un gioco che non era il Duel Monsters (eccetto appunto i primi due episodi).\nSugoroku Mut\u014d regala al nipote, Yugi Mut\u014d, un puzzle d'oro massiccio, soprannominato \"Yami no Puzzle\" (Puzzle dell'oscurit\u00e0) a causa dei poteri occulti che dovrebbe donare a chi riuscir\u00e0 a ricomporlo. Il suo vero nome \u00e8 Puzzle Millenario e quando Yugi, dopo ben otto anni, lo completa, libera la sua magia, e lo spirito che vi \u00e8 rinchiuso. Yugi e quello che diventer\u00e0, praticamente, il suo alter ego, affronteranno molti nemici, e con uno strumento piuttosto insolito: i giochi.\nPrima serie.\nLa seconda serie, intitolata in patria, ma conosciuta in Italia semplicemente come Yu-Gi-Oh!, \u00e8 stata prodotta dalla NAS, venne trasmessa per la prima volta su TV Tokyo il 18 aprile 2000 e successivamente tradotta in pi\u00f9 di 20 lingue e trasmessa in pi\u00f9 di 60 paesi. \u00c8 basata principalmente sul manga originale a partire dal volume 8 in avanti. La serie consiste di 236 episodi, di cui l'ultimo \u00e8 stato trasmesso per la prima volta in Giappone l'8 settembre 2004.\nIn Italia la serie animata \u00e8 stata trasmessa sul canale Mediaset Italia 1 a partire dal settembre 2003 (lasciando inedita la serie del 1998). In questo adattamento, basato su quello statunitense della 4Kids Productions Inc., sono stati cambiati i nomi della maggior parte dei personaggi, quindi Katsuya Jono-Uchi \u00e8 diventato Joey Wheeler, Hiroto Honda \u00e8 diventato Tristan Taylor e Anzu Mazaki \u00e8 diventata Tea Gardner. Inoltre la serie ha subito diverse censure rispetto alla versione originale (sono state ad esempio cancellate le scritte in caratteri giapponesi, l'aspetto dei mostri durante i combattimenti \u00e8 stato reso tridimensionale e alcuni dialoghi sono stati modificati o completamente eliminati). Tutte le modifiche dell'edizione italiana derivano da quella statunitense."}
{"id": "1296534", "revid": "1318658", "url": "https://it.wikipedia.org/wiki?curid=1296534", "title": "Storia di Terni", "text": "La citt\u00e0 di Terni \u00e8 oggi il centro abitato principale dell'omonima conca, nonch\u00e9 una delle citt\u00e0 pi\u00f9 importanti e popolose dell'Italia Centrale e dell'area appenninica. Si sviluppa su un piano alla destra del fiume Nera, in un territorio alla confluenza della valle del Velino e della Valnerina, dove i fondovalle intersecano gli importanti corridoi naturali appenninici come la valle del Naia, il medio Tevere e la valle del Clitunno, storicamente attraversati dalle principali vie di comunicazione dell'Italia centrale.\nI primi reperti archeologici, che testimoniano la stabile presenza umana nel territorio, sono emersi da alcuni scavi periferici e risalgono all'Et\u00e0 del rame e all'Et\u00e0 del ferro. Dopo la prima met\u00e0 del III secolo a.C., i Romani fondarono una colonia in territorio nequinate, presso Narni, col nome di \"Interamna\". La colonia fu poi inserita in et\u00e0 augustea nella \"Regio VI\". \"Interamna\" divenne sede di una diocesi cristiana dal II secolo e, dopo aver subito le devastazioni delle invasioni barbariche, nel Medioevo vide dapprima la dominazione dei Longobardi di Spoleto, poi la libert\u00e0 come libero Comune ribelle allo Stato Pontificio, con sempre a capo il partito ghibellino cittadino, fino alla definitiva annessione allo Stato Pontificio, avvenuta sotto papa Pio IV nel 1563.\nPer tutta l'et\u00e0 antica Terni fu una fiorente citt\u00e0 di medie dimensioni nella campagna umbra fino a quando, nel XIX secolo, lo sviluppo industriale e ferroviario prima, e l'istituzione dell'omonima provincia poi, portarono la citt\u00e0, in un periodo di tempo relativamente breve, ad un radicale cambiamento della sua economia e dei suoi equilibri sociali.\nPreistoria.\nLa citt\u00e0, posta in una pianura alluvionale tra il fiume Nera e il torrente Serra, vide il suo territorio abitato in modo stanziale non prima dell'Et\u00e0 del rame, a cui risalgono un fondo di capanna e materiale ceramico con le caratteristiche tipologiche della cultura di Conelle-Ortucchio, scoperti al di sotto di alcune sepolture della pi\u00f9 tarda necropoli delle Acciaierie. Anche durante la media Et\u00e0 del bronzo gruppi umani, portatori della cosiddetta Civilt\u00e0 Appenninica, hanno abitato questa zona, anche se le testimonianze archeologiche pi\u00f9 significative sono state rinvenute intorno al Lago di Piediluco, poco distante da Terni.\nFase \u00abTerni I\u00bb.\nLa presenza umana pi\u00f9 significativa, per\u00f2, \u00e8 datata al X secolo a.C., cio\u00e8 all'inizio dell'Et\u00e0 del Ferro: nel 1884, durante i lavori di costruzione dell'acciaieria, fu ritrovata una vasta necropoli, utilizzata fino al VI secolo a.C., appartenente alla cosiddetta Cultura di Terni. In base alla tipologia dei corredi funerari \u00e8 possibile distinguere tre fasi: Terni I, Terni II e Terni III.\nAlla prima fase, la pi\u00f9 antica, appartengono le tombe a incinerazione, formate da un pozzetto per lo pi\u00f9 cilindrico, all'interno del quale erano deposti un'olla ed un corredo di fibule ed anelli nelle sepolture femminili, rasoi di bronzo nelle sepolture maschili; in alcune tombe l'urna cineraria era ricoperta da una o due lastre di pietra a cappuccina e tutto il pozzetto era stato riempito con terra e ciottoli, poi delimitato da un circolo di pietre. Le analogie culturali sono con l'area laziale, soprattutto Roma-Colli Albani e Allumiere. L'abitato corrispondente alla necropoli di questo periodo era probabilmente situato sul Colle di Pentima, lungo il margine orientale della conca ternana, al di sopra del deposito alluvionale fra il Nera e il Serra, in cui fu dedotta la necropoli.\nFase \u00abTerni II\u00bb.\nLa seconda fase, databile al IX secolo a.C., \u00e8 caratterizzata dalla sostituzione del rito funerario dell'incinerazione con quello dell'inumazione, anche se il primo risulta ancora praticato in una piccola minoranza delle deposizioni. Le sepolture ad inumazione erano costituite da fosse rettangolari, riempite con terra e pietrame oltre il livello del suolo, a volte delimitate, in superficie, da un circolo di pietre. Ai piedi dell'inumato furono collocate olle ed orciuoli, di produzione locale, ad impasto parzialmente depurato e con scarsa decorazione.\nIn questo periodo le tombe maschili sono dominate dalla presenza delle armi, generalmente di bronzo, fra cui spade corte con lama ed impugnatura fuse insieme, punte di lancia, alcune in ferro, poste ai lati della testa, di forma triangolare. Numerosi sono anche i rasoi, in genere semilunati, con incisioni geometriche. Le sepolture femminili sono caratterizzate dalla presenza di armille, orecchini, collane e spirali in Et\u00e0 del bronzo ornati con ambra, pasta vitrea o osso. Le fibule sono numerose e di varia foggia. All'atto della scoperta risultavano deposte un po' dappertutto: dalla pi\u00f9 semplice posizione all'altezza del petto, fino ad una lunga serie che dallo sterno giungeva ai piedi lungo il fianco sinistro.\nLe evidenze culturali di questa fase ricollegano la necropoli ternana all'area umbra, sabina e picena, ma con apporti dalla fase laziale di Roma-Colli Albani II, soprattutto nella ceramica. I gruppi che hanno dedotto la necropoli sembrano organizzati secondo una gerarchica, forse, guerriera, capaci di produrre eccedenze alimentari dalle attivit\u00e0 agricole e di allevamento e in una minoranza di casi in grado di accumulare ricchezza, scambiando manufatti anche a lunga distanza, da Fratta Polesine, in piena cultura veneta all'Etruria settentrionale e meridionale.\nFase \u00abTerni III\u00bb.\nAlla terza fase, databile fra l'VIII e il VI secolo a.C., appartengono le tombe di S. Pietro in Campo, poco pi\u00f9 ad occidente della necropoli delle Acciaierie. Le sepolture sono tutte ad inumazione, particolarmente ricche: quelle maschili di armi in ferro, fra cui lance a foglia, giavellotti, spade e pugnali; quelle femminili di lebeti, bacili, attingitoi, anfore, oltre alle fibule. Il materiale ceramico, molto pi\u00f9 fine e lavorato rispetto a quello della fase precedente, \u00e8 rappresentato in genere da un grosso vaso, e da uno o pi\u00f9 piccoli vasi ed altri oggetti, come coppette ed ollette, tutti deposti in un'unica tomba. Gli oggetti di metallo e ceramici sono sia di origine straniera, soprattutto fenicia, etrusca, falisca e picena, sia locale, ma sempre con richiami tipicamente orientalizzanti in quelli databili al VII e VI secolo a.C.\nIl gruppo sociale che ha utilizzato questa necropoli sembra connotato da una maggiore differenziazione dei suoi componenti, alcuni dei quali dominano per ricchezze e capacit\u00e0 militari di controllo del territorio; la produzione agro-alimentare va ben oltre una semplice economia di sussistenza, con l'accumulo di derrate anche di prestigio; infine, l'ambiente culturale \u00e8 pi\u00f9 incline ad accettare nuovi schemi. L'abitato non sembra pi\u00f9 localizzato sul colle di Pentima ma sulla piccola altura, corrispondente all'attuale piazza Clai, dove sorger\u00e0 la citt\u00e0 romana e la Terni dei secoli successivi, come risultato di un'opera di urbanizzazione che ha visto lo spopolamento di alcune alture circostanti la conca ternana e la concentrazione della popolazione intorno ad un'area cultuale, in prossimit\u00e0 di un guado del Nera, alla confluenza col Serra; questa caratteristica geografica giustificher\u00e0 il toponimo latino.\nLe Tavole eugubine menzionano nel III secolo a.C. la presenza nell'area del popolo dei Naharti (\"Naharkum..Numen\"), una popolazione umbra oppure, se diversi dagli Umbri, un gruppo appartenente ad un substrato indoeuropeo pi\u00f9 antico. \u00c8 probabile che i Naharti abitassero proprio lungo il corso del fiume Nera, la cui radice idronimica \"Nahar-\" \u00e8 in comune con l'appellativo \"Naharkum\". I Naharti confinavano con altre popolazioni come i Piceni e gli Etruschi ed erano considerati nemici dell'arce umbra di Gubbio, al pari degli Etruschi e degli Jabusci. Nel complesso era una popolazione di ceppo misto, data la diversificata quantit\u00e0 di sepolture rinvenute a Terni. L'identit\u00e0 umbra dei Naharti rimase forte e conservatrice anche dopo l'annessione a Roma, riuscirono ad avere peso e diventare una provincia Romana. I guerrieri Naharki componevano un elemento essenziale delle guarnigioni militari Umbro-Romane. Fondarono la citt\u00e0 nel 672 a.C., come si evince da un'iscrizione latina di et\u00e0 tiberiana. Il nome \"Interamna Nahars\" ha fatto pensare che il Nera e il Serra e i loro affluenti circondassero la citt\u00e0, costituendo una difesa naturale. Infatti in italiano: \"Inter\" (fra) \"Amne\" (corsi d'acqua, fiumi) e \"Nahars\" (\"Naharti-ki\", abitanti del fiume Nera, in latino \"Nar\" o \"Nahar\").\nAlcune sommit\u00e0 che circondano la piana di Terni continuarono ad essere abitate, come le propaggini meridionali dei Monti Martani, disseminate di piccoli insediamenti, posti fra i 700 e i 1000 metri di altezza, non tutti a scopo abitativo. Il pi\u00f9 importante di questi \u00e8 il sito fortificato di S. Erasmo di Cesi, databile almeno al V secolo a.C., provvisto di due piccole necropoli che vanno dal IX al VI secolo a.C., sorto poco pi\u00f9 in basso del complesso cultuale di Torre Maggiore, risalente al VI secolo a.C., ma probabilmente frequentato da molto prima, in cui sono stati rinvenuti una serie di bronzetti votivi, soprattutto a carattere guerriero; cosa che indica la natura militare dei gruppi preminenti localizzati su queste alture. La notizia non provata che al di sopra di Rocca San Zenone si trovasse l'oppidum umbro di \"Vindena\" si riferisce probabilmente alla memoria di questi insediamenti di altura.una popolazione proto-celtica proveniente dal medio bacino del fiume Danubio e dal centro-sud dell'attuale Germania.\nLa conquista romana.\nLe fonti classiche non citano quando Terni entr\u00f2 a far parte delle strutture amministrative romane. Poco prima che scoppiasse la terza guerra sannitica Roma intraprese una campagna di guerra contro i Nequinati, gli abitanti dell'odierna Narni, dove, dopo la presa di Nequino, impiantarono una colonia latina, conferendole il nome di \"Narnia\". Nel 290 a.C., o poco dopo, M. Curio Dentato promosse sia la costruzione della Via Curia, collegando Terni a Rieti, sia, nel 271 a.C., il taglio del costone delle Marmore, per facilitare il deflusso delle acque del Velino nel Nera; \u00e8 quindi probabile che, dopo la prima met\u00e0 del III secolo a.C., quel nucleo abitato, sorto alla confluenza del Serra nel Nera, fosse stato romanizzato in colonia latina con il nome di \"Interamna\". Non \u00e8 dato sapere se la deduzione della colonia avvennisse contemporaneamente a quella di \"Narnia\", ma, analogamente ad altre fondazioni coloniche, \u00e8 presumibile che sia accaduto proprio questo. Tra l'altro, sembrano risalire a questa epoca le mura che circondarono il perimetro dell'abitato romano.\nDurante la seconda guerra punica, nel 214 a.C., \"Interamna\" insieme ad altre undici colonie latine, non si trov\u00f2 nelle condizioni di fornire il suo contingente di armati per formare le due legioni urbane che i consoli di quell'anno, Quinto Fabio Massimo Verrucoso e Marco Claudio Marcello, ebbero intenzione di arruolare; quest'azione, giudicata dal Senato di Roma come tradimento, fu severamente punita qualche anno dopo con l'emanazione di una legge apposita, che nella giurisdizione delle colonie latine si chiam\u00f2 \"ius XII coloniarum\". A questo periodo risalgono le mura che circondarono il perimetro dell'abitato romano.\nIl rifiuto di consegnare gli armati fu giudicato dal Senato romano atto di tradimento, cosicch\u00e9, dopo altri episodi di renitenza verificatisi per altri sei anni, nel 208 a.C. scatt\u00f2 la punizione, che entr\u00f2 nella giurisdizione romana con il nome di \"jus XII coloniarum\": le dodici colonie, oltre che a fornire un numero di armati fisso, da inviare fuori d'Italia, furono costrette a redigere annualmente le liste censorie e a consegnarle ai magistrati romani in carica, in modo che l'arruolamento fosse fatto direttamente da costoro, previa una tassa dell'un per mille sui cespiti dichiarati.\nAlla fine del II secolo a.C. sono databili alcuni lavori di riassetto del ramo orientale della via Flaminia, che collegava \u2013e collega\u2013 Narni a Spoleto, per riallacciarsi all'originario tracciato della consolare all'altezza di \"Forum Flaminii\", poco a nord di Foligno. Non si sa quando sia stato costruito questo ramo stradale, ma \u00e8 evidente che con esso si realizz\u00f2 una pi\u00f9 forte presenza di Roma fra la fedelissima Otricoli e l'altrettanto fedelissima Spoleto, soprattutto dopo la defezione degli \"Interamnates\" durante la seconda guerra punica. Per quanto riguarda \"Interamna\", la Flaminia, che entrava in citt\u00e0 da sud-ovest, costitu\u00ec il \"cardo\", mentre l'ipotetico tracciato della Via Curia, o la strada che con essa si raccordava, all'interno delle mura, form\u00f2 il \"decumanus\".\nDopo la guerra sociale \"Interamna\" divenne \"municipium\", non si sa se con le caratteristiche della piena cittadinanza o come \"civitas sine suffragio\". In seguito alla sconfitta di M. Antonio nella guerra di Perugia contro C. G. Cesare Ottaviano, \"Interamna\" fu salvata dalla confisca delle propriet\u00e0 private, pur dovendo subire attribuzioni viritane in favore di militari dell'esercito di Ottaviano.\nL'Impero Romano.\nCon la sistemazione amministrativa dell'Italia, \"Interamna\" fu iscritta alla trib\u00f9 \"Clustumina\" e inclusa nella \"Regio VI Umbria\". Si colloca nel periodo fra la fine del I secolo a.C. e la prima met\u00e0 del I secolo d.C. la strutturazione definitiva della Terni romana. In questo periodo sono edificati i templi, il teatro, due terme e l'anfiteatro. La larga disponibilit\u00e0 di acqua e la fertilit\u00e0 del suolo permisero un fiorente sviluppo dell'agricoltura, le vie di comunicazione quello dei commerci; le colline intorno all'abitato si popolarono di ville rustiche. Sono attestate le canoniche magistrature municipali come i \"Quattuorviri jure dicundo\", i due \"aediles curules\", i \"quaestores a decurionibus\", i \"decuriones\" e gli addetti al culto imperiale, i \"seviri augustales\"; fra le cariche religiose, figuravano il \"pontifex\" e il \"praetor sacrorum\".\nNel 69 \"Interamna\" fu sede di una scaramuccia fra quattrocento cavalieri delle ultime coorti di Vitellio, attestate a Narni, e le legioni di T. Flavio Vespasiano, accampate a \"Carsulae\". Sarebbe stato questo l'unico atto di guerra nella resa finale fra i due contendenti, avvenuta per tradimento degli armati di Vitellio.\nRisale all'inizio del III secolo d.C. la testimonianza della \"Tabula Peutingeriana\" che il tracciato di riferimento della Via Flaminia non fu pi\u00f9 quello occidentale, da \"Narnia\" a \"Mevania\", ma quello orientale passante per Terni, contrariamente all\"'itinerarium Gaditanum\" di due secoli prima, il che indica il primo come percorso preferito. Nel 193 L. Settimio Severo, in qualit\u00e0 d'Imperatore, nominato dalle legioni d'Illiria, incontr\u00f2 ad \"Interamna\" la delegazione senatoriale che gli si fece incontro per omaggiarlo della carica e per chiederne il perdono.\nNel 253, nei pressi di \"Interamna\", trov\u00f2 la morte, ad opera dei suoi stessi soldati, l'imperatore V. Treboniano Gallo e suo figlio G. Vibio Volusiano, che si apprestavano a combattere contro le legioni dell'usurpatore M. Emilio Emiliano, acclamato Imperatore dalle truppe della Mesia.\nNel 306 Galeno, Cesare dell'Illirico, sceso in Italia con le sue legioni per costringere Massenzio a cedere il titolo di Imperatore, conferitogli soltanto dai Pretoriani, e la giurisdizione sull'Italia e l'Africa, pose i suoi accampamenti presso \"Interamna\" e da l\u00ec tent\u00f2 di convincere Massenzio, prima di attaccare Roma; il tradimento di molti dei suoi soldati, per\u00f2, lo indusse a ritornare in Illiria.\nRisale all'inizio del III secolo la testimonianza della \"Tabula Peutingeriana\" che il tracciato di riferimento della Via Flaminia non \u00e8 pi\u00f9 quello occidentale, da \"Narnia\" a \"Mevania\", ma quello orientale, che passa per Terni, contrariamente all\"'Itinerarium Gaditanum\", di due secoli prima, che indica il primo come percorso preferito. \u00c8 probabile che fra il I e il III secolo sia stato costruito, su un tracciato molto pi\u00f9 antico, il ramo della Via Flaminia, chiamato \"via Interamnana\", che collegava \"Interamna\" ad \"Eretum\", l'attuale Monterotondo e che permetteva di raggiungere Roma attraverso la via Salaria o la via Nomentana, senza passare per la via Flaminia.\nCon la riforma dell'Impero, voluta da Diocleziano, \"Interamna\" fu inserita nella provincia di \"Tuscia et Umbria\".\nLa diffusione del Cristianesimo \u00e8 attestata dall'area cimiteriale, databile al IV secolo, sorta su una necropoli pagana, alla sommit\u00e0 di un colle poco a sud della citt\u00e0, lungo la \"via Interamnana\". I vescovi sicuramente accertati sono un certo \"Praetextatus\" al 465 e un \"Felix\" fra il 501 e il 502. Il luogo principale di culto fu costruito probabilmente all'interno delle mura cittadine, a ridosso dell'anfiteatro Fausto, nel luogo dove ora sorge la cattedrale e dedicato inizialmente a S. Maria Assunta e a S. Anastasio.\nL'Alto Medioevo.\nData la posizione centrale e le sue vie di comunicazione, \"Interamna\" vide continui movimenti di armati attraversarla da nord a sud e viceversa, per tutto il tardo Impero e nel corso delle invasioni barbariche, nonostante, in proposito, manchi una documentazione precisa.\nNel 537, durante la Guerra Gotica, Vitige, dopo aver rinunciato all'assedio di Narni, tenuta dai Bizantini di Bessa, condusse il suo esercito a Roma, attraverso la Sabina, probabilmente percorrendo la \"via Interamnana\". Se Terni rimase in mano a Belisario non \u00e8 dato di sapere; ammesso che lo fosse, Totila, nel 544, la riconquist\u00f2, insieme alla piazzaforte bizantina di Spoleto, procedendo al sistematico recupero del dominio sulla Via Flaminia, itinerario obbligato per gli aiuti di Bisanzio a Roma, tramite Ravenna o le Alpi Giulie. Un percorso analogo fu fatto nel 551 da Narsete, che riprese la \"Tuscia\" fra Perugia, Spoleto e Narni, compresa Terni.\nIl periodo longobardo.\nMa la conquista pi\u00f9 significativa fu quella longobarda, avvenuta ad opera dei Duchi di Spoleto alla fine del VI secolo e compiuta gi\u00e0 al tempo di Autari. Terni assunse il carattere di citt\u00e0 di frontiera, trovandosi a poca distanza da Narni bizantina, posta a guardia della via Flaminia. Sebbene il limite esatto fra le due aree nemiche sia molto difficilmente identificabile, si ritiene che esso fosse compreso fra la consolare Flaminia, nel suo percorso pi\u00f9 antico, in mano ai Bizantini e la via Interamnana, in mano ai Longobardi, che la utilizzarono per l'occupazione della Sabina occidentale, fino a Farfa. Per questi motivi potrebbe essere giustificabile l'esistenza di un gastaldato fin dalla prima met\u00e0 del VII secolo.\nGrazie alla sua posizione di citt\u00e0 di frontiera, Terni vide nel 742 il solenne incontro di Liutprando con Papa Zaccaria, in seguito al quale il re longobardo fece atto di rinuncia al possesso dei castelli occupati in quell'anno, compreso Narni, e defin\u00ec un nuovo assetto territoriale del suo regno nell'Italia centrale.\nDurante la prima fase del dominio longobardo la diocesi ternana fu soppressa da Gregorio Magno, forse pi\u00f9 per mancanza di fedeli che per riduzione della popolazione e fu assorbita da quella di Narni.\nIl passaggio ai Franchi non mut\u00f2 radicalmente la situazione, poich\u00e9 Terni continu\u00f2 a dipendere dal Ducato di Spoleto. La diocesi alla fine dell'VIII secolo fu annessa a quella di Spoleto, ristabilendo, cos\u00ec, ma a favore del Regno, un'anomalia istituzionale. Proprio per questo motivo il Papato e la diocesi narnese non smisero mai di rivendicare la sovranit\u00e0 su Terni, facendosi forti della \"Promissio Carisiaca\" e dei diplomi successivi, che affermavano la volont\u00e0 dell'Impero di restituire Narni al Papa.\nLa questione sembr\u00f2 schiarirsi nel febbraio del 962 quando Ottone I di Sassonia all'interno di un suo notissimo \"privilegium\", fra i numerosi provvedimenti, riconobbe al Papa, Giovanni XIII, della Famiglia dei Crescenzi, veri e propri feudatari del narnese, il possesso di \"Teramne\" con tutte le sue pertinenze. La cosa, per\u00f2, non ebbe seguito, forse per le resistenze dei duchi e dei vescovi di Spoleto.\nIl Basso Medioevo.\nTerni fu una delle prime citt\u00e0 ad adottare il sistema consolare e dell'arengo del popolo. Nel 1159, all'inizio del conflitto fra Federico Barbarossa e Alessandro III, lo sviluppo della citt\u00e0 dovette subire un arresto dovuto all'investitura feudale a favore dei fratelli del cardinale Ottaviano Monticelli (di stirpe nobile, il suo casato fu quello della famiglia Cesi di Narni), imposta dall'imperatore, che elev\u00f2 il cardinale stesso al ruolo di antipapa. Per favorire la parentela dell'antipapa, Federico I invest\u00ec i due fratelli del cardinale Ottaviano della feudalit\u00e0 di Terni. I ternani riuscirono, con l'aiuto del papa legittimo a \"scrollarseli di dosso\" pochi anni dopo, ma se la citt\u00e0 riusc\u00ec a liberarsi e a riprendere il via, i suoi primi anni di vita da comune medioevale furono scossi da un secondo trauma nel marzo o aprile del 1174, quando Terni \u2013 accusata di non pagare le gabelle dovute \u2013 fu distrutta dall'esercito del legato imperiale l'arcivescovo Cristiano di Magonza, il pi\u00f9 spietato collaboratore di Federico Barbarossa nel domare le citt\u00e0 filo-papali. Soltanto la decisa opera di annessione dell'intero Ducato di Spoleto, da parte di papa Innocenzo III, nel 1198, riusc\u00ec a fare di Terni un pezzo del Patrimonio di S. Pietro in \"Tuscia\". Nel 1218, Onorio III ricostitu\u00ec il Capitolo Cattedrale nella chiesa di S. Maria Assunta, ma dotandola di una competenza territoriale molto esigua, esposta alle rivendicazioni, da una parte di Narni, dall'altra di Spoleto che veniva appoggiata delle famiglie romane, in particolar modo dai Crescenzi, che all'epoca si incistarono sulla piccola Narni per le loro incursioni o rivendicazioni in Umbria, in particolar modo nella conca da sempre dominio di Terni.\nQuando Terni entr\u00f2 a far parte del potere temporale della Chiesa era gi\u00e0 un Comune, con la magistratura dei due consoli e il Parlamento. Al momento in cui gli fu restituita la diocesi, Terni ebbe anche il podest\u00e0 e il capitano del Popolo. Nel 1218, Onorio III ricostitu\u00ec il Capitolo della Cattedrale nella chiesa di Santa Maria Assunta, ma dotandola di una competenza territoriale molto esigua, esposta alle rivendicazioni di Spoleto che veniva appoggiata delle capricciose famiglie romane, in particolar modo dai Crescenzi, che all'epoca si incistarono sulla piccola Narni come terrazza e appoggio per le loro incursioni o presunti rivendicazioni in Umbria, in maniera pi\u00f9 accanita nella fertile conca. Il Duecento, epoca della definizione istituzionale del comune, periodo dominato dalle lotte per la determinazione del confini del territorio e dall'affermazione della citt\u00e0 sul contado, era stato caratterizzato dall'iniziativa pubblica che si concretizzava nell'apertura dei grandi cantieri dei palazzi comunali e di quello del complesso dell'episcopio e della cattedrale, nella realizzazione delle nuove porte cittadine e nel contributo all'insediamento dell'ordine mendicante. Con la prima predica in volgare di Francesco d'Assisi nel 1218, per Terni, cominci\u00f2 un periodo di intensa attivit\u00e0 religiosa e sociale. In quegli anni, il territorio vide la nascita prima di alcuni eremi ed insediamenti provvisori francescani (l'Eremo \"Arnulphorum\" o di Cesi, lo speco di S. Urbano di Vasciano) ed agostiniani (S. Bartolomeo di Rusciano presso Rocca San Zenone, quest'ultimo era un castello o borgo fortificato nel contado di Terni, ancora esistente, posto a difesa della citt\u00e0), poi di chiese e veri propri conventi soprattutto in ambito urbano, come accadde anche nei limitrofi feudi (o autonomi piccoli borghi fortificati) di Stroncone, Piediluco, Sangemini e Acquasparta per i Minori, nella vicina citt\u00e0 rivale di Narni per frati Minori, Agostiniani e Domenicani.\nNel giugno del 1241 la nobilt\u00e0 di origine germanica di Terni, con tutta la cittadinanza, si sottomise spontaneamente a Federico II, che la individu\u00f2 come base della sua presenza nell'Italia Centrale durante il conflitto che lo oppose, nel 1244, al papa Innocenzo IV. L'imperatore sost\u00f2 nelle vicinanze di Terni fra l'estate del 1244 e il marzo del 1245; attese invano Innocenzo IV, nel frattempo scappato, prima a Genova, poi a Lione, ma condusse con il cardinale Ottone di Porto, attestato a Narni, rimasta fedele al Papa, le trattative sulla sistemazione delle reciproche sfere di influenza in Lombardia. Sempre a Terni ricevette, anche, Alberto, Patriarca della chiesa antiochena, che tent\u00f2 una mediazione fra Federico e il cardinale diacono Ranieri, di S. Maria in Cosmedin, il quale conduceva, soprattutto nella Tuscia, un'incessante guerriglia contro le truppe arabe dell'Imperatore.\nRitorn\u00f2 a Terni nel 1247 e sembra che convoc\u00f2 proprio in questa citt\u00e0 la dieta che avrebbe designato a succedergli suo figlio Enrico. Ma con la morte del sovrano Terni torn\u00f2 ad una sorta di semi-soggezione papale, anche se continu\u00f2 non senza ribellioni e guerre a battersi contro l'accentramento politico e giurisdizionale di Roma, divenne citt\u00e0 pontificia molto tardivamente, nel 1564, pi\u00f9 tardi di Perugia.\nNel 1294 il Comune si dot\u00f2 di una nuova carica, i 'quattro di credenza' o difensori del Popolo e nel 1307 dei Priori. L'istituzione di queste due magistrature furono indotte dal crescente peso che gli appartenenti alle arti e mestieri, come, ad esempio, i lanaioli, i fabbri, i tintori, i commercianti, avevano acquisito all'interno di una comunit\u00e0 dominata dai proprietari terrieri e dai \"milites\".\nDurante la Cattivit\u00e0 avignonese continu\u00f2 la resistenza al potere papale e, schiacciata fra due Comuni alleati, come Spoleto e Narni, fu costretta ad allearsi con Todi, che nomin\u00f2 fra il 1338 e il 1354 sette Podest\u00e0 su dieci. Nel 1340 la battaglia presso il colle detto di Colleluna, vide l'esercito di Terni scontrarsi con l'alleata Amelia contro quello papale per difendere la propria indipendenza economica. Nel 1354 la citt\u00e0 si sottomise al legato papale, il cardinale Egidio Albornoz, dietro pagamento di cinquecento fiorini annui per dieci anni, una condizione molto mite rispetto a quelle riservate ad altri comuni del Patrimonio.\nAll'inizio del XV secolo cadde sotto la signoria di Andrea Tomacelli, uno dei fratelli di papa Bonifacio IX, che, come podest\u00e0 di Terni, tent\u00f2 vanamente di farne una rocca di resistenza contro le mire espansionistiche dei Visconti. Fra il 1408 e il 1415 ospit\u00f2 le alleate truppe di Ladislao I di Napoli, che la spalleggi\u00f2 per le sue operazioni contro la rivale Spoleto. Nel 1417 fu soggetta alla signoria di Braccio da Montone, ma nel 1421 i mercenari al soldo di papa Martino V la ricondussero sotto il potere papale. L'occupazione nel 1434 da parte delle truppe di Francesco Sforza fu soltanto uno sporadico episodio nel contesto della guerra per la supremazia fra Firenze e Milano.\nTerni aveva allora tra i sei e i settemila abitanti ed era una citt\u00e0 molto sviluppata e ricca, ricca perch\u00e9 grazie a un capitalismo che stava nascendo sulla spinta di fiorenti commerci e di una crescente attivit\u00e0 manifatturiera aveva raggiunto fasti che non avevano nulla da invidiare ad altre citt\u00e0. Il tutto era favorito dalla presenza accanto al Nera e al Serra, di una serie di corsi d\u2019acqua minori, le cosiddette \"forme\", che attivavano: mulini (un numero elevato di circa cinquecento attivi), ramiere e cartiere (e che a maggior ragione giustificavano il nome di Interamna). Gran parte dell\u2019attivit\u00e0 del governo cittadino era riservata a questioni di natura idrologica (Marmore, fiumi e canali cittadini). Di pari passo la citt\u00e0 si arricchiva di una borghesia mercantile sempre pi\u00f9 benestante e assai industriosa che pareggiava in fasto e ricchezza dei nobili. Un aspetto molto importante relativo all'edilizia a Terni fra la fine del medioevo e la prima et\u00e0 moderna \u00e8 l'attivit\u00e0 di maestranze provenienti dalla Lombardia: la lunga serie di contratti stipulati con mastri \"de Como\" o \"de Mediolano\", che oltre ai rari appalti pubblici, lavoravano su committenza privata, testimonia una prassi affermatasi nel corso del XV e ancora diffusa nel secolo XVI.\nA capo della macchina comunale ternana stavano sei priori (in carica mensile), con ampi poteri politici e amministrativi. Gli organi legislativi e consultivi erano: il Consiglio di Credenza (o di Cerna), composto, oltre che dai Priori, dai Ventiquattro del popolo (tanti per borgo, o rione, che erano sei: Fabri, Castello, Rigoni, Aultrini, Disotto, Amingoni), che portando ognuno una bandiera furono detti Banderari (da qui l'origine del nome di questa classe sociale); e ventiquattro \"Boni viri\" (su base censuaria e imbussolati).\nFra il 1444 e il 1448, prima Eugenio IV, poi Niccol\u00f2 V modificarono gli statuti comunali e tentarono di introdurre a Terni, come in altre parti del Patrimonio, il Governatorato, provando a dare cos\u00ec un'impronta accentratrice all'amministrazione pontificia. Tuttavia tale sudditanza non si venne a creare. Nel 1446 furono deliberate alcune precisazioni circa i poteri e i doveri dei priori cittadini, ed emanate delle direttive per la conservazione dei documenti, tra cui il \"breve\" di papa Benedetto III.\nGravi tumulti scoppiarono in Terni nel luglio 1477, a causa dell\u2019insipienza del governatore pontificio di Terni e Rieti, il vescovo di Cervia Achille Mariscotti, residente in Rieti, e del suo debole vicario in Terni, il giovane e inesperto Francesco Colozzi. Costui insultato da alcuni giovani ternani, chiese aiuto al suo superiore, che si present\u00f2 in citt\u00e0 armato di tutto punto e segu\u00ecto da una masnada di sgherri, coi quali diede il via a una serie di scontri per le vie della citt\u00e0, da cui sortirono otto morti e numerosi feriti, da ambo le parti; il governatore fu costretto a una poco onorevole fuga rischiando di venir linciato insieme al suo vicario dalla inasprita popolazione. Nello stesso tempo la Signoria di Todi ebbe degli scontri armati con Terni che, con una provvigione di 3000 fiorini al mese, assunse il capitano Corrado d\u2019Alviano (zio del noto condottiero Bartolomeo d'Alviano). La lite termin\u00f2 nel 1449, quando i Chiaravalle di Todi posero sotto la giurisdizione del Comune di Terni i loro castelli di \"Canale\" e \"Laguscello\", obbligandosi a riconoscerne il dominio militare con l\u2019offerta annua di un pallio del valore di otto ducati d\u2019oro.\nAndrea di Gioannuccio Castelli.\nTra la fine del '300 e gli inizi del '400, Andrea di Joannuccio (o Gioannuccio), condottiero e signore dei Ghibellini di Terni e membro di spicco dei Castelli, acquist\u00f2 potere e prestigio in citt\u00e0. Egli fu una figura di alto rilievo in tutto il centro Italia, in seguito ai suoi incarichi podestarili ricoperti a Fermo e a Siena, dove fu onorato con titolo di : \"Magnificus Miles de Interamna\". Da Papa Bonifacio IX fu nominato: \"Magnifico et potenti viro Andrea Jannutij de Castellis\", podest\u00e0 di Perugia. Finito il suo incarico in questa citt\u00e0, dove tra l'altro gli venne offerta la proroga nella podesteria, ma che egli rifiut\u00f2, torn\u00f2 a Terni, per badare al ricco patrimonio e ai numerosi possedimenti di famiglia. Andrea si mise anche al centro di diversi episodi di vita politica ternana, come la scelta del podest\u00e0, l\u2019esilio dei guelfi e il recupero di alcune rocche abbandonate nel contado.\n\u00c8 in questo contesto che Braccio da Montone, al servizio dell'antipapa Alessandro V, il 14 settembre 1410 assedi\u00f2 la ghibellina Terni, che in un primo momento resistette \u201ceroicamente\u201d (secondo i cronisti), salvo arrendersi al successivo e insostenibile assedio del mese Giugno, grazie anche alla scarsit\u00e0 di sostegni esterni e soprattutto per le divergenze venutesi improvvisamente a creare fra le due alleate famiglie ghibelline che si dividevano il potere in citt\u00e0, cio\u00e8 i Castelli, appunto, e i Camporeali.\nBraccio, che all'epoca si era impossessato anche di Roma, pretese di entrare in possesso delle rocche suburbane ternane, e nel contesto di questo conflitto fece assassinare, dopo averli tratti in inganno, Andrea Castelli e i suoi figli, i quali dominavano militarmente e politicamente la citt\u00e0 con il beneplacito e il sostegno di Ladislado re di Napoli suo avversario. Diversi anni dopo, nel 1424, Andreasso, nipote di Andrea, l'unico maschio sopravvissuto alla strage di famiglia, secondo una tradizione orale, avrebbe provocato la morte di Braccio gi\u00e0 ferito dopo la guerra dell'Aquila, vendicando cos\u00ec i parenti.\nIl primo '500.\nQuesto assedio operato dal mercenario Braccio da Montone, coaudiuvato e istigato da Spoleto e Narni, ai danni di Terni, non far\u00e0 altro che inasprire i rapporti, aumentando l'atavico risentimento da parte dei ternani nei confronti delle due alleate citt\u00e0 rivali. Un frutto di quest'azione bellica intrapresa dai due comuni guelfi nei confronti di Terni, sar\u00e0 la famosa e terribile rappresaglia del \"Sacco di Narni\", un secolo dopo, nel 17 luglio del 1527, in cui ternani e lanzichenecchi, guidati da Sciarra Colonna, uccideranno, razieranno e devasteranno la cittadina di \"Narnia\", riducendola ad uno stato pietoso, da cui i narnesi non si ripresero nei secoli successivi.\nInfatti in quel luglio del 1527 i Lanzichenecchi, di ritorno dal sacco di Roma, presero il campo a Terni, la quale si era schierata dalla parte degli imperiali e dei Colonna e che volle sfruttare la situazione per muovere operazioni di guerra contro Spoleto e contro Todi, dove tra l'altro si erano accampate le truppe della Lega di Cognac.\nL'appoggio alla politica dei Colonna e la benevola accoglienza riservata all'esercito imperiale derivarono da una vecchia insofferenza della citt\u00e0 alle mire dominatrici del Papato, che, non solo aveva fermato, spesso con durezza, l'espansionismo comunale, ma aveva anche alterato gli antichi ordinamenti municipali. Infatti, alle vibrate proteste e alle sommosse, nella seconda met\u00e0 del Quattrocento, contro la figura del Governatore e contro i simboli del potere papale, l'autorit\u00e0 pontificia aveva risposto, nel 1501 con la dichiarazione di \"citt\u00e0 ribelle\" e nel 1515 ritent\u00f2 nella politica di un ridimensionamento dei poteri del Podest\u00e0 a favore di quelli del Governatore.\nProdi mercenari e avventurieri, la rivolt\u00e0 dei Banderari e il dominio papale.\nTuttavia, il fatto che port\u00f2 alla definitiva scomparsa del Comune fu la rivolta dei Banderari, scoppiata il 25 agosto del 1564 per vecchie ruggini personali e per l'impossibilit\u00e0 dei Banderari di accedere al Priorato e al Consiglio di Cerna. L'uccisione di alcuni nobili da parte di componenti della fazione dei Banderari scaten\u00f2 la repressione del papa Pio IV, che invi\u00f2, come Governatore e Commissario per Terni, il cardinale Monte dei Valenti, con ampi poteri inquisitori e persecutori. Oltre alle condanne a morte per decapitazione dei colpevoli, Monte dei Valenti riconobbe responsabilit\u00e0 precise anche al Comune, al quale furono addebitate tutte le spese della sua missione, della nuova destinazione d'uso delle aree di propriet\u00e0 dei condannati e del riadattamento dei palazzi papali. Fu cos\u00ec che la municipalit\u00e0, non potendo far fronte ai debiti contratti, decise di rinunciare alla sua secolare autonomia.\nI due prodi fratelli condottieri ternani Alessandro e Lucantonio Tomassoni, furono celebri per grandi imprese militari al tempo. Nel Cinquecento, il letterato-avventuriero Orazio Nucula fu, a partire dal 1546, al servizio di Juan De Vega, vicer\u00e9 di Sicilia nell\u2019impero di Carlo V, e lo assist\u00e9 in importanti trattative, accompagnandolo nella guerra nel Mediterraneo contro il corsaro ottomano Dragut; poi scrisse i \"Commentari sulla guerra di Afrodisia\" in latino, dedicati a Papa Giulio III.\nIl XVII e il XVIII secolo.\nDopo il Concilio di Trento inizi\u00f2 un periodo di circa due secoli, in cui Terni, avendo perduto una sua precisa identit\u00e0, trov\u00f2 in Roma un punto di riferimento sicuro. Gli Aldobrandini e i Barberini furono per molti anni nel corso del XVII secolo patroni della citt\u00e0; Francesco Angeloni, ternano, fu segretario del cardinale Ippolito Aldobrandini; Francesco Angelo Rapaccioli, anch'egli originario di Terni, fu legatissimo al cardinale Maffeo Barberini, il futuro papa Urbano VIII; a Roma fu deciso perfino il nuovo patrono, san Valentino. Cos\u00ec, importanti personaggi dell'arte e della cultura approdarono, da Roma, a Terni: Antonio da Sangallo il Giovane per dirigere i lavori della \"cava paolina\" alla Cascata delle Marmore e proprio a Terni trov\u00f2 la morte; Jacopo Barozzi da Vignola e Carlo Fontana per la riedificazione del Ponte Romano, Carlo Maderno per la \"cava clementina\" e Girolamo Troppa come decoratore di ville e palazzi cittadini.\nNel 1657, per sei mesi, fra maggio e dicembre, impervers\u00f2 la peste, proveniente dal Regno di Napoli, dove l'estate precedente aveva mietuto molte vittime. Nonostante i provvedimenti di sanit\u00e0 pubblica e le suppliche ai Santi protettori della citt\u00e0, si contarono parecchi morti, tanto che il comune fu costretto ad approntare un'area cimiteriale apposita a sud-ovest delle mura cittadine.\nL'altro flagello, che colp\u00ec questa piccola comunit\u00e0, furono i numerosi passaggi di truppe straniere durante la Guerra di successione spagnola, la Guerra di successione polacca e, soprattutto, la Guerra di successione austriaca, che comport\u00f2 la presenza continuativa di armati fra il 1742 e il 1748. Oltre agli episodi di diserzione, intolleranza e violenza contro la popolazione locale, si aggiunsero lo spoglio sistematico delle campagne, il dissanguamento delle casse comunali e le carestie.\nAlla vigilia della temperie napoleonica Terni faceva parte della Delegazione di Spoleto, contava poco pi\u00f9 di 8000 anime, di cui il 40% era distribuito nelle campagne ed il resto nel contesto cittadino. La diocesi aveva 17 parrocchie con 80 chiese e 10 case religiose. Il clero rappresentava una consistente porzione del tessuto sociale, aveva in mano le scuole, tutte improntate allo spirito della Controriforma, ed era titolare di gran parte degli enti di pubblica utilit\u00e0. Le donazioni e le imposte erano quasi tutte distribuite alle fondazioni religiose, che le utilizzavano per mantenersi e per mantenere le opere pie. L'agricoltura, gestita con i contratti a mezzadria, si basava soprattutto sulle colture arboricole, in particolare l'olivo. Fra le industrie, che sfruttavano i numerosi corsi d'acqua della citt\u00e0, c'erano una segheria idraulica, aperta dal 1715, una ratiera inaugurata nel 1730 e la ferriera, la cui concessione alla Famiglia Gazzoli fu rilasciata nel 1794.\nDa Napoleone al Risorgimento.\nIl sonno di questa piccola comunit\u00e0 fu bruscamente interrotto il 16 febbraio 1798, quando il generale Louis Alexandre Berthier da Spoleto dett\u00f2 le condizioni di resa alle avanguardie francesi. Nel marzo dello stesso anno Terni fu dichiarato Municipio cantonale urbano appartenente al Dipartimento del Clitunno, con capoluogo Spoleto, che risult\u00f2, prima della proclamazione della Repubblica Romana, il centro di una repubblica autonoma.\nGeograficamente si trovava a poca distanza dal confine fra il territorio della Repubblica Romana, termine con cui fu ridenominato il vecchio Stato Pontificio, in mano ai Francesi, e il Regno delle Due Sicilie, nelle mani dei Borbone di Napoli. L'occupazione francese non fu facile, n\u00e9 indolore: alla laicizzazione delle scuole e della vita pubblica, nonch\u00e9 ai buoni propositi di sviluppo scientifico e tecnico, si aggiunsero la leva obbligatoria, la tassazione annonaria, gli espropri forzosi, le violenze gratuite degli armati francesi, accampati nella parte ovest della citt\u00e0 e le ruberie dei briganti, imboscati a sud e ad est. A tutto questo si aggiunse la presenza di circa seimila armati, provenienti dal Regno di Napoli, accampati fra Piediluco e le Marmore.\nUna insorgenza popolare contro gli occupanti ed un vano tentativo di reprimerla precedettero soltanto di poche settimane l'arrivo, il 14 agosto del 1799, delle truppe austro-russe del generale Gerlanitz, che di fatto pose fine alla breve esperienza giacobina.\nGli anni dell'Impero Napoleonico videro di nuovo Terni attraversata ed occupata dagli eserciti francesi destinati a Roma e a Napoli. Dapprima, nel contesto della guerra contro Ferdinando IV di Napoli, agli inizi del 1801, in ottemperanza alle condizioni della pace di Foligno, prese possesso della citt\u00e0 e del suo circondario un corpo di spedizione francese, comandato da Gioacchino Murat. Poi, nel 1807 e nel 1808, durante la guerra che fece seguito alla Terza coalizione, passarono altri eserciti e furono imposti altri dazi, in beni e prodotti, finch\u00e9 nel luglio del 1809\nTerni, come parte del Circondario di Spoleto, entr\u00f2 nel Dipartimento del Trasimeno, non accorpato al Regno d'Italia, ma, insieme al Dipartimento del Tevere, dipendente direttamente dalla corona imperiale.\nMa nel maggio del 1814 Pio VII, di ritorno dalla Francia, dove era stato condotto da Napoleone, e diretto a Roma, pass\u00f2 per Terni: fu questo l'atto formale del ritorno della citt\u00e0 sotto il potere del Papa.\nNonostante gli entusiasmi per l'avvenimento ed una sostanziale fedelt\u00e0 alla Chiesa, rimaneva forte il bisogno di ridimensionare la pervasivit\u00e0 del clero nelle vicende civili, sebbene questo atteggiamento fosse ancora molto dimesso. Nel febbraio del 1831 Terni accolse con favore, ma non in tutte le sue componenti sociali, le avanguardie dell'esercito del generale Sercognani, che scendeva dalle Legazioni e dalla Marca, deciso a dirigersi su Roma; in quella occasione entr\u00f2 a far parte del territorio delle Province Unite, con capitale Bologna, formalmente distinto dal resto dello Stato Pontificio. Per circa un mese le truppe raccogliticce dei rivoltosi usarono Terni come retrovia per le iniziative di guerra contro Rieti e Civita Castellana; tuttavia, la resistenza papalina, il mancato aiuto della Francia e la reazione dell'Austria, che nel frattempo aveva ripreso le Legazioni, indussero Sercognani ad abbandonare l'impresa.\nIl nuovo ritorno di Terni al Papa fu immediato. Alla clericizzazione delle istituzioni e all'eccessivo centralismo papale si accompagnarono anni di discreto benessere: la citt\u00e0, in cui sorsero nuove iniziative industriali, come un cotonificio nel 1846, un lanificio, e in cui fu realizzato l'ammodernamento della ferriera, non spopol\u00f2 le campagne, che continuarono ad essere produttive grazie alle colture miste e alla mezzadria. Nel 1846 arriv\u00f2 la ferrovia che collegava Terni a Roma.\nDurante il pontificato di Pio IX la ventata di neoguelfismo e di patriottismo italico che contagi\u00f2 tutto lo Stato Pontificio si fece sentire anche a Terni, dove fu ospitato con i massimi onori Ciceruacchio, noto agitatore di popolo,in quel periodo a favore della politica di Pio IX.\nNell'Aprile del 1848 qualche decina di volontari ternani partecip\u00f2 alla prima guerra di indipendenza, sotto il comando del generale Ferrari, distinguendosi nel teatro di guerra veneto; ma la sconfitta delle forze pontificie ed il ritiro delle truppe, decretato da Pio IX, determin\u00f2 anche a Terni un mutamento dei sentimenti patriottici, che si indirizzarono non pi\u00f9 verso il neoguelfismo ma verso il repubblicanesimo democratico di Giuseppe Mazzini.\nL'esperienza della Repubblica Romana del 1849 segn\u00f2 l'inizio di questa svolta politica: l'adesione popolare fu piuttosto consistente, tanto che Terni divenne sede del Corpo di Osservazione degli Appennini. Nel luglio di quell'anno, per\u00f2, anche questa breve fase di liberazione dal giogo della monarchia papale si esaur\u00ec. Alcuni ternani seguirono Giuseppe Garibaldi che scappava verso la Romagna; uno di essi, Giovanni Froscianti, diventer\u00e0 uno dei suoi pi\u00f9 fidati collaboratori.\nAnnessione al Regno d'Italia.\nIl ritorno di Pio IX provoc\u00f2 sia la fuga di chi aveva sostenuto a spada tratta l'esperienza della Repubblica Romana, sia il distacco fra chi conduceva la cosa pubblica, allineato su posizioni quantomeno apolitiche e chi aveva partecipato convintamente ai moti del 1848. Tuttavia, Terni, capeggiata da esponenti rivoluzionari mazziniani, accett\u00f2 malvolentieri le direttive del Comitato di Perugia, che, schierato a favore della politica del Cavour, svolgeva un ruolo di assoluta preminenza sul resto delle altre comunit\u00e0 umbre. I sentimenti popolari di chiara insofferenza del potere papale sfociarono in dimostrazioni contro la tassa sul macinato, nel 1850 e contro la tassazione delle attivit\u00e0 artistiche ed artigiane nel 1852. Fra il luglio e l'agosto del 1860, mentre Garibaldi tentava di penetrare nel territorio pontificio, che un contingente di zuavi comandato dal colonnello De Pimodan si acquartier\u00f2 nella citt\u00e0. Richiamati dal sopraggiungere delle truppe piemontesi nella Marca, i francesi abbandonarono la citt\u00e0 diretti a sostenere lo scontro di Castelfidardo. Il 20 settembre di quell'anno i bersaglieri piemontesi del generale Filippo Brignone entrarono a Terni, attraverso la Porta Spoletina e vi rimasero, fino all'anno dopo, poich\u00e9 Terni divent\u00f2 sede del comando della XV divisione. Il Plebiscito che segu\u00ec e formalizz\u00f2 l'annessione al Regno d'Italia vide, su 3672 votanti, 1 solo voto contrario a fronte di 3461 voti favorevoli. Il primo sindaco post-unitario fu eletto il 1\u00ba dicembre del 1860.\nLa sua posizione di citt\u00e0 di confine fra il Regno e lo Stato Pontificio la fece diventare ben presto la base di appoggio per le iniziative politiche e militari tese alla liberazione di Roma. Nel giugno del 1867 un centinaio di patrioti ternani tent\u00f2 di portarsi su Roma, ma furono fermati dalle truppe italiane. Poco dopo, Menotti Garibaldi part\u00ec da Terni e si attest\u00f2 a Nerola per attendere rinforzi che giunsero dalla citt\u00e0 umbra il 13 ottobre, quando attacc\u00f2 Montelibretti. A Terni fu organizzato il Comitato di Soccorso per l'Affrancamento di Roma, che si affianc\u00f2 al Comitato Nazionale, il quale, sotto la direzione di Francesco Crispi e Giuseppe Guerzoni, si era da poco insediato in citt\u00e0. Tuttavia, furono i Enrico e Giovanni Cairoli a rompere gli indugi: partendo da Terni con appena 75 volontari, passarono il confine, ma furono fermati dai papalini a Villa Glori, dove Enrico trov\u00f2 la morte. Garibaldi, fuggito da Caprera anche grazie all'aiuto di Froscianti, giunse il 22 ottobre a Terni, gi\u00e0 piena di volontari da tutta Italia; part\u00ec subito dopo e raggiunse il figlio e gli altri volontari a Passo Corese, ma l'impresa fu vanificata dai fucili francesi del generale De Failly, il 3 novembre, a Mentana. Quello che non poterono i volontari garibaldini e mazziniani lo fecero la diplomazia e le truppe del generale Raffaele Cadorna, che il 6 settembre 1870 organizz\u00f2 a Terni il suo quartier generale, mentre i soldati del IV Corpo d'armata piemontese prendevano posizione ai confini; in citt\u00e0 si allest\u00ec un ospedale militare e il necessario per il vettovagliamento giornaliero delle truppe tramite ferrovia. L'11 settembre 1870 Cadorna lanci\u00f2 il Proclama con cui iniziava la campagna di guerra; il 20 settembre, esattamente dieci anni dopo l'entrata a Terni, i bersaglieri sabaudi varcavano Porta Pia.\nL'Industrializzazione.\nDopo l'annessione al Regno d'Italia, l'industria, come motore dell'economia cittadina, fu al centro delle volont\u00e0 del Commissario per l'Umbria, Gioacchino Napoleone Pepoli e alle scelte degli amministratori locali, che, pur in presenza di gravi difficolt\u00e0 finanziarie, vollero favorire gli insediamenti manifatturieri, offrendo lo sfruttamento potenziale di duecentomila cavalli vapore, ottenibili dall'ampia disponibilit\u00e0 di risorse idriche. Nel 1875, dopo le sconfitte patite nella III Guerra d'Indipendenza, lo Stato Maggiore premeva per avere un'industria militare nazionale. Il portavoce di questa esigenza fu il capitano Luigi Campofregoso, che ebbe dalla sua parte, sia la fattiva opera del deputato ed ex garibaldino Vincenzo Stefano Breda, il quale era convinto che Terni fosse il luogo strategicamente ideale per l'impiantistica militare, sia la campagna di stampa della Gazzetta d'Italia, che sosteneva le tesi del Breda. L'edificazione della Fabbrica d'Armi fu iniziata nel 1875 e lo stabilimento entr\u00f2 in funzione nel 1881.\nNel 1879 Cassian Bon, un imprenditore belga, acquist\u00f2 la fonderia Giovanni Lucovich e C., che era stata impiantata qualche anno prima da alcuni industriali milanesi e tedeschi. Nel 1881 lo stesso Cassian Bon fond\u00f2 la 'Societ\u00e0 degli Altiforni e Fonderia di Terni' e nel 1886, insieme a Vincenzo Stefano Breda, all'epoca Presidente della 'Societ\u00e0 Veneta per le Imprese e le Costruzioni Pubblich\u00e9, un'azienda che utilizzava capitali dello Stato per le opere di edificazione e di impiantistica, cominci\u00f2 a realizzare il grande progetto di uno stabilimento per la produzione dell'acciaio. Lo scopo dell'impresa, formalizzato da un'apposita Commissione nominata dal Ministro della Marina Benedetto Brin, era quello di produrre corazze e cannoni per le navi da guerra.\nNel 1884 fu ammodernata ed ampliata la ferriera; nel 1885 il genovese Alessandro Centurini inizi\u00f2 la costruzione di un lanificio e jutificio; nel 1890 il torinese Antonio Bosco costru\u00ec uno stabilimento per la produzione di attrezzi agricoli; nel 1896 si costitu\u00ec la 'Societ\u00e0 Italiana del Carburo di Calcio, Acetilene ed altri Gas', che gestiva non solo stabilimenti per la produzione del carburo di calcio ma anche centrali idroelettriche; nel 1883 fu inaugurata la ferrovia Terni-Sulmona. Terni fu la quarta citt\u00e0 italiana, in ordine di tempo, ad avere l'illuminazione pubblica ad elettricit\u00e0.\nAll'inizio del XX secolo Terni diventa una delle prime citt\u00e0 industriali italiane. Nel giro di qualche decennio l'industrializzazione quadruplic\u00f2 la forza lavoro, soprattutto grazie all'arrivo di immigrati, quasi sempre di estrazione contadina, dal resto dell'Umbria, ma anche dal Lazio, dalle Marche, dalla Toscana, della Romagna e dal resto del nord Italia. L'industrializzazione cre\u00f2, tuttavia, anche dei problemi logistici, per la scarsa disponibilit\u00e0 di case e l'inadeguatezza dei servizi pubblici, a cui si aggiunsero i pregiudizi della gente locale contro gli immigrati e la riottosit\u00e0 dei titolari dei fondi a concedere le aree necessarie e i diritti di sfruttamento delle acque per l'impiantistica e gli edifici. D'altra parte, le iniziative industriali vennero tutte da fuori, senza il coinvolgimento della borghesia locale.\nCon il processo di industrializzazione iniziato nella seconda met\u00e0 dell'Ottocento si rese necessario anche istruire i giovani nelle attivit\u00e0 tecniche e professionali. A tal fine, facendo seguito ad un apposito decreto del Commissario Straordinario per le Province dell'Umbria, nel 1861, fu istituito il Regio Istituto Tecnico (in seguito Istituto Industriale e Liceo Scientifico), uno dei primi quattro in Italia, che verso la fine dell'Ottocento, sotto la guida del prof. Luigi Corradi, divenne rinomato attraendo giovani da ogni parte d'Italia.\nFra i due Conflitti Mondiali.\nIl nuovo secolo inizi\u00f2 con un progressivo consolidamento della 'Societ\u00e0 degli Alti Forni e Fonderie di Terni' nel campo dell'industria bellica: incentiv\u00f2 la ricerca tecnica di nuove forme di fusione e laminazione dell'acciaio, dismise i vecchi convertitori ed acquis\u00ec i pi\u00f9 moderni Martin-Siemens, di cui brevett\u00f2 una variante denominata 'Martin-Terni', che si diffuse in tutta la siderurgia mondiale dell'epoca. Negli stabilimenti di Terni furono costruite con metodo Schneider le corazze delle navi \"Ruggero di Lauria\", con acciaio al nichel le corazze delle navi \"Francesco Ferruccio\", \"Benedetto Brin\", \"Regina Margherita\" e con un metodo ideato dai suoi ingegneri siderurgici, peraltro simile al sistema Krupp, le corazze delle navi \" Regina Elena \", \"Andrea Doria\", \"Roma\", \"Conte di Cavour\", \"Giulio Cesare\" e \"Vittorio Emanuele\". Nel 1905 fond\u00f2, a La Spezia, con l'inglese Vickers, uno stabilimento per la produzione di cannoni navali. Cominci\u00f2 la produzione, oltre che delle corazze per le navi da battaglia, durante la prima guerra mondiale anche di componenti dei cannoni e dei proiettili, almeno fino all'apertura degli stabilimenti Ansaldo di Genova. Nel 1922, dopo aver acquisito la 'Societ\u00e0 Italiana per il Carburo di Calcio, Acetilene e altri Gas', che controllava anche la STET, societ\u00e0 che eserciva il servizio tranviario urbano e quello della tranvia Terni-Ferentillo, si espanse nel settore energetico, con l'acquisizione di tutte le centrali idroelettriche esistenti e in quello chimico, trasformando la sua denominazione in 'Terni Societ\u00e0 per l'Industria e l'elettricit\u00e0' . La 'Fabbrica d'Armi' produceva armi di vario tipo, fra le quali il fucile Carcano Mod. 91, che equipaggi\u00f2 l'esercito italiano per molti anni: durante il primo conflitto mondiale sfornava oltre 2000 fucili al giorno, tra l'altro uno di questi esemplari, prodotto a Terni nel 1940 fin\u00ec nelle mani di Lee Harvey Oswald e fu usato dallo stesso nell'omicidio di John Fitzgerald Kennedy il 22 novembre 1963. La 'Bosco' si afferm\u00f2 nelle costruzioni per i rimessaggi aeronautici e nel 1924 inizi\u00f2 la produzione di manufatti metallici, come idroestrattori, autoclavi e bollitori. Nel 1927 il 'Lanificio e Jutificio Centurini' era, per dipendenti e produzione, il secondo opificio italiano del settore; negli anni venti il 'Tipografico Alterocca' immetteva sul mercato il 30% delle cartoline illustrate che si stampavano in Italia.\nLa presenza degli operai nel tessuto sociale cittadino fu enorme, se si considera che questa categoria costituiva, all'inizio del secolo, il 70% della popolazione residente. Nel 1901, dopo le leggi Pelloux, fu ricostituita la Camera del Lavoro di Terni, la prima in Umbria, gi\u00e0 fondata nel 1890 insieme al Partito Repubblicista Italiano, che venne fondato a Terni nello stesso anno . L'emanazione di un duro regolamento di fabbrica da parte della Direzionale Aziendale delle acciaierie il giorno della vigilia di Pasqua del 1907 provoc\u00f2 la reazione degli operai, sotto la guida della Camera del Lavoro e non delle organizzazioni sindacali. La conseguente serrata dei cancelli da parte dell'azienda ridusse alla fame per tre mesi quattromila famiglie, salvate dall'emigrazione e dalla solidariet\u00e0 dei lavoratori di altre industrie locali e di alcune citt\u00e0, fra cui, soprattutto, Genova. Nel 1927 la Camera del Lavoro contava quasi tremila iscritti e cinque societ\u00e0 di mutuo soccorso, gestiva l'assistenza medica e l'istruzione per i lavoratori. Notevole fu anche il movimento operaio femminile, pi\u00f9 volte promotore di scioperi contro i bassi salari e le condizioni di lavoro in fabbrica; Carlotta Orientale, operaia dello 'Jutificio Centurini', fu segretaria nazionale dell'Unione Sindacale Italiana, durante la prima guerra mondiale. Nelle elezioni politiche del 1919 i socialisti riscossero una maggioranza del 71%. Nonostante nel 1921 vi operassero circa cinquecento squadristi fascisti, Terni rimase l'unico comune umbro ad amministrazione socialista fino al 17 ottobre 1922.\nSotto la spinta politica del Partito Nazionale Fascista (PNF) la 'Terni', come era pi\u00f9 brevemente chiamata l'Acciaieria, finanzi\u00f2 la costruzione di alloggi per gli operai, fino ad interi quartieri, perfino di due chiese; oltre al dopolavoro istitu\u00ec gli spacci aziendali, promosse i circoli associativi, dot\u00f2 la citt\u00e0 di strutture sportive e ricreative. La concessione dello sfruttamento dell'intero sistema idrico Nera-Velino e le notevoli commesse militari spinsero la 'Terni' ad essere uno dei maggiori gruppi industriali italiani: entrata nell'IRI nel 1933, oltre a sfornare acciaio, produceva in un anno circa un miliardo di kilowattora di energia elettrica dalle centrali del sistema dei fiumi Salto e Turano nel Lazio, e del Vomano in Abruzzo; produceva in esclusiva, negli stabilimenti chimici di Nera Montoro, l'ammoniaca secondo il processo Casale, dopo aver fondato nel 1925 la SIRI, 'Societ\u00e0 Italiana per le Ricerche Industriali', specializzata nella elaborazione di brevetti per l'industria chimica, soprattutto nella produzione dell'ammoniaca, del metanolo, e nella chimica degli idrocarburi carburo di calcio e composti azotati nel nuovo stabilimento di Papigno.\nNel 1927 la \"Societ\u00e0 Umbra Prodotti chimici\", modificatasi poi in \"Viscosa Umbra\", inizi\u00f2 la produzione di solfuro di carbonio. Nel 1939 fu costruito lo stabilimento della 'Societ\u00e0 Anonima Industria Gomma Sintetica' (SAIGS) per iniziativa dell'IRI e della Pirelli, per la sintesi del butadiene dal carburo di calcio.\nAlla prosperit\u00e0 dell'industria si accompagnarono, per\u00f2, le difficolt\u00e0 amministrative, poich\u00e9 il PNF oscill\u00f2 sempre fra chi sosteneva a spada tratta l'industria e chi si appoggiava, invece, al non mai sopito spirito anti-industriale. L'immobilismo dell'amministrazione fu in parte superato dopo il 1930, quando l'adozione di un piano regolatore generale permise di attuare i primi sostanziali interventi alle infrastrutture, anche se proprio ad iniziare da quel periodo la grande industria cominci\u00f2 ad essere la vera promotrice della vita cittadina. La parte del PNF favorevole all'industria, capeggiata in prima persona da Mussolini, decise nel 1926 di istituire la Provincia di Terni e il territorio comunale fu ampliato fino a comprendere ben sette comuni precedenti.\nNel 1924 la propaganda clandestina del Partito Comunista Italiano cominci\u00f2 a fare proseliti all'interno delle Acciaierie; nel 1931 risultarono iscritti circa duecento operai. Addirittura nel 1936 si stamparono volantini di sostegno alla Spagna Repubblicana. La clandestinit\u00e0 non valse ad evitare l'accusa di ricostituzione del Partito Comunista e di condanne al confino, inflitte a diverse decine di persone. Nel 1943, con l'apporto di molti operai, fu costituita la brigata partigiana 'Antonio Gramsci', che durante la Resistenza oper\u00f2 sull'Appennino umbro-marchigiano.\nIl bombardamento del 1943.\nNodo industriale di primaria importanza, Terni fu oggetto di ben centootto bombardamenti da parte degli Alleati durante la loro campagna di guerra in Italia: l'11 agosto del 1943 un bombardamento aereo, senza che l'UNPA facesse in tempo a lanciare l'allarme, provoc\u00f2 350 vittime, quasi tutte civili; al termine della guerra si conteranno poco meno di duemila morti e soltanto il 17% degli edifici rimasti illesi. Grazie all'azione dei lavoratori, i Tedeschi in ritirata non riuscirono nell'intento di sabotare o smantellare gli impianti industriali, ad eccezione della produzione di energia elettrica e dello stabilimento della SAIGS. Gli inglesi del generale Alexander entrarono in citt\u00e0 il 13 giugno del 1944. Per i motivi di cui sopra, Terni \u00e8 stata insignita della Croce di guerra al valor militare.\nLa Ricostruzione.\nLe dismissioni belliche risultarono deleterie per l'acciaio ternano: fra il 1947 e il 1948 furono licenziati oltre duemila lavoratori e dopo l'elaborazione del piano Sinigaglia, che spostava le produzioni strategiche sul mare, furono licenziati nel 1952 settecento e l'anno dopo altri duemila operai ed impiegati. Tuttavia, la capacit\u00e0 produttiva e le competenze delle maestranze sopravvissute alla guerra permisero di recuperare tutto il sistema idroelettrico e di ampliarlo con la costruzione di nuove centrali sul Nera e sul Tevere; fu costruita una linea diretta con Genova per l'alimentazione del nuovo stabilimento siderurgico dell'Ilva di Cornigliano.\nMa nel 1962, con l'istituzione dell'Enel, tutte le fonti energetiche della societ\u00e0 ternana furono nazionalizzate. Segu\u00ec, a breve, lo scorporo delle altre attivit\u00e0: l'elettrochimico di Nera Montoro fu ceduto all'Anic, nel 1967 lo stabilimento di Papigno pass\u00f2 all'Eni; le attivit\u00e0 siderurgiche furono incorporate nella Finsider. La stessa produzione dei manufatti in acciaio rimase di secondo piano, poich\u00e9 la maggior parte delle iniziative industriali emergenti, come l'elettronucleare, furono boicottate dall'IRI, che dirott\u00f2 le produzioni su altri impianti, nonostante Terni eccellesse anche nella ricerca siderurgica: basti pensare alla scoperta dell'effetto Terni', cio\u00e8 al paradosso dell'aumento di temperatura di grossi pezzi fusi, quando sono sottoposti al raffreddamento in acqua. L'iniziativa industriale pi\u00f9 importante di questo periodo fu la costruzione della 'Terninoss', uno stabilimento per la produzione di laminati piatti inossidabili, grazie ad una joint-venture fra la Finsider e la United States Steel; la domanda di acciaio inossidabile favor\u00ec lo sviluppo della fabbrica, che arriv\u00f2 a produrre circa centocinquantamila tonnellate annue di laminati.\nGli anni ottanta sono stati particolarmente difficili per l'industria ternana, con una notevole contrazione degli occupati ed un forte ridimensionamento delle produzioni; una via d'uscita fu individuata nel 1988, quando i vertici aziendali e l'IRI decisero di orientare le produzioni sugli acciai speciali. Nel 1994 l'azienda \u00e8 stata privatizzata, con l'acquisto qualche anno dopo, dell'intera propriet\u00e0 da parte della multinazionale tedesca ThyssenKrupp.\nDegli altri insediamenti produttivi, negli anni cinquanta fu chiuso lo stabilimento della Viscosa, nel 1970 cess\u00f2 l'attivit\u00e0 il 'Lanificio e Jutificio Centurini' e nel giugno del 1985 chiuse i battenti la SIRI, nonostante i grandi successi industriali degli anni cinquanta. Nel 1949 la SAIGS fu ceduta alla Montecatini, che riconvert\u00ec gli impianti per la produzione dei polimeri sintetici. Nel 1960 inizi\u00f2 la produzione del 'Meraklon', seguita dal 'Montivel'e dal 'Moplefan', tutto materiale progettato e sintetizzato nei laboratori di ricerca dello stabilimento, dove oper\u00f2 anche Giulio Natta. Agli inizi degli anni settanta lo stabilimento fu suddiviso in varie subunit\u00e0 produttive, imperniate sul polipropilene in granuli, fiocco, film, filo; negli anni ottanta e novanta queste produzioni, come quelle dello stabilimento di Nera Montoro, sono state acquisite da varie multinazionali estere. La 'Fabbrica d'Armi', pur subendo un inevitabile ridimensionamento dopo il secondo conflitto mondiale, con la denominazione di 'Stabilimento Militare Armamento Leggero', ha continuato ad essere uno dei siti nazionali per la manutenzione delle armi dell'Esercito Italiano e della NATO.\nAltri stabilimenti sono stati ristrutturati e riconvertiti: quello di Papigno in studios cinematografici, quello delle Officine Bosco nel Centro Multimediale, quello della SIRI in strutture operanti nel terziario e nel sistema museale cittadino.\nDai primi anni novanta del XX secolo, \u00e8 stato apportato al centro cittadino un radicale cambiamento, imperniato sui \"tre centri storici\" del quartiere Clai come centro della citt\u00e0 romana, del quartiere Duomo come centro della citt\u00e0 medioevale e dell'asse piazza Europa, piazza della Repubblica, corso Tacito come centro della citt\u00e0 moderna.\nLa citt\u00e0 nel secondo dopoguerra ha avuto una forte espansione ben oltre i villaggi operai d'inizio secolo, sviluppandosi su quattro assi a raggiera intorno al nucleo centrale e ponendo al nuovo piano regolatore Ridolfi, e sue successive varianti, il problema della vivibilit\u00e0 delle periferie e del loro collegamento con il resto della citt\u00e0. La viabilit\u00e0 ha dovuto superare l'antico schema dell'unico asse preferenziale della Flaminia, contestualizzando i progetti in un ambito interregionale, come la direttrice Rieti-Terni-Civitavecchia (SS675 e SS79 bis), la Strada statale 3 bis Tiberina e la piattaforma logistica, ancora non realizzata, tutte essenziali per le industrie del ternano e il suo terziario."}
{"id": "1296535", "revid": "122432518", "url": "https://it.wikipedia.org/wiki?curid=1296535", "title": "Episodi di Distretto di Polizia (sesta stagione)", "text": "La sesta stagione della serie televisiva italiana Distretto di Polizia formata da 26 episodi \u00e8 andata in onda in prima serata su Canale 5, dal 12 settembre al 21 novembre 2006. \nUn giorno perfetto (prima e seconda parte).\nTrama.\nMentre al X Tuscolano si sta svolgendo la cerimonia per la promozione di Roberto (Giorgio Tirabassi) come nuovo commissario, tre rapinatori assaltano una villa allo scopo di rapinarla. Mauro (Ricky Memphis) precipitatosi sul posto viene preso in ostaggio e portato via dai rapinatori. Nel frattempo al commissariato arriva l'ispettore Irene Valli (Francesca Inaudi).\nI tre sequestratori sentendosi braccati dalla polizia decidono di uccidere Mauro per poi dileguarsi ma fortunatamente gli agenti del X Tuscolano arrivano in tempo per salvare l'amico. Nella sparatoria che ne segue uno dei rapinatori viene ucciso.\nCondannato a morte.\nTrama.\nL'intuito del neocommissario del X Tuscolano Roberto non sbaglia: dietro la morte apparentemente casuale della modella Eva Paulin si nasconde qualcosa di pi\u00f9. La giovane, con la complicit\u00e0 del fratello Milo, rubava ai suoi ricchi clienti oggetti preziosi. Milo fa recapitare al commissario un quaderno che Eva aveva conservato, prima di morire davanti ai suoi occhi. Intanto Mauro e Irene si occupano della sparizione del piccolo Marcello. Il primo sospetto \u00e8 il padre, divorziato da anni, che non aveva il diritto di vedere il figlio, ma la vicenda presenta risvolti ancora pi\u00f9 inquietanti.\nUno strano incidente.\nTrama.\nFrancesca (Valeria Milillo), trovata da suo marito Roberto in una pozza di sangue nella loro casa, deve essere operata d'urgenza. Sia lei che il bimbo rischiano di perdere la vita. Mentre Luca (Simone Corrente), Anna (Giulia Bevilacqua) e Irene, indagando su uno strano incidente con un morto, scoprono che si tratta di uno stupro con rapina e che coinvolge un loro collega, Francesca riprende conoscenza e racconta al marito l'aggressione subita in casa. L'aggressore \u00e8 Gaetano Maiorca (Giuseppe Loconsole) venuto a riprendersi il pacchetto spedito da Milo Paulin contenente il quaderno conservato da sua sorella Eva, che Roberto non ha fatto in tempo a vedere. Mentre Mauro e Alessandro Berti (Enrico Silvestrin) vanno alla ricerca di una traccia, Roberto deve nascondere alla moglie che il loro bimbo appena nato \u00e8 in sala operatoria, sospeso fra la vita e la morte.\nConti con il passato.\nTrama.\nIl neonato Francesco, figlio di Roberto e Francesca, viene salvato dopo una lunga operazione. \u00c8 subito festeggiato dai fratellini Michele e Mauretta e dagli agenti del X Tuscolano. Il neocommissario capisce che deve affrontare un personaggio del passato, Cesare Carrano (Massimo Venturiello), oggi importante costruttore edile e mandante dell'aggressione a Francesca da parte di Maiorca. \u00c8 inoltre il padre di Ruggero (Antonio Ianiello), l'assassino di Milo che Roberto ha ferito prima della fuga, ora latitante. Mentre Irene, Anna e Luca collaborano con Alessandro Berti della scientifica su due omicidi che hanno a che fare col mondo del gioco d'azzardo, Mauro aiuta Roberto ad affrontare il caso pi\u00f9 difficile della sua carriera: il rapimento di Mauretta da parte di Gaetano Maiorca.\nUn giorno da cani.\nTrama.\nLa neo ispettrice del X Tuscolano Irene Valli si trova coinvolta in una rapina nell'emporio dove lei e suo nipote Stefano (Filippo Valsecchi), di undici anni, si trovano per caso. I due rapinatori non esitano ad uccidere il proprietario del negozio e a picchiare il ragazzino. Con la scusa di volerlo medicare, Irene riesce a far fuggire Stefano, che chiama subito Mauro. Quando gli agenti arrivano uno dei rapinatori fugge prendendo in ostaggio una cliente. L'altro viene trovato ucciso insieme ad un ragazzo; Irene \u00e8 a terra priva di sensi. Dalle analisi di Alessandro Berti della scientifica risulta che \u00e8 stata la pistola di Irene a sparare. L'ispettrice dichiara di non ricordare nulla ed \u00e8 sottoposta ad una severa indagine disciplinare. Mauro s'impegna con gli altri a scoprire la verit\u00e0 per aiutarla a scagionarsi.\nIl prezzo del potere.\nTrama.\nIl X Tuscolano \u00e8 alle prese con un caso spinoso che vede coinvolto un politico rampante, la cui auto blu ha travolto e ucciso un immigrato. Intanto Roberto non demorde e con tenacia si mette sulle tracce del killer Ruggero (Antonio Ianniello), figlio dell'imprenditore edile Cesare Carrano. Mauro chiede spiegazioni all'amico Ardenzi circa un presunto segreto che finora gli ha nascosto mentre, con Irene, cerca di evitare la fuga del latitante ma Roberto riesce a catturarlo.\nAll'ultima ora.\nTrama.\nRuggero Carrano \u00e8 in carcere e il procuratore Forti (Laura Marinoni) autorizza l'interrogatorio da parte del commissario Ardenzi del X Tuscolano. Ma il padre dell'assassino e il suo braccio destro Gregorio Patriarca (Antonio Stornaiolo) stanno preparando un piano per una spettacolare evasione durante il trasferimento che l'avvocato Grimaldi (Giuseppe Gandini), colluso con Cesare Carrano, ha reso possibile tramite falsificazioni mediche. Mauro e Irene indagano sul caso di un sedicenne morto per overdose; il ragazzo si rivela essere il figlio di un amico di Mauro, da lui protetto anni prima. Roberto insegue il furgone penitenziario di Ruggero Carrano ma una delle guardie \u00e8 un uomo di Carrano e lo fa evadere, e Mauro nel tentativo di salvare Roberto viene colpito da una raffica del mitra di Patriarca. \nSfida mortale.\nTrama.\nMauro, dopo essere stato colpito da una raffica di mitra, viene condotto in ospedale ma durante l'operazione muore. Roberto, disperato, va a casa di Mauro e d\u00e0 la notizia a Tiberio (Sergio Fiorentini) e Germana (Silvia De Santis). Ora il commissario vuole vendicarsi, prende la pistola di Mauro e va da Carrano; proprio mentre sta per sparargli, il fantasma di Mauro appare dicendogli di non farlo. Poco dopo si celebrano i funerali di Mauro; partecipa anche l'ex commissario del X Tuscolano Giulia Corsi (Claudia Pandolfi).\nL'ultimo addio.\nTrama.\nGregorio Patriarca, l'assassino di Mauro, uccide i componenti del commando che hanno permesso l'evasione di Ruggero perch\u00e9 chiedono una percentuale maggiore per il lavoro. Tuttavia Il capo del gruppetto riesce a salvarsi: quando Luca e Alessandro arrivano sulla scena del crimine, il capo della scientifica capisce che la strage \u00e8 collegata all'organizzazione criminale capeggiata da Carrano. Inizia cos\u00ec una caccia al sopravvissuto coordinata da Roberto.\nLa villetta della morte.\nTrama.\nAnna e Irene ricevono una segnalazione da una villetta e, quando entrano, trovano la figlia del proprietario legata e imbavagliata in uno sgabuzzino, mentre l'uomo morto in salotto in una pozza di sangue e la villetta sottosopra. La ragazza viene portata in ospedale sotto shock. Partono le indagini, e grazie agli informatori si arriva a un certo Igor Brenna, ricettatore che per\u00f2 scappa. Quando verr\u00e0 acciuffato confesser\u00e0 che i gioielli glieli ha dati Salvo, il fidanzato della figlia del proprietario della villetta. Si scoprir\u00e0 che \u00e8 stata proprio lei accidentalmente ad ucciderlo durante la rapina.\nLadri di bambini.\nTrama.\nAlessandro Berti accetta la proposta del commissario del X Tuscolano di lavorare in coppia con Irene. Il primo caso \u00e8 un omicidio che nasconde un traffico di neonati. Roberto deve far fronte agli espedienti legali dell'avvocato che difende Carrano: la richiesta di una perizia calligrafica sul quaderno, che racchiude i segreti della complessa organizzazione criminale gestita dall'imprenditore, si rivela una trappola pericolosa e Maiorca decide fintamente di collaborare, ma il quaderno viene bruciato da lui stesso.\nUna giornata al massimo.\nTrama.\nIl X Tuscolano \u00e8 impegnato nella caccia a due ragazze sui vent'anni che nel giro di poche ore, a volto scoperto, hanno svaligiato una boutique e rubato una spider. Le due sembrano intenzionate a passare una giornata memorabile, ma la pi\u00f9 giovane \u00e8 all'ottavo mese di gravidanza. Intanto Roberto cerca di mettere alle strette Maiorca che ha distrutto il quaderno in codice, la prova principale nel processo contro i Carrano. Purtroppo Maiorca viene ucciso.\nZona d'ombra.\nTrama.\nAlla vigilia del processo contro Ruggero Carrano, al quale Roberto dovrebbe partecipare come principale testimone per l'omicidio di Milo Paulin, le macchinazioni di Carrano fanno di tutto per screditare il neo commissario. \u00c8 cos\u00ec che Ardenzi finisce per essere indagato dalla disciplinare per l'omicidio di Maiorca, da lui pi\u00f9 volte minacciato dopo la distruzione del quaderno in codice.\nIl viaggio della speranza.\nTrama.\nUna giovane lituana, Jelena, si rivolge al X Tuscolano. La ragazza, sotto shock, \u00e8 appena arrivata in Italia con un'amica e la sorella, tutte e tre convinte di entrare nel mondo dello spettacolo. Lei \u00e8 riuscita a fuggire ma le altre due sono rimaste, narcotizzate, nelle mani di una coppia di albanesi che intende avviarle alla prostituzione. Gli agenti sanno di avere poco tempo, mentre Roberto aiuta Tiberio, il padre di Mauro ad affrontare un grosso problema con uno strozzino.\nEvasione disperata.\nTrama.\nCesare Carrano sta studiando un piano per far uscire di prigione suo figlio Ruggero, condannato a vent'anni per l'omicidio di Milo Paulin. Parmesan (Roberto Nobile) riceve da Roberto il compito di dimostrare la responsabilit\u00e0 dell'imprenditore, a capo di un grosso giro di narcotraffico. Irene e Alessandro indagano sull'omicidio di un giovane corriere innamorato di una collega sposata. Il figlio di Carrano evade prendendo in ostaggio uno degli infermieri ma viene ucciso da Roberto per legittima difesa.\nPadri e figli.\nTrama.\nMentre l'imprenditore criminale Carrano organizza la propria vendetta, appoggiato da Patriarca e dal proprio legale, il X Tuscolano \u00e8 mobilitato per il rapimento del figlio di un ricchissimo fabbricante di cemento. Il sequestratore agisce con modalit\u00e0 originali e non sembra cos\u00ec interessato al riscatto che ha chiesto per il giorno stesso. Vittoria (Daniela Morozzi) e Ingargiola (Gianni Ferreri) sono invece alle prese con uno ladro di champagne. Uno degli uomini di Carrano mette una bomba in un'auto per uccidere Roberto ma qualcosa va storto e l'attentato fallisce.\nPartita letale.\nTrama.\nDopo gli ultimi sviluppi legati al caso Carrano, Roberto decide di prendersi una pausa per stare un po' con la sua famiglia. Lascia il distretto nelle mani di Alessandro Berti che con Anna e Irene affronta l'indagine relativa ad una partita di eroina tagliata male. Sono gi\u00e0 due i tossicodipendenti in fin di vita. Nel corso dell'indagine la Valli perde distacco professionale e mette nel caso la sua storia personale. Francesca e i bambini vanno via da Roberto.\nFuoco sulla citt\u00e0.\nTrama.\nIndagando su un incendio doloso, Alessandro e Irene incontrano un collega dell'esplosivistica che sospetta di un piromane, giovane ma gi\u00e0 recidivo. Simonelli la prende sul personale perch\u00e9 durante un rogo avvenuto anni prima per mano dello stesso squilibrato ha visto morire il suo migliore amico. Ma Irene capisce che le cose sono meno lineari di quello che sembrano, mentre Roberto riesce ad arrestare l'autore dell'autobomba commissionata da Patriarca.\nIndifesa.\nTrama.\nDurante una festa di laurea una giovane e bella professoressa universitaria viene drogata e stuprata. Ma al suo risveglio Viviana non ricorda nulla e Luca e Anna dovranno scoprire chi ha approfittato di lei. Intanto Roberto ha scoperto l'abitazione di Patriarca al cui interno ci sono dei documenti nascosti che riguardano un vivaio e si rimette sulle tracce di Cesare Carrano.\nEffetti collaterali.\nTrama.\nCesare Carrano \u00e8 dichiarato latitante, insieme al suo complice Patriarca. La villa dell'imprenditore \u00e8 messa sotto sequestro e Parmesan e suo nipote Christian hanno il compito di archiviare tutti gli oggetti. Intanto Anna e Luca indagano sul presunto incidente che avrebbe fatto precipitare un immigrato russo dal quinto piano, scoprendo un universo di emarginazione e degrado.\nCorsa contro il tempo.\nTrama.\nIrene collabora alle indagini condotte da Anna e Luca sulla scomparsa della quattordicenne Daniela. Il caso far\u00e0 riaffiorare il passato doloroso di Anna. La confessione di un complice di Patriarca, arrestato, mette Roberto nella necessit\u00e0 di rintracciare Francesca: infatti il boss ha intenzioni molto pericolose verso di loro.\nL'ultimo ruolo.\nTrama.\nDopo l'attentato ai bambini Francesca accetta la scorta. Roberto scopre che Carrano \u00e8 riuscito a rintracciare sua moglie tramite un'agenzia investigativa contattata da un insospettabile mediatore. Irene e Alessandro si occupano dell'assassinio di un attore, alcolista ormai alla deriva, trovato ucciso nella propria barca. Sar\u00e0 l'ex moglie ad aiutarli nella risoluzione del caso.\nPugni al vento.\nTrama.\nRoberto e Alessandro sorvegliano i movimenti dell'avvocato Grimaldi, il legale difensore di Carrano, ancora latitante con Patriarca. Gli altri agenti del X Tuscolano sono impegnati con l'aggressione quasi mortale al giovane fratello di un noto pugile. Le indagini portano alla luce la passione per le scommesse clandestine del ragazzo e fanno pensare ad un coinvolgimento di Nino, che la sera prima ha quasi perso un importante incontro. Intanto l'avvocato Grimaldi incontra Carrano, e nello scontro a fuoco con il X Tuscolano, Patriarca viene ucciso da Roberto, mentre Carrano riesce a scappare.\nUn gesto disperato.\nTrama.\nCesare Carrano inseguito dalla Polizia si nasconde in una baracca con delle bombole a gas che esplodono e Carrano rimane ucciso. In realt\u00e0 il cadavere carbonizzato \u00e8 di un barbone quindi il latitante \u00e8 ancora vivo.\nLa resa dei conti.\nTrama.\nCesare Carrano, sopravvissuto all'esplosione, uccide il suo avvocato e fa rapire Alessandro e Irene per vendicarsi di Ardenzi. Tuttavia il commissario riesce a liberare i colleghi e arresta Carrano prima che lasci il paese a bordo di una nave ma quest'ultimo ha gi\u00e0 preparato una contromossa recapitando a casa Ardenzi una collana bomba in regalo alla moglie facendole credere che sia stata mandata dal marito. Carrano dice a Roberto che la bomba esploder\u00e0 alle 17 in punto. Il timer far\u00e0 esplodere la bomba sia in caso di mancato arrivo entro le ore stabilite proprio come definito da Carrano, sia in caso di tentativo di sfilamento di essa dal collo di Francesca. Roberto corre a casa dalla moglie in fretta e furia per cercare di disinnescare in tempo la bomba ma \u00e8 indeciso su quale filo tranciare. Quando egli \u00e8 nelle difficolt\u00e0 pi\u00f9 estreme per via della sua indecisione sul colore del filo da tagliare, in quell'istante riesce a sentire la voce dell'amico Mauro (come se lo stesse aiutando da un'altra \"dimensione\"), che lo incita a tagliare il filo rosso, cosa che Roberto far\u00e0 riuscendo cos\u00ec a disinnescare la bomba grazie all'aiuto \"spirituale\" dell'amico di sempre. Cesare Carrano viene portato al distretto e quando Roberto se lo ritrova di fronte per l'ultima volta prima che egli venga condotto in carcere gli riferisce di aver vinto un'altra volta a suo discapito avendo salvato la moglie e come ultima lezione gli assesta un pugno nel basso ventre e cos\u00ec ha vendicato il suo grande amico Mauro, prima di lasciare il X Tuscolano."}
{"id": "1296536", "revid": "47767", "url": "https://it.wikipedia.org/wiki?curid=1296536", "title": "Episodi di Instant Star (seconda stagione)", "text": "Stupid Girl (1).\nTrama.\nJude \u00e8 tornata dal tour estivo con la sua band SME e trova grandi cambiamenti alla G Major. L'etichetta musicale viene ora guidata dal mogul dei media Darius Mills che si trova in disaccordo con Jude quando la ragazza decide di non seguire le regole stabilite. Nel frattempo, Tommy, occupato a cercare di compiacere Darius, non ha tempo per Sadie, appena tornata dall'Europa.\nUn nuovo look (2).\nTrama.\nJude si trova a dover affrontare le conseguenze causate dalla sua decisione di non seguire le imposizioni di Darius. Nel frattempo Jamie riceve la notizia di essere stato licenziato dal suo ruolo di manager degli Spiederman. Sadie cerca ancora di far s\u00ec che Tommy le dedichi del tempo.\nSopravvalutata.\nTrama.\nUn'intervista con una radio porta Jude a sentirsi umiliata. La situazione non sembra pesare molto a Jude fino a quando perde per\u00f2 l'appoggio su cui contava maggiormente: quello di Jamie. Dopo essere stato licenziato dal suo ruolo di manager degli Spiederman, Jude sembra non avere pi\u00f9 tempo per il suo ragazzo e tra i due finisce.\nCercasi studio musicale.\nTrama.\nJude si sforza di comporre il suo secondo album sotto la supervisione di Liam, al quale \u00e8 stato affidato il comando in assenza di Darius, che per\u00f2 non concede sprechi di tempo. Jude decide cos\u00ec di lasciare gli studi di registrazione della G Major e cercare un nuovo posto per provare. L'idea crea dissapori tra i suoi genitori che stanno divorziando. Nel frattempo Jamie, ingaggiato come talent scout da Liam, incontra Patsy, aspirante cantante rock dipendente dalla droga."}
{"id": "1296538", "revid": "36426", "url": "https://it.wikipedia.org/wiki?curid=1296538", "title": "Biogeochimica", "text": "La biogeochimica \u00e8 la disciplina scientifica che si occupa dello studio dei processi chimici, fisici, geologici e biologici che governano la composizione dell'ambiente naturale e i cicli di materia ed energia ai quali \u00e8 legata la variazione nel tempo e nello spazio dei componenti chimici della Terra. Uno studio approfondito della biogeochimica richiede necessariamente un approccio integrato con le diverse discipline affini.\nStoria e sviluppi.\nFondatore della biogeochimica viene ritenuto lo scienziato russo Vladimir Vernadskij, che con la pubblicazione nel 1926 del libro \" La Biosfera\" gett\u00f2 le basi per lo sviluppo successivo di questa disciplina. Vernadskij teorizz\u00f2 la distinzione dell'universo in tre sfere, con il termine \"sfera\" di significato simile al concetto geometrico elaborato da Bernhard Riemann. Egli osserv\u00f2 che ogni sfera possiede le sue proprie leggi evolutive, e le sfere superiori modificano e dominano quelle sottostanti. Le tre sfere sono rappresentate rispettivamente dalla geosfera (sfera abiotica), dalla biosfera (sfera dei viventi) e dalla noosfera (sfera dei processi cognitivi umani).\nCos\u00ec come l'insieme degli esseri viventi modifica la geosfera, le attivit\u00e0 umane (come l'agricoltura e l'industria) modificano la biosfera e la sfera abiotica. L'influenza degli esseri umani sulle altre due sfere, nell'ambiente contemporaneo, \u00e8 comparabile all'effetto di una forza geologica (vedi antropocene).\nPi\u00f9 recentemente, i concetti basilari della biogeochimica sono stati ripresi da James Lovelock nella sua elaborazione della ipotesi Gaia, in cui enfatizza il concetto che i processi legati alla vita agiscono sulla Terra tramite meccanismi a feedback che la rendono abitabile. I moderni sviluppi della limnologia tendono a porre particolare attenzione anche alla biogeochimica delle acque interni non correnti.\nDescrizione.\nCome gi\u00e0 detto, la biogeochimica assume interessi interdisciplinari. Tra i differenti campi scientifici correlati sono inclusi: le scienze atmosferiche, la biologia, l'ecologia, la geomicrobiologia, la chimica ambientale, la geologia, l'oceanografia e le scienze del suolo. Questi campi sono spesso inclusi nelle pi\u00f9 ampie discipline delle scienze della Terra e delle scienze ambientali.\nMolto attiva \u00e8 la ricerca nell'ambito dei cicli biogeochimici di elementi chimici quali carbonio, ossigeno, azoto, fosforo e zolfo, e nell'ambito dello studio dei loro isotopi stabili. Vengono studiati anche i cicli di elementi in tracce, come le tracce di metalli, e i radionuclidi. La ricerca biogeochimica ha ovvie implicazioni nello studio dei depositi minerari e petroliferi, nonch\u00e9 nel suggerire rimedi all'inquinamento ambientale.\nAlcuni importanti campi di ricerca della biogeochimica includono:"}
{"id": "1296540", "revid": "6923", "url": "https://it.wikipedia.org/wiki?curid=1296540", "title": "Joseph Chatoyer", "text": "Le popolazioni dei Caribi dell'isola riuscirono a resistere ai tentativi di colonizzazione per due secoli ritirandosi nell'entroterra montagnoso e dalla vegetazione molto fitta. A partire dal 1770, tuttavia, sia il Regno Unito che la Francia intrapresero la costruzione di strade verso l'interno conseguenti ad una migliore conoscenza del territorio. La ribellione della popolazione locale esplose nel 1772 condotta appunto da Joseph Chatoyer per diventare la Prima Guerra Caribe che costrinse gli inglesi a firmare un armistizio (cosa mai avvenuta nelle Americhe con una popolazione indigena).\nDopo 3 anni, gli inglesi ruppero l'armistizio ma ai Garifuna si unirono un gruppo di radicali francesi ispirati dagli ideali della Rivoluzione francese. Durante la Seconda Guerra Caribe, Chatoyer diede il controllo di parte dell'isola a un altro comandante, DuValle. Le loro forze dopo una riconquista delle coste, si ricongiunsero nei pressi di Chateaubelair per avanzare verso Dorsetshire Hill da cui avrebbero potuto facilmente attaccare Kingstown.\nIl 14 marzo, le forze congiunte indigene e francesi vennero impegnate in uno scontro proprio su Dorsetshire Hill da un battaglione inglese comandato dal Generale Ralph Abercromby. Chatoyer fu ucciso nella notte dal Maggior Alexander Leith\nLa rivolta continu\u00f2 fino al Giugno 1796 fiaccata dalla diserzione dei francesi causata dalla morte di Chatoyer.\nUna statua lo commemora tuttora a Dorsetshire Hill."}
{"id": "1296551", "revid": "31886", "url": "https://it.wikipedia.org/wiki?curid=1296551", "title": "Episodi di Instant Star (terza stagione)", "text": "Nella terza stagione ritroviamo una Jude ormai famosa, ma triste per l'allontanamento da Tommy. Quando ritorna, verr\u00e0 svelato un segreto che teneva nascosto da anni. Ci viene presentata anche Karma, nuova Instant Star sempre alla ricerca di successo. Inoltre Speederman inizier\u00e0 una carriera da solista, e un personaggio amato da molti lascer\u00e0 la serie per sempre.\nIn Italia, questa serie \u00e8 stata soggetta a numerosi tagli che molto spesso non rendono comprensibile completamente una puntata.\n\u00c8 tempo di crescere.\nJude \u00e8 una star ora, ma si sente troppo legata al suo ruolo di Instant Star; quando ne parla a Darius, lui le d\u00e0 il permesso di non partecipare alla finale. Ma il suo momento di gloria viene interrotto da Sadie, che la riporta alla realt\u00e0: qualcuno ha inviato delle foto di Jude ubriaca e le chiede 5000 $ di riscatto. Shockata, Jude non presta molte attenzioni a Karma, partecipante di Instant Star; ma quando Speed le chiede se si sente una star ormai, Jude cerca di consolare la finalista e le rivela accidentalmente la faccenda del ricatto, facendole promettere di non dire nulla a Darius. Jude vuole pagare il riscatto, ma in banca scopre che il suo conto \u00e8 stato bloccato: Karma ha fatto la spia e Darius obbliga la star a cantare per la finale. Jude ne parla con Patsy, che la ritiene una codarda per continuare a preoccuparsi delle reazioni dei fane per non affrontare le sue paure. Prima della finale, Jude \u00e8 nel backstage e arriva Tommy: con lui ha una bambina, che Jude crede sia sua figlia; a questo punto va in crisi, ma sar\u00e0 Jamie a farla tornare alla ragione: se questo \u00e8 un altro \"capriccio alla Jude\", \u00e8 ora di crescere e superarlo. Jude canta alla finale, e dopo dice a Darius che deve trattarla come una professionista. Tornata a casa, decide di mettere le foto che la ritraevano ubriaca sul suo sito web, decidendo di fare la persona matura. Alla G-Major, intanto, veniamo a conoscenza che la bambina arrivata con Tommy \u00e8 figlia di Darius, venuta a vivere con lui per i problemi con l'alcool della madre.\nLa rivale.\nJude deve affrpntare le conseguenze di aver mostrato una parte di s\u00e9 non molto dignitosa, e per questo Darius la obbliga a scusarsi durante la prima conferenza stampa di Karma, nuova Instant Star. Ma durante la conferenza, la sua situazione peggiora, quando Karma fa intendere di essere vergine e Jude no. A questo punto Darius le ordina di cantare al Bar mitzvah del figlio di uno dei soci della G-Major, Gary; per\u00f2 questo socio non accetta che Jude partecipi come ospite, e sceglie al suo posto Karma, perch\u00e9 pi\u00f9 \"pura\". Intanto Sadie chiede a Kwest di uscire a cena, e lui la invita ad andare con lui al Bar mitvah. Jude decide di andare al party con Patsy, decidendo di mostrare dignit\u00e0 parlando pacificatamene col padre del festeggiato; ma quando sente Karma cantare \"Waste my time\" decide di combatterla con la sua stessa moneta, piombando sul palco mentre Karma canta la sua canzone. Intanto Tommy interrompe Kwest e Sadie, in atteggiamenti intimi, e d\u00e0 un pugno all'amico, incolpato di desiderare ci\u00f2 che \u00e8 stato suo. Sul palco la situazione si fa tesa: a fine canzone, Karma d\u00e0 della squaldrina a Jude, e Patsy la sbatte sulla torta; Karma si aggrappa per\u00f2 a Jude, lasciandola con un seno al vento. Darius per\u00f2 non \u00e8 arrabbiato: Gary \u00e8 felice, ha avuto una festa con scontro tra dive. Infine Jude scopre la verit\u00e0 sulla bambina di Darius, chiedendo scusa a Tommy.\nUn produttore per Karma.\nJude \u00e8 ansiosa di iniziare a lavorare sul suo terzo album, ma quando scopre che Karma realizzer\u00e0 una cover ufficiale di \"Waste my time\", prodotta da Tommy, cerca di metterle i bastoni tra le ruote. Intanto deve anche affrontare lo scandalo del Bar mitvah. Secondo le regole del copyright, Karma non pu\u00f2 cantare una canzone di Jude senza il suo consenso, e Jude gliela lascer\u00e0 fare se lei sceglier\u00e0 un altro produttore. Tommy quando lo scopre \u00e8 adirato, perch\u00e9 non vuole che Jude si immischi nel suo lavoro; ma quando Jude dice a Karma di riprendersi Tommy in cambio di una copertina su una rivista, Tommy resta basito e le dice di arrangiarsi con la sua canzone. Darius \u00e8 soddisfatto del lavoro di Jude, e lei propone un nuovo produttore per l'album. Quando lo dice a Tommy, \u00e8 incredulo: loro due saranno co-produttori, soci.\nIntanto Patsy ha quasi finito il suo album, ma Darius lo ritiene spazzatura. Cos\u00ec Jamie la obbliga a incidere un pezzo cantato da Patsy al Chane, ma contro la sua volont\u00e0. Dopo averla convinta a registrarla, per\u00f2, la modifica al computer, dando un risultato che a Patsy non piace per niente."}
{"id": "1296554", "revid": "767487", "url": "https://it.wikipedia.org/wiki?curid=1296554", "title": "Factotum (film)", "text": "Factotum \u00e8 un film del 2005 diretto da Bent Hamer, basato sul romanzo omonimo di Charles Bukowski, presentato nella sezione Quinzaine des R\u00e9alisateurs al Festival di Cannes 2005.\nTrama.\nIl film interpreta il romanzo di Bukowski senza seguire la linea temporale presente in esso. Vicende ed episodi appaiono con una sequenza diversa: all'inizio si trova il protagonista, Henry Chinaski, alter ego di Bukowski, impegnato nel taglio di blocchi di ghiaccio, per poi essere impegnato nella consegna di alcuni ordini che non completer\u00e0 fermandosi in un bar e quindi essere licenziato. S'intuisce che il licenziamento sar\u00e0 ricorrente, soprattutto a causa del modo in cui il personaggio affronta il mondo del lavoro: sta seduto a guardare fuori dalla finestra la gente nei bar, parla del contenuto del suo romanzo durante un colloquio di lavoro fumando con calma una sigaretta, scappa spesso dalla fabbrica per l'incessante bisogno di bere lasciando il posto di lavoro. Queste vicende ruotano attorno ad una personalit\u00e0 incapace di rimanere nei normali canoni della societ\u00e0, affetta da un continuo bisogno di sesso e alcool.\nUn giorno in un bar incontra Jan, si sistema a casa sua e in un'atmosfera di semplicit\u00e0 si concentra nello scrivere pezzi delle sue novelle. I rapporti con Jan vanno tuttavia ad allentarsi fino alla rottura quando Henry inizia a scommettere sui cavalli. Successivamente Henry conosce Grace, una ragazza amica di Pierre, prima di ritornare da Jan (al momento impiegata in un hotel a svolgere pulizie). Henry continua comunque ad essere sempre impegnato nel trovare altri lavori, completare domande per un posto di reporter o nell'attesa di un assegno che gli permetta di gustare altro alcool. Nel film si fa spesso riferimento ai racconti scritti ed inviati alla casa editrice Black Sparrow, e solo alla fine del film verr\u00e0 letto il contenuto di una lettera inviata ad Henry, come risposta degli invii di materiale."}
{"id": "1296559", "revid": "122514402", "url": "https://it.wikipedia.org/wiki?curid=1296559", "title": "Kansas-Nebraska Act", "text": "Il Kansas-Nebraska Act fu una legge redatta da Stephen A. Douglas, senatore democratico dell'Illinois e presidente del comitato del Senato per i territori, ed approvata dal Congresso degli Stati Uniti d'America nel 1854. Rappresent\u00f2 un punto cruciale tra gli eventi che condussero alla guerra di secessione.\nOrigine.\nIn quell'anno il Congresso voleva progettare una ferrovia transcontinentale verso il Pacifico. Stephen A. Douglas, in quanto senatore dell'Illinois, voleva che passasse per Chicago, ma i sudisti insistevano perch\u00e9 passasse dalla California attraverso il Texas e toccando New Orleans. Douglas decise quindi di scendere a un compromesso e present\u00f2 il Kansas-Nebraska Act: in cambio del passaggio della ferrovia per Chicago, propose l'organizzazione dei territori per cui sarebbe passata la ferrovia in due nuovi Stati: Kansas e Nebraska.\nLa legge.\nLa legge prevedeva la creazione dei due nuovi Stati, il Kansas e il Nebraska (divisi dal 40\u00ba parallelo). Il problema sorse quando si tratt\u00f2 di decidere se consentire o vietare lo schiavismo in questi territori; le possibilit\u00e0 erano due:\nAlla fine prevalse la seconda ipotesi, ma il costo politico di questo provvedimento fu altissimo.\nConseguenze.\nFine del Secondo Sistema bipartitico.\nQuando si tratt\u00f2 di votare la legge il Partito Whig si spacc\u00f2 in due: i Whig del nord votarono contro, quelli del sud a favore, e il voto segn\u00f2 la fine del partito.\nAnche i Democratici ebbero problemi: se la maggioranza di essi vot\u00f2 a favore, molti parlamentari del nord votarono contro. Il partito resse, ma gli scontri interni diventarono sempre pi\u00f9 forti, finch\u00e9 alle elezioni presidenziali del 1860 si presentarono due candidati democratici, uno rappresentativo del nord e uno del sud.\nNascita del Partito Repubblicano.\nIl compromesso del Missouri era un riferimento fondamentale per gli abolizionisti del nord; la sua mancata applicazione al Kansas e al Nebraska li mise in subbuglio e favor\u00ec la creazione di circoli, dapprima isolati, che ben presto andarono a formare il Partito Repubblicano.\nGuerra civile in Kansas.\nIl territorio del Kansas era abitato per lo pi\u00f9 da immigrati provenienti dal nord, quindi in maggioranza abolizionisti; nonostante ci\u00f2, il nascente Stato confinava con il Missouri, dove lo schiavismo era legale. Dopo l'approvazione del Kansas-Nebraska Act e il conseguente rinvio della decisione sulla schiavit\u00f9 alle elezioni nello Stato, gruppi estremisti di entrambe le fazioni (schiavisti ed abolizionisti) organizzarono un'immigrazione mirata nel Kansas affinch\u00e9 dal voto fosse eletto un parlamento favorevole ai loro interessi.\nIn questo pericoloso gioco politico si inser\u00ec anche il Missouri, il quale, non accettando la possibilit\u00e0 di avere ai propri confini uno Stato in cui i propri schiavi potessero fuggire e trovare la libert\u00e0, il giorno delle elezioni organizz\u00f2 dei brogli elettorali. Ne usc\u00ec quindi un parlamento a maggioranza schiavista. Gli abolizionisti, non accettando il responso delle urne, formarono un proprio parlamento autonomo nella citt\u00e0 di Topeka, mentre il parlamento uscito dalle elezioni si riuniva a Lecompton.\nIl Kansas si trovava cos\u00ec con due organi legislativi e due governi. A questo punto intervenne il presidente degli Stati Uniti Franklin Pierce, che riconobbe come legittimo il parlamento schiavista. La tensione in Kansas sal\u00ec quindi a livelli altissimi, fino a tramutarsi in una vera e propria guerra civile tra schiavisti ed abolizionisti, che, prima di essere sedata con l'invio di truppe federali, fece pi\u00f9 di 200 morti.\nSi decise allora di rieleggere il contestato parlamento; le elezioni presidenziali del 1856 videro un risultato nettamente abolizionista, ed all'inizio del 1861 il Kansas fu ammesso nell'Unione come Stato libero (cio\u00e8, dove la schiavit\u00f9 era illegale). Nonostante la situazione si fosse risolta, la questione dello schiavismo aveva gi\u00e0 raggiunto un livello esplosivo: nel 1861 sette Stati del sud avevano gi\u00e0 dichiarato la secessione."}
{"id": "1296560", "revid": "9", "url": "https://it.wikipedia.org/wiki?curid=1296560", "title": "Simone De Beauvoir", "text": ""}
{"id": "1296562", "revid": "339392", "url": "https://it.wikipedia.org/wiki?curid=1296562", "title": "Italia Navigazione", "text": ""}
{"id": "1296563", "revid": "339392", "url": "https://it.wikipedia.org/wiki?curid=1296563", "title": "Societ\u00e0 Italia di Navigazione", "text": ""}
{"id": "1296564", "revid": "293377", "url": "https://it.wikipedia.org/wiki?curid=1296564", "title": "Luigi Montagna", "text": "Biografia.\nTrasferitosi assieme alla famiglia negli Stati Uniti da bambino, Montagna cambi\u00f2 nome in Lewis Montagna; divenne un wrestler, assumendo come pseudonimo il nome di Bull Montana. Si diede poi al cinema, partecipando a diversi film del suo amico Douglas Fairbanks a partire dal 1917; nel 1925, date le sue dimensioni e il suo aspetto, gli fu data la parte dell'uomo-scimmia nel film \"Il Mondo Perduto\".\nProtagonista di una propria serie di commedie nei primi anni venti, Montagna continu\u00f2 a recitare nei film fino alla fine degli anni trenta, principalmente nelle parti dell'antagonista. Nonostante l'aspetto fisico ed il suo background da wrestler, Bull Montana \u00e8 da sempre stato reputato un gentiluomo per i modi gentili ed educati che lo contraddistinguevano nella vita.\nNella sua carriera cinematografica, durata dal 1917 al 1937, partecip\u00f2 a quasi 90 film.\n\u00c8 morto il 24 gennaio 1950 a Los Angeles, all'et\u00e0 di 63 anni. Il suo corpo venne sepolto nel \"Calvary Cemetery\" di Los Angeles."}
{"id": "1296576", "revid": "436907", "url": "https://it.wikipedia.org/wiki?curid=1296576", "title": "Episodi di Instant Star (quarta stagione)", "text": "La quarta stagione di Instant Star \u00e8 stata trasmessa negli Stati Uniti dal 2 giugno al 26 giugno 2008, mentre in Canada dall'8 giugno al 31 agosto dello stesso anno. In Italia la quarta stagione della serie \u00e8 in onda su Italia 1 intorno alle ore 6:30 dal 25 maggio 2011 (pi\u00f9 precisamente nella notte tra il 24 e il 25 maggio).\n La quarta e ultima stagione \u00e8 stata ritrasmessa dal 3 all'11 settembre 2012 dal luned\u00ec al venerd\u00ec alle 16:30 su La 5 che ha trasmesso anche l'episodio 3x11 in prima visione l'11 settembre 2012.\nCome la prima volta.\nJude \u00e8 finalmente felice: \u00e8 padrona della sua musica, ha fatto la sua scelta (Tommy); ma i guai tornano a bussare alla sua porta nelle vesti di Darius, che le ricorda il suo contratto con la G-Major. Proprio qui, incontra una delle ex di Tommy, un'attrice in procinto di dedicarsi alla carriera musicale. Da quel momento, \u00e8 tormentata da visioni di ex fiamme del suo ragazzo e cerca in ogni modo di fare in modo che la loro prima volta sia veramente speciale. Intanto Karma e Speed stanno per diventare protagonisti di un reality sulla loro vita di neo-sposi, che comprende anche una lussuosa cerimonia pagata dalla produzione; Karma \u00e8 per\u00f2 infelice, perch\u00e9 si rende conto di non avere una vera amica. In suo aiuta correr\u00e0 Sadie.\nLei mi fa impazzire!\nKarma e Speed stanno per sposarsi (di nuovo) e Jude, testimone al matrimonio, non sa quale canzone cantare per celebrare le nozze del suo amico. Intanto la \"timida sposina\" porta Speed a far conoscere i suoi genitori, che la mettono per\u00f2 in imbarazzo, mentre il padre di Speed non ne vuole sapere di partecipare al matrimonio del figlio. Anche Jude ha delle opinioni contrastanti sull'imminente unione, ma quando ne parla a Speed non fa che litigare con lui. Al matrimonio Karma, su invito del produttore del reality, litiga con Speed perch\u00e9 egli non ha insistito per invitare il padre, col risultato di rischiare l'annullamento del matrimonio. Fortunatamente Speed la perdona e i due si sposano. Al matrimonio, Jamie, vedendo Jude e Tommy insieme e felici, si ubriaca e si fa cacciare. Karma e Speed si promettono di dedicarsi un momento delle loro giornate nell'unico posto della loro casa dove non ci sono telecamere (un guardaroba) per dirsi tutto quello che non si sono detti finora.\nCambiamenti.\nStuart parte per lavoro e Jude e Sadie decidono di organizzare una festa in casa coi loro amici. Jude sta male quando vede che Jamie ha fatto una festa per Speed a casa sua senza invitarla, ma lei lo invita lo stesso alla sua. Karma \u00e8 scontenta perch\u00e9 nessuno vuole stare con lei (sempre seguita dalle telecamere) per evitare di essere ripresi nel reality, cos\u00ec il produttore dello show le fa indossare una telecamera nascosta e la manda alla festa di Jude. Ma qui, per divertirsi con Speed, perde la collana con la telecamera e viene ripresa mentre si scioglie e balla con Speed. Jamie bacia Jude, ma lei lo schiaffeggia e lui non ne pu\u00f2 pi\u00f9: ormai non possono pi\u00f9 essere amici.\nNoi e loro.\nJude e Tommy vengono fotografati da un paparazzo nel bagno di un ristorante mentre sono in atteggiamento intimo e Jude, per cancellare la foto, rompe il telefono del paparazzo. Jamie e Paegan stanno costruendo il loro studio di registrazione nella cantina di Jamie, e una ragazza misteriosa, Zeppelin, si presenta per aiutarli. Ad un talk show Jude si scatena per la felicit\u00e0, rendendo pubblica la sua relazione con Tommy. Cos\u00ec non fa altro che attirare uno stormo di paparazzi davanti a casa sua. Mentre cerca di sfuggire loro, ne investe per sbaglio uno, ma quando egli continua a fotografarla, lei gli d\u00e0 un colpo sulla gamba ferita, venendo riprese da tutte le telecamere presenti. \u00c8 il caos: ormai \u00e8 seguita ovunque, e un giorno trova rifugio nel negozio musicale di Megan, una ragazza che gli racconta come \"Skin\" l'abbia risollevata dopo aver rotto col suo ragazzo. Alla fine, Jude affronta i paparazzi e partecipa allo spettacolo con dei bambini, a cui non poteva andare per via dei fotografi. Intanto Paegan scopre che Zeppelin \u00e8 in realt\u00e0 sua figlia, venuta per conoscere suo padre che non ha mai visto.\nTorna presto, Tommy!\nJude e Tommy vengono convinti a partecipare come giudici alla quarta edizione della competizione \"Instant Star\". Tommy mostra a Jude due moto che cadono a pezzi: vuole che loro le riparino assieme; poi si recano alla G-Major, dove vengono assaliti dai partecipanti al concorso. Tra questi, una in particolare sembra una promessa: Blue. Tommy riceve una telefonata e da quel momento si comporta in modo strano con Jude, arrivando quasi ad insultare un concorrente di Instant Star. Jamie convince Zeppelin a lavorare alla G-Major come spia: il suo compito sar\u00e0 spiare e cercare di attirare alla sua casa discografica delle nuove promesse. Jude scopre che Tommy deve tornare a casa perch\u00e9 sua madre sta male e decide di andare con lui, ma quando lui rifiuta litigano. Solo al momento della partenza si riconcilieranno, e Jude gli regala un cd con una canzone da lei registrata, dicendogli di ascoltarla ogni giorno.\nNon ti merito.\nJude non riesce a stare lontana da Tommy, cos\u00ec si reca a casa sua per aiutarlo con sua madre. All'inizio Tommy \u00e8 riluttante, ma poi accetta, facendole conoscere i due fratelli e la cugina, e la madre ammalata. Alla G-Major, Darius ha i suoi tre finalisti: Blue, Milo e Kadijah. Invece Karma organizza a Speed la festa per il suo compleanno, ovviamente ripresa dalle telecamere, mentre Zeppelin inizia il suo lavoro da spia sui tre finalisti: Paegan e Jamie sono molto interessati a Blue...Jude e Tommy cantano ad una fiera paesana e i fratelli di Tommy lo prendono in giro per questo: in un bar, lui li prende a pugni e viene arrestato. Alla festa di Speed, Jamie porta Blue nel guardaroba e qui, dopo averle proposto un contratto, si baciano. Jude va a trovare Tommy in prigione, ma lui la manda via, scontroso; cos\u00ec, col cuore in pezzi, Jude torna a casa su un taxi.\nIl nuovo album.\nJude si concentra incessantemente sul suo terzo album, tanto da non lasciare lo studio neanche per dormire. Darius assegna a lei e a Karma i due finalisti rimasti (Blu ha accettato il contratto con Jamie), per aiutarli a scrivere una canzone per la finale. Cos\u00ec Jude deve dedicarsi a Milo, ma non gli presta molta attenzione, ossessionata com'\u00e8 dalla sua musica. Zeppelin \u00e8 attratta da Jamie, e chiede consiglio a Karma, che invita i due a cena, dandole consigli sul suo aspetto per far colpo. La cena sembra procedere bene, finch\u00e9 guardando un'anteprima del reality su Karma e Speed, Zeppelin non scopre quello che \u00e8 successo nel loro guardaroba tra Jamie e Blue e se ne va ferita. Darius sente un'orchestra suonare in uno studio: \u00e8 Jude che sta sperimentando nuovi suoni; cos\u00ec la caccia dallo studio, ma lei non si arrende e va da Jamie a registrare. Jude vi resta tutta la notte senza mangiare o dormire, Sadie non riesce a rintracciarla. Quando ormai ha registrato la canzone, Jude sviene e Jamie la porta a casa. Qui Jude spiega di concentrarsi tanto sulla sua musica perch\u00e9 ormai \u00e8 l'unica cosa che gli \u00e8 rimasta. Darius la avverte: questo album ha richiesto molti investimenti, e dovr\u00e0 essere il miglior album che abbia mai registrato.\nUn passo indietro.\n\u00c8 il giorno del rilascio del suo nuovo album, e Jude \u00e8 molto eccitata, nonostante ricordi gli avvertimenti di Darius. Inoltre si scusa con Milo per aver trascurato di aiutarla con la sua canzone, e gli promette che lo far\u00e0 ora che ha finito l'album. Darius scopre da Kwest che Blue \u00e8 stata \"rubata\" da Jamie e pensa a come riportarla alla G-Major. Jude incontra Megan, che ha gi\u00e0 ascoltato il suo nuovo album: \u00e8 terribile, ma Jude non vuole starla a sentire. Cos\u00ec va con Milo in sala prove a suonare, e i due si scambiano un bacio. Vengono interrotti da una chiamata di Sadie: Darius ha ricevuto i primi risultati del nuovo album, e vuole vederla. Infatti Darius ha deciso che Jude non ha pi\u00f9 obblighi con la G-Major, ha prodotto tre album, come da contratto, e ora questo contratto \u00e8 finito e non ha intenzione di rinnovarlo. Mentre \u00e8 a casa di Speed e la sua band a vedere la finale di Instant Star (Milo vince), ha un'idea: organizzare un concerto in diretta sul reality di Karma e Speed. Darius convince Paegan a lasciare la casa discografica di Jamie, il quale si infuria con Kwest, che sta passando una serata romantica con Sadie. Il concerto di Jude si rivela un insuccesso, perch\u00e9 capisce di aver messo troppo nella produzione dell'album. A rincuorarla \u00e8 Megan, in un bar: il suo album era terribile nella produzione, ma i testi erano perfetti. L'episodio finisce con Jude che canta per i clienti del bar.\nFine di un amore.\nTommy \u00e8 tornato e Jude \u00e8 molto agitata per questo. Cos\u00ec chiede consiglio a Megan, che insiste sul farle dimenticare il suo ex. Tommy sta producendo la colonna sonora dello show di Karme e Speed e non ne \u00e8 molto contento. Il fatto \u00e8 che grazie all'insuccesso dell'album di Jude, di cui Tommy era co-produttore, Darius lo ha messo a lavorare sulla sigla di uno show. Quando lo dice a Jude, lei ne resta male. Megan la convince cos\u00ec a bruciare tutto ci\u00f2 che le ricordava Tommy, per poterlo dimenticare. Zeppelin \u00e8 molto gelosa delle attenzione di Jamie verso Blue, finch\u00e9 capisce che lei lo sta solo usando per tornare alla G-Major: le due iniziano a picchiarsi, e Jamie interviene prendendo le difese di Blue. Ma quando scopre di essere stato usato, le scioglie il contratto e chiede scusa a Zeppelin, baciandola. Tommy non resiste pi\u00f9 a produrre una sigla televisiva, e se la prende con Speed e Karma, finch\u00e9 non rompe un vetro dello studio musicale con la chitarra del cantante. Speed ne parla con Jude, e lei cerca di calmare Tommy, riuscendoci e riappacificandosi con lui. Alla fine dell'episodio, Jude canta la sua canzone dal tetto della sala prove.\n\u00c8 solo un reality.\nKarma porta Jude e Speed a vedere il cartellone del suo show, per la cui premi\u00e8re \u00e8 molto eccitata. Jude \u00e8 alla G-Major e viene incastrata da Tommy in un torneo di poker ad un party organizzato da Darius. Alla premi\u00e8re del suo show, Karma si presenta col suo vestito da matrimonio e molto eccitata, ma rimane scioccata quando scopre che viene fatta passare per la \"cattiva\" e Speed come vittima. Rimane ancora pi\u00f9 depressa quando viene attaccata da ragazze munite di cartelloni pronte a difendere Speed e quando vede il cartellone di inizio puntata vandalizzato. Cerca cos\u00ec una mossa pubblicitaria per tornare in buona luce, pensando addirittura di adottare un bambino. Ma la vera idea le viene al party di Darius, dopo esser stata insultata per la sua performance: invia a Jude e a Speed due biglietti identici, dicendogli di incontrarsi nel guardaroba, dove poi va con le telecamere e accusa i due di una relazione in realt\u00e0 inesistente. Karma e Speed litigano, e lei lo caccia dal suo show e dalla sua vita. Alla fine, il produttore del reality per consolarla le regala un cagnolino, mentre Speed chiede a Jude se pu\u00f2 stare a casa sua per un po'.\nLo spot di Jude e Tommy.\nJude \u00e8 triste perch\u00e9 le critiche dei giornali hanno distrutto il suo album; inoltre lei vorrebbe rimasterizzarlo per una nuova pubblicazione, ma il problema sono i soldi per finanziare il progetto. Sadie ha un'idea: uno spot pubblicitario per uno shampoo giapponese. Megan non pu\u00f2 credere che Jude sia disposta a fare questo, cos\u00ec le propone piuttosto di partecipare a un festival e di esibirsi, ma Jude non ha tempo di parlarne perch\u00e9 deve recarsi a registrare lo spot. Megan ha capito cosa Jude vuole fare, cos\u00ec finge di essere in pericolo e Jude accorre, rischiando di perdere l'ingaggio e nonostante gli avvertimenti di Sadie. Quando scopre che Megan ha mentito, non pu\u00f2 crederci e non \u00e8 pi\u00f9 disposta a vederla. Ma ormai ha anche perso l'opportunit\u00e0 di girare lo spot, a meno che non convinca Tommy a partecipare con lei. Intanto Karma e Speed si recano a un programma senza sapere che parteciperanno entrambi, cos\u00ec cercano in ogni modo di far allontanare l'altro dallo studio televisivo: Speed ruba il cane di Karma, e Karma la chitarra di Speed. Durante le riprese, i due se li restituiscono a vicenda. Il produttore, vedendo gli ascolti registrati grazie alla loro presenza, li fa tornare a vivere insieme, ma i due avranno ognuno un solo lato della casa, e saranno divisi da una linea.\nTerapia di gruppo.\nJude propone a Darius la sua idea per una nuova pubblicazione del suo album, ma lui non accetta. Mentre sta riparando le moto con Tommy, i due si comportano come se non si fossero mai lasciati, e non si accorgono che Megan li spia da un po' ormai. Lo staff della G-Major si reca ad una sorta di \"terapia di gruppo\" per far fronte alla crisi che sta colpendo la musica. Anche Tommy parte, per cercare di convincere Darius a fargli riprodurre l'album di Jude, cos\u00ec la ragazza si ritrova a riparare la sua moto da sola, finch\u00e9 qualcuno non la narcotizza. Quando si risveglia, si trova incatenata nella sua cantina, imprigionata da Megan, che vuole \"aiutarla\" a salvare la sua carriera scrivendo insieme una canzone. Jude ovviamente non riesce a concentrarsi, minacciata da Megan con una sparachiodi. Alla fine le rivela di star male quando Tommy le sta vicino, perch\u00e9 sa che con lui non funzioner\u00e0 mai. Cos\u00ec Megan le dice di scrivere quello che prova nella canzone. Ma quando la sua carceriera le dice che quella era solo la prima di un nuovo album, lei manda a Jamie un messaggio in codice tramite Megan stessa. Al raduno della G-Major, Darius sembra molto interessato a Sadie, e Kwest ne \u00e8 molto geloso; quando i due devono fingere di essere l'uno nei panni dell'altro, Kwest capisce di non essere l'uomo giusto per Sadie e si lasciano. Quando lei torna a casa, Megan cerca di imprigionare anche lei, ma viene interrotta da Jamie, Speed e Zeppelin che le impediscono di fuggire e chiamano la polizia. Jude, liberata, la saluta sotto gli occhi delle telecamere accorse davanti a casa sua mentre viene portata via e rompe l'hard disk su cui aveva registrato la canzone. In sala prove, Tommy le mostra un giornale su cui Jude \u00e8 in prima pagina: ora \u00e8 famosa da costa a costa per essere stata vittima di una fan impazzita. I due si baciano.\nIo sono una Rock Star!\nLa casa di Jude \u00e8 assediata dai media e Sadie li supplica di lasciarli vivere in pace. Alla G-Major, Darius ha cambiato idea sul remix dell'album di Jude, dato che \u00e8 ormai famosa; cos\u00ec lei si mette al lavoro con Tommy. Karma viene convinta dal produttore dello show di fare uno spin-off solo su di lei, lasciando Speed definitivamente. Mentre Jude \u00e8 in sala prove, una donna le propone un contratto per una casa discografica di Londra: \u00e8 al settimo cielo, e quando lo dice a Tommy, lui vuole seguirla e le chiede di sposarlo. Quando per\u00f2 Jude comincia a progettare la loro vita insieme a Londra senza consultarlo, litigano un'altra volta. Karma capisce che ama veramente Speed e manda al diavolo il produttore, picchiandolo. Alla fine, per\u00f2, lui si ripresenta a casa loro, con un ordine di sfratto e promettendo di denunciarli per non aver rirpettato i propri contratti. Jude sta tenendo un concerto: nel backstage, Tommy la raggiunge e le propone di cantare insieme, dichiarando al mondo che si sposeranno. Ma quando Jude sale sul palco, capisce cosa vuole veramente e decide di partire senza Tommy.&lt;br&gt; Dopo aver dato un ultimo saluto a Sadie e a Jamie, si allontana in macchina, con Tommy che la saluta da lontano."}
{"id": "1296581", "revid": "2036605", "url": "https://it.wikipedia.org/wiki?curid=1296581", "title": "Eusebio (praepositus sacri cubiculi)", "text": "Biografia.\nAl servizio di Costanzo II.\nEusebio era il \"praepositus sacri cubiculi\" dell'imperatore Costantino I nel 337, anno della morte dell'imperatore. Nella lotta per il potere che ne consegu\u00ec, fu avvicinato dai vescovi ariani Eusebio di Nicomedia e Teognide di Nicea e nascose il testamento dell'imperatore defunto. Pass\u00f2 poi alle dipendenze del figlio e successore di Costantino, Costanzo II, sul quale esercit\u00f2 un'enorme influenza. Fu Eusebio, con la sua influenza, a far convertire l'imperatrice (e molti altri eunuchi com'egli stesso) all'arianesimo.\nNel 354 fu inviato da Costanzo II a trattare col vescovo Liberio di Roma, col quale l'imperatore era entrato in contrasto, per convincerlo ad accettare il risultato del secondo concilio di Sirmio; il \"praepositus\" fu poi presente all'incontro tra l'imperatore e il vescovo. Invi\u00f2 denaro all'oratore Libanio in esilio e, nel 355, aiut\u00f2 quei vescovi ariani che complottavano contro Atanasio, vescovo ortodosso di Alessandria d'Egitto.\nCospirazioni di Eusebio.\nNel 353-354 segu\u00ec Costanzo in Gallia. Era a Mediolanum nel 354, quando Costanzo II richiam\u00f2 a corte il cugino e lo fece processare; Eusebio fu uno dei giudici di Gallo, imprigionato a Pola, che venne poi condannato a morte.\nEusebio si arricch\u00ec impossessandosi delle propriet\u00e0 di coloro che erano messi a morte per essere stati accusati di tradimento. Nel 355, secondo quanto racconta Ammiano Marcellino, Eusebio e il prefetto del pretorio Volusiano Lampadio utilizzarono una spugna per alterare una lettera inviata dal \"magister militum\" Claudio Silvano ad alcuni suoi amici a Roma; la lettera corrotta suggeriva che Silvano stesse provando a guadagnarsi supporto in citt\u00e0 per un colpo di Stato, e, sebbene gli amici di Silvano riuscissero a respingere le accuse, il \"magister militum\", all'oscuro dell'assoluzione, si ribell\u00f2 e venne sconfitto. Nel 359 Eusebio fece richiamare il generale romano Ursicino e lo fece sostituire nella carica di \"magister equitum\" da Sabiniano: Eusebio e il \"magister militum\" Flavio Arbizione suggerirono a Costanzo che Ursicino, il migliore generale a disposizione di Gallo, avesse in realt\u00e0 incitato Gallo, tramite degli agenti, allo scopo di aumentarne l'impopolarit\u00e0 presso il popolo (il governo di Gallo era stato infatti tirannico e odiato) e far scoppiare una rivolta, che si sarebbe poi conclusa con l'elevazione al trono del figlio di Ursicino; l'acrimonia contro Ursicino era nata quando questi si era rifiutato di donare la propria casa ad Antiochia a Eusebio.\nCondanna a morte.\nNel 360 il cesare d'Occidente Giuliano, cugino di Costanzo e fratellastro di Gallo, venne acclamato augusto dalle truppe. Contro di lui si schier\u00f2 l'anno successivo Costanzo. Egli si mosse dal fronte orientale, dove era impegnato contro i Sasanidi per affrontare il cugino, ma mor\u00ec, con Eusebio al suo capezzale.\nGiunto a Costantinopoli, Giuliano istitu\u00ec un tribunale per giudicare i funzionari di Costanzo, in particolare riguardo al loro coinvolgimento nella morte di Gallo: Eusebio venne trovato colpevole di aver complottato contro Gallo e messo a morte (361)."}
{"id": "1296582", "revid": "123431785", "url": "https://it.wikipedia.org/wiki?curid=1296582", "title": "Giulio Polerio", "text": "Biografia.\nNel 1575 Polerio accompagn\u00f2 il suo amico Giovanni Leonardo a Madrid; l\u00ec disputarono il primo torneo di scacchi del mondo, organizzato dal Re Filippo II. In quel torneo, sfidarono e sconfissero il formidabile Ruy Lopez e Alfonso Cer\u00f3n; in seguito, i due italiani furono raggiunti da Paolo Boi, noto come 'il Siracusano'.\nDopo l'incontro del 1575, Polerio decise di rimanere a Madrid: diversi manoscritti risalenti alla fine del sec. XVI (1580-1600) e l\u00ec ritrovati, sono stati attribuiti a lui. Di fatto, \u00e8 merito del suo lavoro se oggi \u00e8 rimasta testimonianza \u2013 in Spagna e in Italia \u2013 del gioco degli scacchi di quel periodo.\nDopo il suo ritorno a Roma, Polerio divenne il maestro di scacchi del Principe Boncompagni. Nel 1606, nella stessa citt\u00e0 perse un match con Geronimo Cascio.\nInfine, all'Abruzzese va altres\u00ec il merito di aver introdotto l'arrocco (sia pure in versione diversa da quella corrente).\nPartite.\nSi riporta ora una partita giocata da Polerio nel corso della permanenza a Sora, ove pot\u00e9 godere dell'ospitalit\u00e0 di Giacomo Boncompagni, Duca di Sora per l'appunto; essa \u00e8 rinvenibile nel codice vaticano \u00abBoncompagni n. 3\u00bb, il pi\u00f9 complesso e importante codice scacchistico della Biblioteca Apostolica Vaticana (D'Elia, 2000).\nPolerio - Lorenzo [C53], Sora\n1.e4 e5 2.Cf3 Cc6 3.Ac4 Ac5 4.c3 De7 5.0-0 d6 6.d4 Ab6 7.Ag5 Cf6 8.a4 a6 9.Ad5 Cb8 10.Cbd2 c6 11.Aa2 Ag4 12.Db3 Aa7 13.Dd1 g6 14.dxe5 dxe5 15.Axf7+ Rd8 16.Cxe5 Dxe5 17.Axf6+ Rc8 18.Dxg4+ Cd7 19.Axh8 Dxh8 20.Ae6 De8 21.Cc4 Rc7 22.Df4+ Rd8 23.Dd6 Ab8 24.Dxd7+ Dxd7 25.Axd7 Rxd7 26.Cb6+ Rd6 27.Cxa8 Aa7 28.Tfd1+ Rc5 29.Td4 a5 30.Tad1 b5 31.b4+ axb4 32.cxb4# 1-0"}
{"id": "1296586", "revid": "3082", "url": "https://it.wikipedia.org/wiki?curid=1296586", "title": "Eusebio (ministro)", "text": ""}
{"id": "1296589", "revid": "56620", "url": "https://it.wikipedia.org/wiki?curid=1296589", "title": "Omicidio di Valerio Verbano", "text": "L'omicidio di Valerio Verbano venne commesso a Roma il 22 febbraio 1980. Militante appartenente all'area di Autonomia Operaia, venne ucciso con un colpo di arma da fuoco in un agguato da tre uomini armati che si erano introdotti a volto coperto nella sua casa di via Monte Bianco. Nonostante le lunghe e ripetute indagini, le dichiarazioni dei vari pentiti e le molteplici rivendicazioni che pervennero alle forze dell'ordine nei giorni successivi al delitto, pur ritenendosi certa la matrice neofascista, il movente e i responsabili dell'omicidio non sono stati mai accertati e tutte le inchieste non hanno portato ad alcuna verit\u00e0 giudiziaria.\nStoria.\nAntefatto.\nNato a Roma il 25 febbraio 1961 in una famiglia della piccola borghesia di estrazione antifascista, con il padre dipendente del Ministero dell'interno e iscritto al Partito Comunista Italiano e una madre infermiera, Valerio Verbano inizia il suo impegno politico nel 1975, all'interno del collettivo autonomo del proprio istituto scolastico, il liceo scientifico Archimede, situato nel quartiere romano del Nuovo Salario. La sua militanza attiva che lo impegna, a volte, anche a rischio della propria incolumit\u00e0 fisica, si estende anche al di fuori dell'ambito scolastico attraverso l'adesione al Comitato di lotta valmelaina, emanazione territoriale di Autonomia Operaia.\nCome molti ragazzi della sua et\u00e0, oltre all'impegno politico, sin da bambino divide la sua passione con altri interessi, come lo sport (in particolare le arti marziali, come il j\u016bd\u014d ed il karate), ma anche la musica (Beatles, Pink Floyd), e il tifo calcistico per la , sua squadra del cuore. Attraverso un altro dei suoi interessi, la fotografia, inizia a documentare gli avvenimenti politici dell'epoca e a redigere una personale inchiesta sui movimenti di estrema destra nella capitale.\nIl 20 aprile 1979, Verbano fu arrestato dalla polizia insieme ad altri quattro ragazzi mentre, all'esterno di un casale abbandonato nei pressi della borgata romana di San Basilio, si accingeva a fabbricare degli ordigni incendiari (alcune bottiglie molotov). La perquisizione che le forze dell'ordine eseguirono, immediatamente dopo l'arresto, nell'abitazione di via Monte Bianco 114, dove Verbano viveva assieme ai suoi genitori, port\u00f2 al rinvenimento e al sequestro di un'arma da fuoco con la matricola abrasa (una Beretta 6,35) e di materiale documentale, tra cui diversi fascicoli redatti da Verbano con la schedatura di estremisti di destra. Processato, il 22 dicembre 1979 fu condannato a sette mesi di reclusione da scontare nel carcere romano di Regina Coeli.\nL'omicidio.\nIl 22 febbraio del 1980, intorno alle 12:44, tre giovani armati e coperti da un passamontagna si introdussero con una scusa in casa Verbano, al quarto piano di via Monte Bianco 114, nel quartiere romano di Monte Sacro. Spacciandosi per amici del figlio riuscirono a convincere i genitori di Verbano ad aprire le porte della loro abitazione; una volta introdottisi all'interno dell'appartamento, armati di pistole con silenziatore, i tre legarono e imbavagliarono i genitori che, immobilizzati con nastro adesivo, furono portati nella loro camera da letto. A quel punto, rimasero in attesa del rientro di Valerio, non ancora rincasato da scuola.\nAl suo ritorno, intorno alle 13:40, aperta la porta di casa, Verbano venne subito assalito dai tre. Nella colluttazione che segu\u00ec, Verbano riusc\u00ec a disarmare uno degli assalitori e a tentare la fuga attraverso una finestra dell'appartamento. Venne per\u00f2 raggiunto da un colpo di arma da fuoco alla schiena che gli perfor\u00f2 l'intestino e lo fece cadere gravemente ferito sul divano del salotto. Quando gli aggressori si diedero alla fuga, nella concitazione, lasciarono nell'appartamento un passamontagna, una pistola calibro 38 con silenziatore, un guinzaglio per cani, un paio di occhiali da sole e un bottone di camicia.\nAllertati dallo sparo, i vicini di casa accorsi nell'appartamento dei Verbano immediatamente dopo la fuga degli assassini, si attivarono per liberare i genitori e per soccorrere, invano, il ragazzo, che mor\u00ec poco dopo, ancor prima di essere caricato nell'ambulanza che lo avrebbe trasportato all'ospedale.\nL'omicidio ebbe una grandissima risonanza cittadina, grazie anche alla militanza politica di Verbano. Il 25 febbraio, giorno dei funerali (e del suo compleanno), si registrarono diversi episodi di violenza dei gruppi legati all'Autonomia duramente repressi con cariche e lacrimogeni dalla polizia, fin dentro il cimitero del Verano, dove Verbano fu sepolto. Dalle finestre del commissariato di San Lorenzo, quartiere romano attiguo al cimitero, vennero addirittura esplosi diversi colpi di pistola sul corteo funebre.\nLe rivendicazioni.\nIl giorno stesso dell'omicidio, alle 20, arriva la prima rivendicazione, siglata da una sedicente formazione di sinistra, il \u2018\u2019Gruppo Proletario Organizzato Armato\u2019\u2019, che afferma di aver voluto colpire una spia, un delatore, un servo della polizia: nel comunicato, l'omicidio viene definito come frutto di un errore, rispetto all'intenzione iniziale di punirlo con la gambizzazione.\nUn'ora dopo, intorno alle 21, arriva una seconda rivendicazione a firma dei Nuclei Armati Rivoluzionari, la sigla di punta dell'estremismo di destra dell'epoca: \"Abbiamo giustiziato Valerio Verbano mandante dell'omicidio Cecchetti. Il colpo che l'ha ucciso \u00e8 un calibro 38. Abbiamo lasciato nell'appartamento una calibro 7.65. La polizia l'ha nascosta\". E sempre a firma NAR (comandi \"Thor, Balder\" e \"Tir\"), verso le ore 12 del giorno dopo, viene recapitata una seconda rivendicazione in cui, pur non parlando esplicitamente dell'omicidio Verbano, si fa riferimento, in modo allusivo, al \"martello di Thor che ha colpito a Montesacro\".\nDieci giorni dopo, compare a Padova un ulteriore volantino ancora a firma NAR, che smentisce categoricamente il coinvolgimento del gruppo terroristico nel delitto Verbano. Gli inquirenti, che esclusero la veridicit\u00e0 di quest'ultimo volantino, confermarono come rivendicazione pi\u00f9 probabile la prima, telefonica, fatta dai NAR. Nel momento dell'arrivo di quella telefonata, infatti, il riferimento al calibro 38 della pistola usata per l'assassinio, effettivamente utilizzata per l'agguato, non era stata ancora confermata nel bollettino ufficiale dell'autopsia, redatto dal medico legale.\nIndagini.\nL'inchiesta sull'omicidio Verbano venne affidata al giudice Claudio D'Angelo. Le prime indagini si basano sulla testimonianza di un vicino di casa del ragazzo che dichiara agli inquirenti di aver incrociato, nei pressi dell'abitazione Verbano, i probabili assassini in fuga e di aver riconosciuto nei tre proprio gli stessi ragazzi che, il giorno prima dell'omicidio, sostavano davanti ad una sala giochi in compagnia di Verbano. Sulla base della sua testimonianza viene quindi redatto un identikit dei tre, prima che l'uomo stesso decidesse di ritrattare le sue dichiarazioni, forse minacciato.\nSi cerca anche di capire se l'uccisione abbia origine da quei dossier redatti da Verbano e sequestrati, dalla forze dell'ordine, nel corso della perquisizione di qualche mese prima. Anche il padre di Verbano, Sardo, decide autonomamente di svolgere delle indagini in proprio dando vita, cos\u00ec, ad una sorta di memoriale in cui ipotizza alcuni moventi precisi sulla morte del figlio. Contemporaneamente, alcuni pentiti appartenenti all'area dell'estrema destra romana rilasciano alcune dichiarazioni in merito all'omicidio Verbano.\nNel 1981, nell'ambito delle indagini sulla strage di Bologna, vengono alla luce quasi per caso delle informazioni interessanti anche per il caso Verbano: Laura Lauricella, compagna di Egidio Giuliani, personaggio di spicco della destra romana, racconta di un silenziatore che Giuliani avrebbe fornito al presunto assassino di Verbano. Lo scambio sarebbe avvenuto al poligono romano di Tor di Quinto, dove molti neofascisti capitolini avevano l'abitudine di incontrarsi. Lauricella riferisce che lo stesso Giuliani avrebbe costruito quel silenziatore, prima di affidarlo ad un altro neofascista romano, Roberto Nistri (che, tra l'altro, all'epoca dell'omicidio, era detenuto da pi\u00f9 di due mesi: arrestato il 14 dicembre 1979, mentre trasferiva un arsenale, venne rilasciato nel marzo del 1981), membro di spicco di Terza Posizione. Interrogati dal giudice D'Angelo, sia Nistri che Giuliani, negarono ogni addebito e chiesero un confronto con la Lauricella, che per\u00f2 non fu mai effettuato.\nIl 30 settembre 1982 il pentito Walter Sordi, ex terrorista dei Nuclei Armati Rivoluzionari, rilasci\u00f2 nuove dichiarazioni sul delitto Verbano riportando alcune confidenze di un altro esponente dei NAR, Pasquale Belsito: \"fu Belsito a dirmi che a suo avviso gli autori dell'omicidio Verbano erano da identificarsi nei fratelli Claudio e Stefano Bracci e in Massimo Carminati\". Il 25 gennaio del 1984, nell'unico interrogatorio a cui venne sottoposto Claudio Bracci, il neofascista romano neg\u00f2 ogni addebito, smentendo addirittura di conoscere Belsito e, nell'ottobre di quello stesso anno, anche Carminati si attest\u00f2 su identiche posizioni.\nAnche Angelo Izzo, autore nel 1975 del Massacro del Circeo e nel 2005 del duplice omicidio di Maria Carmela Linciano e della figlia Valentina Maiorano, si un\u00ec alla schiera di presunti confidenti, riportando ai magistrati inquirenti alcune rivelazioni fattegli da Luigi Ciavardini, ex militante di Terza Posizione in seguito passato ai NAR. Izzo, figura controversa ed ambigua del pentitismo che all'epoca si\npresent\u00f2 come testimone in innumerevoli fatti criminosi dell'estremismo di destra tra la met\u00e0 degli anni settanta e i primi anni ottanta, dichiar\u00f2 che \"Ciavardini mi disse che l'omicidio era da far risalire a militanti di Terza Posizione, mi disse che il mandante era sicuramente Nanni De Angelis. Per quanto riguarda gli esecutori mi disse che sicuramente si trattava di componenti del gruppo capeggiati da Fabrizio Zani. Solo un pasticcione come Zani poteva perdere la pistola durante la colluttazione con Verbano\". Anche le dichiarazioni di Izzo, per\u00f2, non trovano nessun riscontro probatorio attendibile.\nL'istruttoria verr\u00e0 chiusa nel 1989 e il giudice D'Angelo, pur ritenendo certo \"l'ambiente criminoso\" legato agli ambienti dell'estremismo di destra, attest\u00f2 l'impossibilit\u00e0 di individuare dei responsabili. Alla fine delle indagini segu\u00ec anche la distruzione dei vari elementi probatori: i due passamontagna e il guinzaglio per cani lasciati dagli assassini durante la fuga, oltre che il nastro adesivo usato per immobilizzare i genitori. Tutte le inchieste sull'omicidio non portarono ad alcuna verit\u00e0 giudiziaria.\nNel 1997 il giudice milanese Guido Salvini nell'ambito dell'indagine sull'omicidio di Fausto e Iaio, uccisi a Milano con otto colpi di pistola, il 18 marzo del 1978, suggerendo un intreccio tra i due fatti di sangue, avanz\u00f2 richiesta all'Ufficio corpi di reato del tribunale di Roma della pistola con silenziatore abbandonata dagli assassini in casa di Verbano, per poter sottoporla a perizia. Ma il reperto probatorio risult\u00f2 misteriosamento scomparso.\nNel febbraio del 2011 la Procura della Repubblica di Roma, ha confermato la riapertura delle indagini. Il procuratore aggiunto Pietro Saviotti ed il pm Erminio Amelio dichiararono di aver iscritto due nomi nel registro degli indagati.\nIl \"dossier Verbano\".\nSin dal 1977, Valerio Verbano si era impegnato in una serie di indagini personali finalizzate al raccogliere informazioni sull'ambiente dell'estremismo di destra romano.\nGrazie a quella mole di dati raccolti, corredata da un corposo materiale fotografico, Verbano aveva poi preparato centinaia di schede e fascicoli in cui dava un'identit\u00e0 e un volto a vari militanti di estrema destra capitolini, soprattutto residenti nel triangolo formato dai quartieri Trieste/Salario-Talenti-Montesacro.\nQuei documenti erano stati poi rinvenuti dagli agenti della polizia durante la perquisizione effettuata nell'appartamento dei genitori effettuata all'indomani del suo arresto per fabbricazione e detenzione di materiale incendiario, il 20 aprile 1979. Dell'esistenza di questi dossier venne a conoscenza anche il giudice Mario Amato, uno dei magistrati che, all'epoca, indagava sull'eversione nera e che, successivamente, fu ucciso da un commando dei NAR, il 23 giugno 1980.\nDopo il sequestro, il materiale scomparve per\u00f2 misteriosamente nei meandri dei depositi giudiziari. La scomparsa fu in seguito denunciata, il 26 febbraio 1980, anche dagli avvocati della famiglia Verbano, essendo questi ultimi a conoscenza sia dell'elenco sia del contenuto del materiale stesso: nell'ottobre del 1980 ne chiesero invano il dissequestro e la restituzione, negata dal giudice istruttore perch\u00e9 materiale ancora sottoposti a segreto istruttorio.\nQuattro anni dopo, l'11 aprile 1984, la stessa Corte d'appello che aveva giudicato Verbano ne ordin\u00f2 la distruzione, nonostante queste carte fossero state nuovamente repertate nell'inchiesta aperta per il suo omicidio. L'effettiva distruzione avverr\u00e0 solo il 7 luglio 1987.\nAmpi stralci di questi dossier (in copia fotostatica) riapparvero improvvisamente nel febbraio del 2011 dagli archivi dei carabinieri ed entrarono negli atti dell'inchiesta sull'omicidio, al momento della sua riapertura da parte della Procura di Roma. Nei 379 fogli che compongono il contenuto di quei documenti, quasi tutti scritti a mano da Verbano, sono trascritti circa 900 nomi di attivisti di estrema destra corredati da indirizzi e (in alcuni casi) anche di numeri di telefono. Altri 16 fogli, trascritti invece da pi\u00f9 mani, riportano appunti, schede di appartenenza politica, piantine di strade e piazze di alcuni luoghi di ritrovo dell'estrema destra romana.\nTra i nominativi ci sono quelli di attivisti dell'epoca, poi divenuti politici di professione, come Teodoro Buontempo e Francesco Storace, quest'ultimo indicato come individuo che \"porta gli occhiali Lozza da vista, segretario FdG Acca Larentia, cicciottello\"; o anche personaggi gi\u00e0 noti per il loro ruolo di leader in organizzazioni neofasciste dell'epoca, come Paolo Signorelli, Stefano Delle Chiaie o Alessandro Alibrandi. Nei fascicoli non mancano anche i nomi di attivisti di estrema destra successivamente uccisi negli anni di piombo, come Luca Perucci, ucciso nel 1981 o Angelo Mancia, assassinato il 12 marzo 1980 molto probabilmente per vendicare proprio l'omicidio Verbano.\nLa memoria.\nIl 25 febbraio 2006, alla presenza dell'allora sindaco Walter Veltroni, \u00e8 stata intitolata una via di Roma alla memoria di Valerio Verbano con l'apposizione di una targa nel parco delle Valli. L'8 agosto 2013, la targa \u00e8 stata distrutta da alcuni sconosciuti in quello che il sindaco Ignazio Marino ha commentato come \"un'offesa alla memoria della citt\u00e0\".\nNel gennaio del 2009, la Provincia di Roma ha inaugurato la prima edizione del \"Premio Valerio Verbano\", un concorso indetto in collaborazione con cinque centri provinciali di formazione professionale, aperto ai ragazzi tra i 14 e i 18 anni e che prevede la presentazione di cortometraggi e progetti multimediali autoprodotti, per l'aggiudicazione di una borsa di studio.\nIl 21 novembre 2009, una via di Scampia (a Napoli) \u00e8 stata intitolata alla memoria di Valerio Verbano.\nIl 1\u00ba dicembre 2012, a Napoli, \u00e8 stato intitolato a Valerio Verbano e a sua madre Carla l'Auditorium occupato di via Mezzocannone.\nIl 22 febbraio 2021, anniversario della sua uccisione, l'artista Jorit realizza sulla facciata di un palazzo a Roma un murales raffigurante il suo volto."}
{"id": "1296591", "revid": "287204", "url": "https://it.wikipedia.org/wiki?curid=1296591", "title": "Al Lettieri", "text": "Biografia.\nDi origini italiane, fece il suo debutto nel film TV \"All'ombra del ricatto\" (1964), e interpret\u00f2 spesso il ruolo di cattivo, come in \"A muso duro\" (1974), accanto a Charles Bronson, e in \"\u00c8 una sporca faccenda, tenente Parker!\" (1974), con John Wayne. \u00c8 stato anche il rapinatore Rudy Butler in \"Getaway!\" (1972), dove recitava insieme a Steve McQueen. Raggiunse la notoriet\u00e0 con l'interpretazione del malavitoso Virgil Sollozzo nel film \"Il padrino\" (1972) di Francis Ford Coppola.\nLettieri attribuiva alla sua frequentazione con dei veri gangster, quali Joe Gallo, la sua capacit\u00e0 di interpretare in modo convincente i personaggi violenti e minacciosi dei suoi principali ruoli cinematografici. Fu ingaggiato per interpretare il protagonista del film \"Cani arrabbiati\" (1974), ma dopo essersi presentato ubriaco la prima mattina di riprese, fu licenziato e il ruolo and\u00f2 tre giorni dopo a Riccardo Cucciolla. Mor\u00ec improvvisamente nel 1975, all'et\u00e0 di 47 anni, stroncato da un infarto al miocardio, e alla sua memoria fu dedicato il film \"Bordella\", di Pupi Avati, l'ultimo da lui interpretato, uscito postumo."}
{"id": "1296592", "revid": "78273", "url": "https://it.wikipedia.org/wiki?curid=1296592", "title": "Me against the music", "text": ""}
{"id": "1296604", "revid": "767487", "url": "https://it.wikipedia.org/wiki?curid=1296604", "title": "Nieuwerkerken", "text": "Nieuwerkerken \u00e8 un comune belga di 6.685 abitanti, situato nella provincia fiamminga del Limburgo belga.\nA tutto il 1\u00ba gennaio 2007 Nieuwerkerken aveva una popolazione di 6.685 abitanti. Il suo territorio si estende per 22.46 km\u00b2 con una media di 298 abitanti per km\u00b2. \u00c8 composta di 4 villaggi: Binderveld, Wijer, Kozen and Nieuwerkerken. L'attuale sindaco \u00e8 Benny Bamps (CD&amp;V - Cristiani Democratici).\nNieuwerkerken \u00e8 stata la \"location\" di una serie televisiva di successo sulla TV belga."}
{"id": "1296606", "revid": "187", "url": "https://it.wikipedia.org/wiki?curid=1296606", "title": "Famiglia Curti", "text": ""}
{"id": "1296607", "revid": "287204", "url": "https://it.wikipedia.org/wiki?curid=1296607", "title": "Partito della Libert\u00e0 (Italia)", "text": ""}
{"id": "1296611", "revid": "173469", "url": "https://it.wikipedia.org/wiki?curid=1296611", "title": "Famiglia Alba", "text": ""}
{"id": "1296614", "revid": "187", "url": "https://it.wikipedia.org/wiki?curid=1296614", "title": "Famiglia Benetton", "text": ""}
{"id": "1296616", "revid": "187", "url": "https://it.wikipedia.org/wiki?curid=1296616", "title": "Famiglia Bentivoglio", "text": ""}
{"id": "1296620", "revid": "187", "url": "https://it.wikipedia.org/wiki?curid=1296620", "title": "Famiglia Bonanno", "text": ""}
{"id": "1296621", "revid": "187", "url": "https://it.wikipedia.org/wiki?curid=1296621", "title": "Famiglia Bonaparte", "text": ""}
{"id": "1296625", "revid": "116632902", "url": "https://it.wikipedia.org/wiki?curid=1296625", "title": "Carlo Chiti", "text": "Biografia.\nLaureato in Ingegneria aeronautica all'Universit\u00e0 di Pisa entr\u00f2 ben presto a far parte dei ranghi progettistici dell'Alfa Romeo dove, dal 1952, fu assegnato al reparto corse.\nNel 1957 Enzo Ferrari lo chiam\u00f2 a sostituire l'ingegner Andrea Fraschetti nel progetto della Ferrari 156 F1, la prima vettura Formula 1 della casa a motore posteriore. Chiti rest\u00f2 alla Ferrari fino al 1961 quando, assieme ad altri progettisti e dirigenti, tra cui Giotto Bizzarrini, decise di tentare l'avventura della ATS. Durante il periodo Ferrari, i motori e le vetture progettati da Chiti vinsero due titoli mondiali di F1, nel 1958 con Mike Hawthorn e nel 1961 con Phil Hill.\nNel 1966 torn\u00f2 all'Alfa Romeo come Direttore Generale dell'Autodelta, la scuderia da competizione della casa milanese. Con essa si impegn\u00f2 a fondo nel Mondiale Marche (vedi Campionato del Mondo Sport Prototipi) e dopo varie vittorie in singole gare, ottenne la vittoria nel Mondiale Marche del 1975 con l'Alfa Romeo 33TT12. Dopo ulteriori migliorie (riduzione di peso e aumento della potenza a 520CV a 12000rpm) Chiti rivinse il Mondiale Marche nel 1977.\nPoco dopo Chiti e l'Autodelta si impegnarono per conto dell'Alfa Romeo anche nel Mondiale F1, con risultati grami, per lo scarso aiuto economico fornito dalla propriet\u00e0 della casa automobilistica (l'IRI).\nRimase famosa la vittoria nel Gran Premio di Svezia sul circuito di Anderstorp nel 1978, dove Niki Lauda al volante della Brabham-Alfa Romeo BT46/B vinse con schiacciante superiorit\u00e0. Una ragione stava nel famoso ventilatore tipo \"Chaparral\" montato sul retro della vettura per incrementare l'effetto suolo, ai tempi ricercato in modo esasperato da tutti i costruttori. Questa soluzione, tuttavia, non fu ritenuta accettabile, e la vettura non pot\u00e9 pi\u00f9 correre con tale configurazione.\nCarlo Chiti diresse il reparto corse fino al 1985 quando, assieme ad altri progettisti, fond\u00f2 la Motori Moderni, che riforn\u00ec principalmente la Minardi. Tra le vetture progettate interamente da Carlo Chiti sono da ricordare anche le Alfa 33 Sport (fra cui le vittoriose 33TT12). Va precisato che il prototipo delle 33, la 33/2 (motore V8 2 litri) fu progettata, telaio e motore, da un'altra colonna portante dell'Alfa Romeo, Giuseppe Busso, ma, per volont\u00e0 della direzione, fu immediatamente passata al'Autodelta di Chiti. Chiti, insieme all'amico Bizzarrini, fu il principale progettista di Ferrari memorabili, fra cui, prima fra tutte, la Ferrari 250 GTO.\nAneddoti.\nGiorgio Piola raccont\u00f2 in una telecronaca di F1 che durante la presentazione di una delle ultime creature da Chiti, alla Motori Moderni, il motore non si avviava. I meccanici ne avevano provate di tutte quando l'ingegnere scopr\u00ec che i tappi di protezione dei tromboncini di aspirazione non erano stati rimossi. Accortosi del marchiano errore dei propri collaboratori, per proteggerne la reputazione si rivolse in toscano a Piola dicendogli \"Ovv\u00eca Piola, lei 'un ha visto nulla\". Il Piola rivel\u00f2 l'episodietto anni dopo la scomparsa del Chiti.\nIn un'intervista ad Oscar Orefici, Niki Lauda raccont\u00f2 che Chiti era un appassionato cinofilo, e lasciava il suo cane girare liberamente per il box. Una volta, Lauda vide il cane orinare accanto alla sua Brabham-Alfa Romeo e, senza scomporsi, lo disse a Chiti, il quale, anch'egli imperturbabile, gli rispose di lasciarlo fare, che non avrebbe fatto danno."}
{"id": "1296626", "revid": "187", "url": "https://it.wikipedia.org/wiki?curid=1296626", "title": "Famiglia Chaplin", "text": ""}
{"id": "1296630", "revid": "647919", "url": "https://it.wikipedia.org/wiki?curid=1296630", "title": "Famiglia Coot", "text": ""}
{"id": "1296633", "revid": "484362", "url": "https://it.wikipedia.org/wiki?curid=1296633", "title": "Famiglia Diodati", "text": ""}
{"id": "1296636", "revid": "712828", "url": "https://it.wikipedia.org/wiki?curid=1296636", "title": "Famiglia Dursley", "text": ""}
{"id": "1296640", "revid": "339392", "url": "https://it.wikipedia.org/wiki?curid=1296640", "title": "Famiglia Franzoni", "text": ""}
{"id": "1296641", "revid": "339392", "url": "https://it.wikipedia.org/wiki?curid=1296641", "title": "Famiglia Gambino", "text": ""}
{"id": "1296643", "revid": "712828", "url": "https://it.wikipedia.org/wiki?curid=1296643", "title": "Famiglia Gaunt", "text": ""}
{"id": "1296645", "revid": "187", "url": "https://it.wikipedia.org/wiki?curid=1296645", "title": "Famiglia Goebbels", "text": ""}
{"id": "1296646", "revid": "187", "url": "https://it.wikipedia.org/wiki?curid=1296646", "title": "Famiglia Gyllenhaal", "text": ""}
{"id": "1296648", "revid": "187", "url": "https://it.wikipedia.org/wiki?curid=1296648", "title": "Famiglia Kennedy", "text": ""}
{"id": "1296649", "revid": "486946", "url": "https://it.wikipedia.org/wiki?curid=1296649", "title": "Famiglia Mann-Dohm (albero genealogico)", "text": ""}
{"id": "1296650", "revid": "187", "url": "https://it.wikipedia.org/wiki?curid=1296650", "title": "Famiglia Matarrese", "text": ""}
{"id": "1296652", "revid": "187", "url": "https://it.wikipedia.org/wiki?curid=1296652", "title": "Famiglia Mortimer", "text": ""}
{"id": "1296654", "revid": "486946", "url": "https://it.wikipedia.org/wiki?curid=1296654", "title": "Famiglia Nehru-Gandhi", "text": ""}
{"id": "1296657", "revid": "1369234", "url": "https://it.wikipedia.org/wiki?curid=1296657", "title": "Nilmar", "text": "Caratteristiche.\nEra un attaccante duttile, una prima punta che poteva anche giocare da seconda punta.\nCarriera.\nClub.\nCresciuto calcisticamente nell'Internacional, dove venne acquistato per la bassa cifra di 600 dollari dal Paco de Ferreira (squadra di terza divisione brasiliana) nel quale si mette in mostra per la sua eccezionale prolificit\u00e0 in zona gol, infatti segna ben 23 gol in 34 partite, giocando da seconda punta.\nPassa in seguito in Francia al Lione per 5 milioni di sterline. Nonostante segni due gol (gli unici) al debutto subentrando a partita in corso, Nilmar non trova molto spazio nel Lione e l'estate successiva torna in Brasile, precisamente nel Corinthians, Il 17 agosto 2007 il Tribunale del Lavoro annulla il contratto tra Nilmar e il Corinthians per il mancato pagamento della somma al Lione. Il mese successivo, precisamente il 13 settembre, Nilmar torna all'Internacional con cui firma un contratto quadriennale.\nIl 25 luglio 2009 viene acquistato per 11 milioni di euro dal Villarreal. In questo periodo ottiene anche la convocazione al Mondiale 2010. Con il Villareal ottiene in 3 stagioni 116 presenze e 34 gol fra tutte le competizioni.\nIl 16 luglio 2012 passa ai qatarioti dell'Al-Rayyan dove segna 14 gol in 20 presenze.\nIl 31 dicembre 2012 \u00e8 passato in prestito al Lekhwiya SC, con cui ha giocato una sola partita ufficiale, nella quale ha segnato anche un gol. In seguito \u00e8 ritornato subito all'Al-Rayyan dove ha segnato altri 2 gol in 15 partite.\nIl 25 gennaio 2014 si trasferisce all'Al-Jaish. Il 3 agosto dello stesso anno, dopo sole 3 presenze e 2 gol, rescinde il suo contratto con il club.\nNell'estate 2014 torna di nuovo nel suo primo club in Brasile, l'Internacional, con cui ottiene 15 presenze e 5 gol nel Brasilerao.\nNell'estate seguente invece si trasferisce all', negli Emirati Arabi.\nNazionale.\nCon le giovanili brasiliane ha vinto i mondiali di calcio Under-20 dell'edizione 2003 e ha ottenuto anche 3 presenze con l'Under-23.\nNilmar ha esordito nella nazionale maggiore brasiliana il 13 luglio 2003 nella partita di Gold Cup contro il Messico. Ha segnato il suo primo gol il 18 agosto 2004 nell'amichevole vinta 6-0 contro Haiti.\nLa seconda marcatura con la nazionale arriva addirittura cinque anni dopo, il 10 giugno 2009, nella vittoria per 2-1 ai danni del Paraguay.\nViene convocato dal CT Carlos Dunga per la vittoriosa FIFA Confederations Cup 2009 nella quale gioca una partita (durante la fase a gironi vinta per 3-0 contro gli Stati Uniti) e vince la manifestazione.\nIn una partita contro il Cile valida per le qualificazioni ai mondiali del 2010, giocata il 9 settembre 2009, Nilmar mette a segno una tripletta nel 4-2 finale.\nViene convocato per il Mondiale 2010 in Sudafrica, in cui gioca 4 delle 5 partite della squadra eliminata ai quarti dai Paesi Bassi, saltando solo la gara con la Costa d'Avorio.\nHa ottenuto in totale dal 2003 al 2011 24 presenze e 9 gol con la nazionale \"verdeoro\"."}
{"id": "1296663", "revid": "56818", "url": "https://it.wikipedia.org/wiki?curid=1296663", "title": "Tempo T2 in Risonanza Magnetica Nucleare", "text": ""}
{"id": "1296666", "revid": "712828", "url": "https://it.wikipedia.org/wiki?curid=1296666", "title": "Famiglia Silente", "text": ""}
{"id": "1296667", "revid": "187", "url": "https://it.wikipedia.org/wiki?curid=1296667", "title": "Famiglia Siracusa", "text": ""}
{"id": "1296668", "revid": "187", "url": "https://it.wikipedia.org/wiki?curid=1296668", "title": "Famiglia Suardi", "text": ""}
{"id": "1296670", "revid": "198277", "url": "https://it.wikipedia.org/wiki?curid=1296670", "title": "On-topic", "text": ""}
{"id": "1296671", "revid": "324090", "url": "https://it.wikipedia.org/wiki?curid=1296671", "title": "Morgan Hill", "text": "Morgan Hill \u00e8 una citt\u00e0 situata nella parte meridionale della contea di Santa Clara, in California, USA. Fondata il 10 novembre 1906, la citt\u00e0 prese il nome da Hiram Morgan Hill, un abitante di San Francisco che si ritir\u00f2 a vivere qui nel 1884. In origine era una comunit\u00e0 di allevatori e agricoltori, oggi \u00e8 diventata la sede di molte industrie dell'Hi-tech essendo situata nella Silicon Valley, anche grandi aziende di ciclismo hanno sede nelle vicinanze tra le quali Specialized. Al censimento del 2000, la popolazione era di 33.556 abitanti. Il paesaggio \u00e8 dominato da El Toro, collina divenuta il simbolo della citt\u00e0 e che \u00e8 presente anche nello stemma cittadino."}
{"id": "1296672", "revid": "187", "url": "https://it.wikipedia.org/wiki?curid=1296672", "title": "Famiglia Walton", "text": ""}
{"id": "1296673", "revid": "56818", "url": "https://it.wikipedia.org/wiki?curid=1296673", "title": "Rilassamento spin-spin", "text": ""}
{"id": "1296674", "revid": "56818", "url": "https://it.wikipedia.org/wiki?curid=1296674", "title": "Tempo T2", "text": ""}
{"id": "1296675", "revid": "712828", "url": "https://it.wikipedia.org/wiki?curid=1296675", "title": "Famiglia Weasley", "text": ""}
{"id": "1296677", "revid": "1762097", "url": "https://it.wikipedia.org/wiki?curid=1296677", "title": "Shake", "text": ""}
{"id": "1296678", "revid": "767487", "url": "https://it.wikipedia.org/wiki?curid=1296678", "title": "Il carretto fantasma", "text": "Il carretto fantasma (\"K\u00f6rkarlen\"; letteralmente \"Il Carrettiere\") \u00e8 un film del 1921 diretto da Victor Sj\u00f6str\u00f6m, tratto dall'omonimo romanzo della scrittrice svedese Selma Lagerl\u00f6f pubblicato nel 1912. \u00c8 una saga nella quale il regista-attore si cimenta in alcune sperimentazioni, come contrasti di luce, angolazioni anomale, sovraimpressioni.\nTrama.\nIl racconto si sviluppa su una leggenda scandinava secondo la quale le anime dei defunti sono raccolte per conto della Morte da un lugubre carrettiere fantasma che cede la sua incombenza all'anima di colui che perisce in peccato mortale allo scoccare della mezzanotte dell'ultimo giorno dell'anno.\nIl protagonista della storia \u00e8 David Holm, un uomo ormai tubercolotico ridottosi al vagabondaggio e all'alcolismo a causa di balorde amicizie; nella notte di San Silvestro David viene invocato al suo capezzale dalla giovane Edit, fondatrice nel capodanno precedente del locale ricovero dell'Esercito della Salvezza, ma egli rifiuter\u00e0 l'estremo appello di colei che unica gli aveva ripetutamente offerto soccorso e che gli aveva chiesto di render conto in quell'ora della propria condotta esattamente un anno prima. Il gesto disumano scatena le ire dei compagni di bevuta con i quali David si intrattiene nel cimitero cittadino e qui scoppia una rissa nella quale il protagonista viene colpito a morte.\nCome previsto, sui rintocchi dell'orologio pubblico sopraggiunge il carretto fantasma guidato da Georges, amico del defunto e protagonista dell'ultimo suo aneddoto, il quale, ammettendo la propria responsabilit\u00e0 nell'aver dato origine alle disgrazie dell'ultima anima obbligata a raccogliere, le rammenta il suo lungo discendere nell'abiezione, il male inflitto a sua moglie e alle due figliolette un tempo adorate, l'abbandono a s\u00e9 del giovane fratello (finito in carcere per aver commesso un omicidio) e soprattutto le sofferenze patite per sua colpa da Edit, della quale ignorava il sincero amore e della cui mortale consunzione si scopre responsabile, essendosi lei esposta ai germi presenti sul suo cappotto che aveva amorevolmente rammendato la notte di un anno prima.\nCondotta da Georges dalla moribonda Edit, l'anima di David si strugge dai rimorsi e il suo pentimento \u00e8 cos\u00ec profondo da ottenere la ricompensa eccezionale di poter ritornare in vita e di impedire che sua moglie, nella disperazione pi\u00f9 cupa, ponga termine alla propria vita e a quella delle loro bambine. Nel freddo tugurio l'uomo si riconcilia con la sua donna, le cui lacrime potranno terminare di scorrere solo quando si sar\u00e0 estinta completamente ogni sua sofferenza, e proferisce una preghiera pregna del suo rinsavimento: \u00abSignore, lascia che la mia anima maturi prima che venga raccolta\u00bb.\nDistribuzione.\nNei paesi anglosassoni \u00e8 conosciuto anche con altri nomi: \"The Phantom Carriage\", \"The Phantom Chariot\", \"The Stroke of Midnight\" e \"Thy Soul Shall Bear Witnes\".\nLa pellicola \u00e8 entrata nel pubblico dominio negli Stati Uniti."}
{"id": "1296684", "revid": "125122163", "url": "https://it.wikipedia.org/wiki?curid=1296684", "title": "Le cose da difendere", "text": "Le cose da difendere \u00e8 il settimo album del cantante italiano Nek, pubblicato il 24 marzo 2002 dalla Warner Music Italia.\nIl disco.\nIl disco contiene due duetti: \"Sei solo tu\" con Laura Pausini, che ha cantato il ritornello con Nek e \"Cielo e terra\" con Dante Thomas.\nI singoli estratti sono \"Sei solo tu\", \"Parliamo al singolare\" e \"Cielo e terra\"."}
{"id": "1296687", "revid": "11959", "url": "https://it.wikipedia.org/wiki?curid=1296687", "title": "Idrisidi", "text": "Gli Idrisidi (; in berbero: \u2d49\u2d37\u2d54\u2d49\u2d59\u2d49\u2d62\u2d4f, \"Idrisiyen\") furono la prima dinastia araba del Maghreb al-Aqsa (attuale Marocco), governando dal 788 al 985.\nLa dinastia deriva il suo nome dal suo primo sultano, Idris I.\nStoria.\nIl fondatore della dinastia fu lo zaydita Idr\u012bs b. \u02bfAbd All\u0101h (788-791) che faceva risalire le sue origini ad \u02bfAl\u012b ibn Ab\u012b \u1e6c\u0101lib e sua moglie F\u0101tima, figlia del profeta Maometto. Venne perseguitato dagli Abbasidi e, dopo il massacro di Fakhkh, fugg\u00ec nel Maghreb nel 786, dove fu accolto dai Berberi. Fino alla sommossa di Maysara al-Matghari contro la dominazione araba (739-742), l'autorit\u00e0 del califfato in Maghreb fu compromessa; il nuovo regno di Idris I rappresent\u00f2 il primo Stato islamico autonomo del Marocco.\nSuo figlio Idris II (791-828) svilupp\u00f2 l'area del F\u00e8s, gi\u00e0 colonizzata da suo padre, e la trasform\u00f2 nella capitale del suo Sultanato. Con l'insediarsi di rifugiati da Qayrawan e da al-Andalus, la citt\u00e0 velocemente divenne il centro dell'islamizzazione e dell'arabizzazione del Nordafrica. Circa nello stesso periodo, venne costruita la capitale estiva di Basra.\nIl dominio fu anche esteso attraverso campagne nella catena montuosa dell'Atlante e contro Tlemcen, con il risultato che lo Stato idriside divenne il potere pi\u00f9 significativo del Marocco, davanti ai principati dei Banu Barghawata, dei Salihidi, della trib\u00f9 dei Miknasa e dei Maghrawa.\nSotto Muhammad (828-836) il sultanato venne diviso fra i sette fratelli, che formarono diversi staterelli nel nord del Marocco. Ci\u00f2 port\u00f2 a intensi scontri e all'indebolimento della dinastia idriside. Anche quando il regno si riunific\u00f2 sotto Ya\u1e25y\u0101 IV (904-917), perse ancora importanza per i conflitti interni e gli attacchi della dinastia dei Fatimidi, coadiuvati dai loro alleati locali della trib\u00f9 berbera dei Miknasa.\nDopo le sconfitte subite dai Fatimidi, nel 917-920 gli Idrisidi furono cacciati da Fez e il controllo del territorio pass\u00f2 in mano ai Miknasa.\nal-\u1e24asan al-\u1e24aj\u0101m riusc\u00ec a recuperare il controllo di Fez per un paio di anni, ma fu l'ultimo della sua dinastia a detenere il potere in questo territorio.\nSolo con il sostegno del Califfato di Cordova, la dinastia pot\u00e9 successivamente trionfare contro i Fatimidi e i loro alleati. Dopo il 926, gli Idrisidi abbandonarono i Fez e si ritirarono nelle valli della montagne del Rif, dove possedevano la roccaforte di \u1e24ajar al-Na\u1e63r. Per certi versi, furono anche protetti dalla riluttanza degli anziani trib\u00f9 a cacciare gli shuraf\u0101\u02be, discendenti della famiglia del profeta Maometto.\nL'ultimo idriside fece l'errore di ritirare la sua fedelt\u00e0 ai Fatimidi. Fu fatto deporre e giustiziare nel 985 dal califfo di Cordova. In Marocco, la dinastia fu seguita dal principato dei Maghrawa."}
{"id": "1296693", "revid": "1718925", "url": "https://it.wikipedia.org/wiki?curid=1296693", "title": "Plasmacellula", "text": "Una plasmacellula, chiamata anche plasmocita o cellula effettrice, \u00e8 una cellula del sistema immunitario che secerne grandi quantit\u00e0 di anticorpi. Si differenzia dalla cellula B sotto stimolazione dei linfociti T helper e del riconoscimento diretto dell'antigene per cui sono specifiche. Si tratta dunque del linfocita B effettore, che deriva dalla cellula B attivata che non assume funzioni di memoria. In virt\u00f9 di questo differenziamento, modifica radicalmente il proprio assetto citologico per adeguarsi alla funzione di \"fabbrica di anticorpi\" a cui \u00e8 chiamata, cosa che non avviene nel linfocita B di memoria. Rispetto a questo, anch'esso generato dall'attivazione del corrispondente linfocita B vergine, la plasmacellula presenta normalmente un'emivita breve, limitata a circa 3 giorni. Tuttavia l'evidenza clinica della permanenza in circolo di anticorpi per anni, anche in mancanza di ripetuta stimolazione antigenica, non pu\u00f2 suggerire che l'esistenza di plasmacellule a lunga emivita, osservate nel midollo osseo, o nella milza.\nMaturazione e differenziazione.\nL'attivazione del linfocita B vergine richiede primariamente il legame dell'immunoglobulina di membrana all'epitopo antigenico per cui \u00e8 specifica, ma questo avvenimento non \u00e8 sufficiente. Le cellule APC (Antigen Presenting Cells) agiscono come cellule che presentano l'antigene. L'agente patogeno viene catturato da queste cellule per fagocitosi e distrutto dai fagosomi grazie all'azione dei lisosomi che rilasciano su di esso enzimi proteolitici. Una volta distrutto l'agente patogeno, i peptidi in cui \u00e8 stato ridotto (peptidi antigenici) sono caricati sulle molecole MHC II e poste sulla superficie extracellulare. A questo punto i linfociti CD4+ T-helper si legano alla molecola MCH II/antigene e provocano poi l'attivazione delle cellule B, che include la differenziazione in plasmacellule e la successiva creazione di anticorpi. Va infine sottolineata l'importanza dei fattori del sistema del complemento, come C3b, per l'attivazione dei linfociti B e dunque la produzione di anticorpi\nDopo essersi divise per circa cinque giorni, i linfociti B attivati si differenziano in cellule B effettrici o cellule B di memoria. La maggior parte delle cellule B del plasma si dirigono alla milza o al midollo osseo per secernere anticorpi (circa 10000 al secondo). Durante le prime fasi della risposta immunitaria, la durata della vita della plasmacellule \u00e8 molto breve, di solito da pochi giorni ad alcune settimane. Comunque, seguendo il processo di maturazione, le plasmacellule sopravvivono per mesi o anni e continuano a secernere alti livelli di anticorpi. Le cellule B della memoria tendono ad avere un ciclo vitale pi\u00f9 lungo e possono quindi rispondere velocemente ad una seconda esposizione all'antigene.\nLa classe di anticorpi che una plasmacellula produce dipende dai messaggeri, chiamati citochine, provenienti da altre cellule del sistema immunitario, come macrofagi e cellule T helper. Questo processo \u00e8 chiamato commutazione di isotipi (isotype-switching). Ad esempio, le plasmacellule possono secernere anticorpi IgG3 se maturano in presenza della citochina interferone-gamma. Dato che la maturazione delle cellule B riguarda anche mutazioni somatiche, questi anticorpi hanno un'alta affinit\u00e0 per il loro antigene.\nAnatomia microscopica.\nLe plasmacellule sono grandi linfociti con un particolare aspetto al microscopio ottico. Hanno un citoplasma basofilo e un nucleo eccentrico con eterocromatina disposta in una caratteristica forma a ruota di carro. Il loro citoplasma contiene una zona pi\u00f9 chiara che al microscopio elettronico contiene uno sviluppato apparato del Golgi e centrioli. Un abbondante reticolo endoplasmatico rugoso combinato con l'apparato del Golgi rende le plasmacellule ben equipaggiate per secernere immunoglobuline.\nRuolo nelle malattie.\nIl cancro delle plasmacellule \u00e8 detto mieloma multiplo. Questa condizione \u00e8 frequentemente identificata perch\u00e9 le plasmacellule maligne continuano a produrre anticorpi, che possono essere identificati come paraproteine.\nSi pensa inoltre che una comune immunodeficienza sia dovuta a problemi nella differenziazione tra linfociti e plasmacellule. Il risultato \u00e8 un basso livello di anticorpi e il rischio di infezioni."}
{"id": "1296695", "revid": "767487", "url": "https://it.wikipedia.org/wiki?curid=1296695", "title": "Forgotten Tomb", "text": "I Forgotten Tomb sono un gruppo black doom metal italiano, formatosi a Piacenza nel 1999 per volere del leader Ferdinando \"Herr Morbid\" Marchisio. La band \u00e8 nota per essere tra i pionieri del sottogenere denominato depressive suicidal black metal, dal quale la band in seguito si allontaner\u00e0 parzialmente, includendo altre influenze (principalmente dalla Dark-Wave anni ottanta, ma anche dal Rock). I testi dei primi album trattano prevalentemente di depressione e suicidio, mentre in seguito si concentrano su negativit\u00e0 e nichilismo in genere.\nBiografia.\nLa band viene fondata nel 1999, inizialmente come one man band. L'anno seguente viene pubblicato il primo EP, intitolato \"Obscura Arcana Mortis\", seguito da \"Songs to Leave\", primo album ufficiale pubblicato nel 2002 dall'etichetta Selbstmord Services.\nPreceduti da alcuni cambi di formazione, vengono pubblicati gli album \"Springtime Depression\" e \"Love's Burial Ground\", rispettivamente nel 2003 e nel 2004. Entrambi gli album sono stati prodotti per la Adipocere Records. Nel 2006 il gruppo firma per la Avantgarde Music, grazie alla quale viene prodotto il quarto album in studio, \"Negative Megalomania\".\nNel 2010, sempre per Avantgarde Music viene pubblicato un doppio live in studio, con versioni alternative di alcuni brani pi\u00f9 alcune cover, intitolato \"\". Nel 2010 il gruppo firma per Agonia Records e nel 2011 pubblica il quinto disco di inediti in studio, intitolato \"Under Saturn Retrograde\". Nel 2012 esce il sesto album, \"...And Don't Deliver Us From Evil\", sempre per Agonia Records. \nNel 2014 viene pubblicato ,assieme a un \"DVD\", un album live \"\"\nNel 2015 viene pubblicato il settimo album in studio, \"Hurt Yourself and the Ones You Love\". \nNel 2017 pubblicano il loro ottavo lavoro \"We Owe You Nothing\".\nNel 2020 viene pubblicato il loro nono lavoro intitolato \"Nihilistic Estrangement\""}
{"id": "1296697", "revid": "31886", "url": "https://it.wikipedia.org/wiki?curid=1296697", "title": "Sacco e fuoco", "text": "Sacco e fuoco \u00e8 un album discografico di Teresa De Sio.\nCollegamenti esterni.\nhttps://web.archive.org/web/20130927224654/http://www.teresadesio.com/albums%20con%20links/saccoefuoco.htm"}
{"id": "1296699", "revid": "458502", "url": "https://it.wikipedia.org/wiki?curid=1296699", "title": "Mahbes", "text": "Mahbes (traslitterata anche come Al-Mahbas, Al-Mahbass, El-Mahbes, El-Mahbas) \u00e8 una localit\u00e0 del Sahara Occidentale nella provincia di Smara.\nA sud di Mahbes corre il muro marocchino, che deve impedire la penetrazione dei combattenti del gruppo politico POLISARIO nella zona gestita dal Marocco.\nLe citt\u00e0 gemellate con Mahbes sono: la citt\u00e0 spagnola di Noia e le italiane Sesto Fiorentino e San Casciano in Val di Pesa."}
