{"id": "1408373", "revid": "30445", "url": "https://it.wikipedia.org/wiki?curid=1408373", "title": "Torre dell'orologio (Venezia)", "text": "La Torre dell'Orologio \u00e8 un edificio rinascimentale situato a Venezia in piazza San Marco, di fronte all'angolo nord-occidentale della Basilica. Fu edificata fra il 1496 e il 1499 e poi successivamente ampliata nel 1506 e nel 1757, fino a raggiungere la conformazione attuale. Dal suo grande arco si diparte una delle vie commerciali pi\u00f9 note di Venezia, la Merceria dell'Orologio.\nStoria.\nProgetto iniziale.\nLa storia della Torre dell'Orologio inizi\u00f2 nel 1493 quando il Senato della Serenissima decise di costruire un nuovo orologio pubblico in sostituzione di quello obsoleto di S. Alipio che si trovava in una nicchia presso il vertice nord-ovest della facciata di S. Marco fin dal XIII secolo. Tale orologio era piuttosto semplice in quanto privo di quadrante, quindi le ore non venivamo mostrate, ma venivano segnalate acusticamente tramite dei rintocchi di campana (orologio a maglio). Il nuovo orologio doveva essere dotato di automazioni ed elaborati meccanismi al fine di riflettere l'interesse dello Stato veneziano per le scienze meccaniche e mostrare una societ\u00e0 che era al passo con i tempi. In sostanza il nuovo orologio doveva essere un monumento all'ingegneria e alla tecnologia avanzate, riflettendo a sua volta lo status di Venezia come potenza mondiale. La realizzazione della macchina venne affidata a due noti orologiai di Reggio Emilia: Giampaolo e Giancarlo Raineri (padre e figlio) che nel 1481 avevano gi\u00e0 realizzato un orologio simile per la torre comunale della citt\u00e0 di Reggio.\nPer quanto possa sembrare strano, al momento di commissionare l'orologio, non era stato definito il luogo ove erigere la torre che doveva ospitarlo. Questa decisione risale a novembre del 1495, come indicato nei \"Regesti del Senato\" del giorno 3 novembre 1495, in cui si decise di porre la torre \"sopra la bocha de Marzaria\", cio\u00e8 dove la Merceria sfociava in piazza San Marco. Questa decisione era per certi versi rivoluzionaria e indicava chiaramente un preciso indirizzo da parte del governo della Repubblica. Rivoluzionaria in quanto andava ad alterare l'aspetto consolidato della piazza, come impostato al tempo del doge Sebastiano Ziani e caratterizzato dalla serie di porticati che ne delimitavano il perimetro. Inoltre il fatto che la torre si trovasse all'ingresso della principale arteria commerciale della citt\u00e0, le Mercerie, fece s\u00ec che da allora in poi sarebbe diventata uno dei punti nevralgici della citt\u00e0. Questa torre era del tutto priva della funzione di difesa militare spesso vista nelle torri medievali. La porta con il suo grande arco, invece, si annunciava come il principale collegamento dalla zona delle botteghe e delle case cittadine all'area del Palazzo Ducale, cuore della dominazione veneziana.\nNel 1496 iniziarono i lavori con la demolizione delle case poste all'ingresso della Merceria e la posa in opera delle fondamenta della torre nel mese di giugno. Nel 1497 venne completato l'edificio e il 1\u00ba dicembre fu installata la campana sulla sommit\u00e0 della torre, seguita dieci giorni dopo dalle due statue in bronzo dei Mori. Le lancette degli orologi e i raggi, cos\u00ec come il Sole, la Luna, le stelle e i segni dello zodiaco, erano dorati a fuoco. Un tale fiorentino di nome Giovanni esegu\u00ec quindi gli smalti policromi, cos\u00ec che entrambi i quadranti furono terminati nell'agosto 1498. Il 1\u00ba febbraio 1499 la torre fu inaugurata.\nLa costruzione della torre avvene durante il governo di Agostino Barbarigo, che fu Doge di Venezia dal 1484 al 1501. Il suo stemma infatti decora l'esterno della campana e una statua del Doge inginocchiato era posta a destra del leone alato. La sua firma, presente anche in alcuni documenti ufficiali dell'agosto 1496 e il fatto che in essi sia evidenziata la decisione di porre l'orologio sopra lo sbocco della Merceria, mostrano un legame diretto fra l'opera e la persona del Doge.\nAssai controversa \u00e8 l'attribuzione del progetto della torre. Pur in assenza di prove documentali il progetto viene generalmente attribuito all'architetto Mauro Codussi soprattutto perch\u00e8 i motivi architettonici utilizzati, e in particolare il rispetto dei cosiddetti moduli albertiani del prospetto e della pianta, sono quelli tipici di questo progettista.\nRealizzazione delle costruzioni laterali.\nNegli anni successivi alla realizzazione della torre furono espresse delle critiche sulla stessa, soprattutto perch\u00e9 date le sue dimensioni sembrava che poco si addicesse alla grandezza e magnificenza della piazza in cui era inserita. Pertanto per migliorare integrazione dell'edificio nella piazza fu nominata una commissione che aveva il compito di vagliare delle proposte di ampliamento e integrazione. Anche in questo caso non si hanno dati certi circa il vincitore di questa specie di concorso. Secondo alcuni autori fu Pietro Lombardo che gi\u00e0 svolgeva le funzioni di \"Proto\" del palazzo. Tale progetto prevedeva di ampliare lateralmente il prospetto della torre con l'aggiunta di due \"ali\" nello stesso stile. Per far posto a queste ali, verso la fine dell'anno 1500 vennero quindi demoliti gli edifici confinanti, che erano rimasti in piedi dopo l'inserimento della torre. \nI lavori vennero avviati fra la fine del 1502 e l'inizio del 1503 e ultimati nel 1506, quando le nuove ali dell'edificio furono inaugurate nel giorno dell'Ascensione.\nAmpliamenti e modifiche del XVIII secolo.\nNell'anno 1750 l'orologio era fortemente degradato: la parte astronomica e la processione dei Magi non funzionavano pi\u00f9 e anche il battere delle ore non avveniva regolarmente. In passato erano stati fatti degli interventi di manutenzione, ma oramai la situazione richiedeva un rifacimento completo del meccanismo irrimediabilmente usurato. Il 6 settembre 1750 il rifacimento della macchina venne affidato a due noti meccanici: Bartolomeo Ferracina di Solagna e Padre Pietro Guarana di Venezia, che dovevano produrre ciascuno una propria soluzione da presentare in competizione.\nIn parallelo alla realizzazione dei prototipi della macchina, nell'agosto del 1751, venne appaltato all'architetto Giorgio Massari il restauro della torre e l'innalzamento delle ali. I lavori di restauro iniziarono nel settembre del 1751, mentre quelli di innalzamento delle ali furono iniziati nel marzo del 1755. I lavori consistettero nell'innalzamento di due piani al di sopra dei tre preesistenti, mantenendo lo stesso stile architettonico. I due piani erano rientrati e quindi formavano un terrazzo difeso da una balaustra. Anche sul terrazzo al di sopra dei nuovi piani venne posta una balaustra con lo stesso stile di quella sottostante.\nNel marzo 1757 Massari fu sostituito da Andrea Camerata che ne era l'assistente. Camerata, appena entrato in carica, propose di aggungere due colonne per ognuno dei vani fra i pilastri di sostegno delle ali, per un totale quindi di otto colonne. Ci\u00f2 sia al fine di migliorare la stabilit\u00e0 dell'edificio riducendo la luce delle trabeazioni, sia per migliorare l'estetica. Le colonne furono quindi realizzate e poste in opera verso la fine dell'estate del 1757 e sono tuttora presenti.\nNel 1752 avendo i due maestri meccanici Ferracina e Guarana terminato i loro modelli li presentarono alla committente \"Procuratia de Supra\". La commissione nominata per valutare le due soluzioni scelse quella di Ferracina, cui fu quindi assegnata la realizzazione della macchina per una cifra di 9\u00a0000 ducati, ridotti successivamente a 8\u00a0000. A padre Guarana fu assegna la somma di 50 ducati in riconoscimento del lavoro di buona fattura comunque realizzato.\nLa realizzazione del nuovo orologio richiedette cinque anni e il meccanismo fu quindi installato nel dicembre del 1757. Questa nuova macchina presentava alcune differenze rispetto a quella precedente, in particolare riguardo alle ore che venivano segnate e battute da 1 a 12 e non da 1 a 24 e il quadrante astronomico notevolmente semplificato.\nAlcuni mesi dopo l'installazione del nuovo orologio la Procura di San Marco commission\u00f2 al Ferracina l'analisi del meccanismo relativo al movimento delle statue dei re magi, che per semplicit\u00e0 era stata volutamente tenuta fuori dalla realizzazione precedente. La proposta venne accettata e i lavori ultimati per la Fiera dell'Ascensione del 1759 in cui la processione dei Magi fu di nuovo visibile dopo molti anni di assenza.\nNel 1797 la Repubblica Veneta cadde e Venezia venne occupata dai francesi. Nei mesi caotici che seguirono la formazione di una Municipalit\u00e0 Provvisoria di Venezia, simpatizzanti giacobini di Venezia produssero atti vandalici nei confronti di insegne e statue riconducibili al governo dei Dogi, fra cui la distruzione della statua del Doge sulla Torre dell'Orologio e di vari leoni alati presenti su porte ed edifici della citt\u00e0. Inoltre dopo la caduta della Repubblica la competenza delle torre pass\u00f2 dalla Basilica di San Marco alla municipalit\u00e0 di Venezia.\nModifiche del XIX secolo.\nNel 1855 il Municipio, cui era passata la responsabilit\u00e0 della torre, promosse una ispezione per verificare lo stato dell'opera e individuare eventuali interventi di ripristino. La commissione nominata esamin\u00f2 l'opera e redasse un dettagliato rapporto con gli interventi da effettuarsi, ma purtroppo, dato lo stato in cui versavano le casse del comune non vi fu dato seguito.\nLa questione venne ripresa in esame due anni pi\u00f9 tardi, dopo la nomina a Podest\u00e0 di Venezia di Alessandro Marcello. I lavori erano oramai diventati urgenti in quanto ai problemi segnalati in precedenza si era aggiunto un parziale cedimento della volta superiore dell'edificio che sosteneva la campana coi Mori. Nel 1857 venne quindi fatto un nuovo sopralluogo e avviati i lavori di ripristino.\nIl restauro interno ed esterno della torre venne iniziato nel marzo del 1858 sotto la direzione dell'ingegner Giannantonio Romano. L'intervento pi\u00f9 importante fu il rifacimento della volta dell'ultimo piano che sosteneva il peso della campana e dei Mori. Venne realizzato un arco di sostegno rinforzato con sei tiranti in ferro e il vecchio pavimento in legno foderato di piombo venne sostituito con lastre di pietra al fine di realizzare una terrazza praticabile. Altro importante intervento fu il rifacimento e innalzamento di circa un metro del basamento su cui posavano le campane e le statue dei Mori, cos\u00ec che esse potessero essere viste pi\u00f9 facilmente dalla piazza sottostante. All'interno vennero sostituite le scale in legno con una unica scala a chiocciola in metallo che conduce dal primo piano all'ultimo, e una seconda scala a chiocciola per salire sulla terrazza protetta da una botola a cupola. Interventi minori riguardarono gli esterni, il mosaico e la pittura delle parti decorative delle facciate, sia quella che d\u00e0 su Piazza San Marco sia quella che d\u00e0 sulla Merceria. Altri interventi riguardarono la sistemazione di marmi e intonaci delle ali della costruzione. I lavori edili furono considerati conclusi il 23 febbraio 1859 a seguito di positivo collaudo da parte della Commissione all'Ornato.\nPer quanto riguarda l'orologio venne dato l'incarico al professor Luigi De Lucia che inizi\u00f2 i lavori nel giugno del 1858. Il principale intervento di De Lucia fu quello di realizzare, come richiesto, un sistema che consentisse di leggere le ore e i minuti dalla piazza anche di notte. A questo fine vennero costruite due grandi ruote metalliche di forma dodecagonale, chiamate \"tambure\" i cui lati erano costituiti da pannelli zincati traforati che riportavano uno i minuti (in intervalli di 5) e l'altro le 12 ore. I minuti erano scritti in numeri arabi e le ore in numeri romani, in modo che fossero facilmente distinguibili gli uni dalle altre onde evitare confusione. All'interno delle ruote erano poste delle lampade a gas che di notte rendevano visibili i numeri attraverso i trafori. Le \"tambure\" vennero sistemate nei due vani ai lati della statua della Madonna, al posto delle porte che si aprivano per far passare la processione dei Magi. Le \"tambure\" vennero anche dotate di un meccanismo che ne consentiva un agevole spostamento per consentire alla processione dei re magi di avvenire durante le occasioni previste. Oltre alle \"tambure\" De Lucia realizz\u00f2 altre non secondarie modifiche al meccanismo dell'orologio, sostituendo il pendolo, modificando l'ancora e il sistema di scappamento e altre parti del meccanismo.\nLa facciata principale venne restituita alla vista in occasione della festa dell'Ascensione, il 2 giugno 1859, giorno in cui venne anche riattivato l'orologio.\nNel 1896 venne riportato alla luce l'antico contorno del quadrante che indica le ore espresse in numeri romani da I a XXIV, che era stato coperti da intonaci nel 1700.\nDal Novecento ai giorni nostri.\nAll'inizio degli anni cinquanta fu necessario intervenire nuovamente sul meccanismo dell'orologio in quanto una leggera inclinazione dell'edificio aveva portato il pendolo a toccare il bordo dell'apertura e quindi non funzionava pi\u00f9. Nel 1951 l'intervento di manutenzione venne affidato a Giovanni Peratoner che era succeduto al padre come custode (o \"temperatore\") dell'orologio. Peratoner provvide ad alzare il punto di sospensione in modo che la lente del pendolo non arrivasse nel piano sottostante; inoltre la sospensione e la sua sede vennero sostituite e venne rettificata l'ancora dello scappamento usurata dal tempo. Il tutto venne effettuato in una logica strettamente conservativa atta ad alterare il minimo possibile il manufatto preesistente. I lavori terminarono nel 1953 e l'orologio pot\u00e8 tornare a funzionare.\nNel 1963 si decise di far uscire la processione dei Magi anche il giorno dell'Epifania, oltre che nel periodo dell'Ascensione.\nCirca trenta anni dopo risulta necessario un intervento pi\u00f9 consistente. Nel 1996 la Piaget propose di finanziare il restauro e venne firmata una convenzione col Comune di Venezia per la sua esecuzione. I lavori vennero affidati all'orologiaio mantovano Alberto Gorla con la consulenza dello storico Giuseppe Brusa. Nel 1997 l'orologio venne smontato insieme ai meccanismi che regolano il quadrante astronomico. Nel febbraio del 1999, 500 anni dopo la sua costruzione iniziale, la parte centrale del meccanismo dell'orologio, modificato dal Brusa, venne mostrato rimontato in una presentazione alla stampa in Palazzo Ducale.\nNei mesi successivi alla suddetta esposizione si svilupp\u00f2 una feroce polemica fra gli esperti della materia sulla natura del restauro effettuato. Tale restauro avrebbe infatti dovuto essere \"conservativo\" cio\u00e8 tale da non alterare se non per quanto indispensabile il manufatto originario. Viceversa alcuni, fra cui l'ultimo temperatore dell'orologio Giovanni Peratoner, ma non solo, sostenevano che erano state apportate modifiche non indispensabili al fine di consentire un ritorno alla versione settecentesca del meccanismo, cio\u00e8 quella realizzata dal maestro Ferracina, quindi perdendo la versione realizzata da De Lucia, che pure era quella in funzione al momento del restauro. Le polemiche si protrassero per anni, anche per il fatto che l'orologio, era s\u00ec stato mostrato alla stampa, ma poi non era stato rimontato e rimase al Palazzo Ducale, inspiegabilmente, per anni. L'orologio venne rimontato e la Torre aperta al pubblico solo nel maggio del 2006.\nDopo l'intervento finanziato conclusosi nel 2006 la Piaget e il Comune di Venezia hanno firmato un accordo triennale (2012-2014) che poi \u00e8 stato esteso fino al 2017, per la manutenzione e revisione dei meccanismi dell\u2019orologio della Torre da parte di Piaget.\nDescrizione.\nL'edificio consta di una torre centrale, costruita tra il 1496 e il 1499 e di due ali laterali, aggiunte all'inizio del Cinquecento.\nLa torre centrale \u00e8 alta circa 24 m e ha una base rettangolare di 9 x 6 metri con i lati minori rivolti verso la piazza e la Merceria. Su questa base si erge un grande fornice alto 9 m sostenuto da pilastri e colonne di ordine pseudocorinzio. L'arco collega piazza San Marco con la Merceria dell'Orologio. Sopra l'arco si trova una elegante trabeazione in pietra sul cui fregio sono scolpite le parole:\nche indicano i nomi dei costruttori dell'orologio e la data di realizzazione. \nAl di sopra della trabeazione la torre si sviluppa su tre piani evidenziati lato piazza San Marco da altrettanti riquadri, ciascuno dei quali \u00e8 delimitato lateralmente da pilastri petrinei terminati da capitelli in stile pseudocorinzio.\nIl riquadro pi\u00f9 in basso \u00e8 occupato dal quadrante dell'orologio e da quattro finestre circolari poste agli angoli. Il quadrante ha un diametro di 4,5 metri ed \u00e8 in marmo con le cifre delle ore scolpite in numeri romani da I a XXIV. La parte centrale \u00e8 in oro e smalto blu. L'orologio segna ora, giorno, fasi lunari e i segni dello zodiaco. \nIl riquadro centrale contiene una nicchia ornata da due colonnette all'interno della quale si trova una statua in lamierino metallico sbalzato e dorato della Madonna col Bambino. Ai lati della nicchia vi sono due porticine, attualmente chiuse da dei lamierini dorati che mostrano le ore e i minuti in bianco su fondo azzurro (\"tambure\"). Ai piedi della Madonna fuoriesce una mensola semicircolare in marmo che fornisce lo spazio di passaggio per la processione del Magi. La mensola \u00e8 ornata con un fregio di rame dorato traforato.\nIl riquadro terminale, leggermente pi\u00f9 basso degli altri due, ospita il leone alato simbolo della Serenissima, su fondo azzurro con stelle dorate. Il leone, scolpito nel marmo, appoggia su un davanzale sporgente della trabeazione sottostante sostenuto da cinque piccoli modiglioni. La torre termina con una terrazza cinta da una balaustrata in pietra d'Istria formata da piccole colonne e pilastrini. Infine sulla terrazza, su una base di pietra larga quanto la torre, si trovano la campane e le due statue in bronzo che battono le ore. \nLa facciata della torre sul lato della Merceria \u00e8 interamente coperta di intonaco e l'unico quadrante presente \u00e8 quello dell'orologio, anch'esso contornato di marmo con quattro finestre circolari agli angoli del riquadro. Nel resto della facciata vi sono sei finestre, due sotto l'orologio e quattro sopra che danno luce ai locali interni.\nLe due facciate laterali della torre, quelle libere dalle ali contigue, sono ricoperte in marmo e hanno al centro una porta che consente di accedere ai due piccoli terrazzi sopra le ali. \nLe ali laterali dell'edificio proseguono il porticato delle confinanti Procuratie Vecchie fino ad arrivare alla Calle del Pellegrino. Da notare che queste ali non sono esattamente della stessa larghezza, in quanto erano delimitate da vincoli preesistenti. L'ala di sinistra (per chi guarda dalla piazza) \u00e8 larga 8,62 m in quanto delimitata dalla torre e dalle preesistenti Procuratie, mentre l'ala di destra \u00e8 larga 8,17 m essendo delimitata dalla Torre e dalla Calle del Pellegrino.\nQuadranti dell'orologio.\nLa torre ha due quadranti dell'orologio, uno sulla facciata sud, quella rivolta verso piazza San Marco, e uno sulla facciata nord, quella che d\u00e0 sulla Merceria dell'Orologio.\nIl quadrante della facciata sud \u00e8 formato da una parte fissa, costituita da un cerchio esterno in marmo, ove sono scolpite le ore della giornata in numeri romani da I a XXIV, e da una parte interna mobile in lamierino di rame smaltato in blu con rilievi dorati. La parte mobile \u00e8 composta da tre anelli: un anello esterno che contiene i segni zodiacali e le relative costellazioni, i nomi dei mesi, e i giorni; un anello pi\u00f9 interno sottile che trasporta la lancetta delle ore a forma di Sole con raggiera dorata; un anello ancora pi\u00f9 interno che contiene la Luna con delle stelle dorate. Al centro si trova la Terra che \u00e8 fissa. La Luna, oltre a girare mensilmente intono alla Terra, ruota su s\u00e9 stessa a indicare le varie fasi, essendo per met\u00e0 dipinta di blu e per met\u00e0 dorata. Il cerchio delle costellazioni si muove seguendo la lancetta del Sole in modo tale che esso esca ed entri nelle varie costellazioni come previsto dallo zodiaco.\nLa parte astronomica del quadrante risponde al modello tolemaico con la Terra al centro del sistema solare, in quanto realizzata fra il 1496 e 1499 quando la rivoluzione copernicana non era ancora stata resa nota.\n\u00c8 importante segnalare che il quadrante come oggi visibile \u00e8 il risultato di una semplificazione avvenuta nel restauro dell'orologio avvenuto nel XVIII secolo rispetto alla versione originale. Tale versione prevedeva infatti otto cerchi, contro i tre attuali. I cinque cerchi soppressi contenevano i pianeti Saturno, Giove, Marte, Venere e Mercurio, e ruotavano intorno alla Terra secondo i tempi definiti da Tolomeo.\nLa processione dei re magi.\nL'orologio \u00e8 dotato di un meccanismo, attivato tradizionalmente solo nei giorni dell'Epifania e dell'Ascensione che a ogni scoccare delle ore, produce la cosiddetta processione dei re magi.\nLa porta posta alla sinistra della Vergine nel riquadro centrale della torre si apre e fa passare un carosello di quattro statue in legno, rappresentanti l'angelo che annuncia la nascita di Ges\u00f9 con la tromba seguito dai tre re magi. Le statue sono trascinate da un meccanismo a binario posto a terra lungo la piattaforma semicircolare posta sopra al quadrante, e giunte dinanzi alla Vergine le fanno riverenza, l'angelo solleva la tromba come a volerla suonare, mentre i Magi si inchinano e sollevano la corona con la mano destra, mentre con la sinistra offrono i regali al Bambino, quindi rientrano nella torre attraverso la porta alla destra della Vergine.\nIl meccanismo che azione questa processione \u00e8 indipendente dalla macchina dell'orologio e quando lo si vuole attivare va messo in comunicazione con l'orologio tramite l'attivazione di un particolare dispositivo.\nDopo che nel XIX secolo furono realizzate le tambure per mostrare i numeri delle ore e dei minuti, che si trovano appunto nei due pannelli ai lati della Vergine, la processione per poter avvenire richiede che le tambure vengano alzate e spostate lateralmente in modo manuale. Per questa ragione la processione viene attivata solo in due periodi dell'anno.\nLa statua del doge.\nIl 1\u00ba febbraio 1499, il doge Agostino Barbarigo inaugur\u00f2 l'orologio. La sua statua fu posta a fianco del Leone di San Marco, simbolo della marinara Repubblica di Venezia, nel riquadro superiore della facciata della Torre. Questo spiega perch\u00e8 la statua del leone non si trova al centro del riquadro, ma spostata a sinistra, appunto per fare posto alla statua del Doge. La statua fu distrutta nel 1797, con l'occupazione francese della Repubblica Veneta.\nI veneziani membri della municipalit\u00e0 giacobina filofrancese pagarono con soldi pubblici degli scalpellini, che distruggessero tutte le statue dei dogi e quanti pi\u00f9 leoni possibile.\nI Mori.\nFamosi sono i cosiddetti \"Mori di Venezia\", cos\u00ec soprannominati per il loro colore bruno dai veneziani. Posti alla sommit\u00e0 della Torre su una terrazza, sono due statue di bronzo raffiguranti due pastori che battono con una mazza le ore su una grande campana.\nEssi sono molto simili, ma non uguali, e la differenza visibile consiste nel particolare della barba, di cui uno \u00e8 sprovvisto. Il Moro barbuto \u00e8 denominato il \"vecchio\", l'altro il \"giovane\".\nA questa attribuzione di ruoli contribuisce un particolare ben preciso. I Mori segnano le ore battendo la campana coi loro martelli (tanti rintocchi quante sono le ore), ma con una precisa modalit\u00e0: il Moro vecchio batte le ore due minuti prima dell'ora esatta, a rappresentare il tempo che \u00e8 passato, mentre il Moro giovane suona l'ora due minuti dopo, per rappresentare il tempo che verr\u00e0.\nLe statue dei Mori vennero realizzate da Ambrogio delle Ancore nel 1497 e sono alte circa 2,5 m (oltre 7 piedi veneti).\nCampana.\nLa torre ospita una campana di nota Mi bemolle3, fusa nel 1497 da Simone Campanato. La campana \u00e8 alta 1,56 m, ha un diametro di 1,27 m e, assieme ai Mori, pesa circa 25 tonnellate. \nAll'interno del bordo inferiore della campana si trova la seguente incisione:\nindicante il nome dell'autore e la data di installazione della campana. Oltre alla suddetta incisione essa reca in rilievo quattro medaglioni, due con il leone alternati a due con lo stemma del doge Agostino Barbarigo.\nLa campana viene battuta dai Mori a ogni ora con le modalit\u00e0 indicate in precedenza, inoltre a mezzogiorno e mezzanotte, vengono azionati altri due martelli, i martelli della meridiana, non visibili dalla piazza.\nInterno della torre.\nL'interno della torre \u00e8 diviso in quattro piani. I primi tre piani sono di due stanze, l'ultimo piano ha una sola stanza con le due finestre che affacciano sulla Merceria. Le due stanze che affacciano su piazza San Marco al secondo e terzo piano ospitano, rispettivamente, la macchina dell'orologio e il meccanismo dei re magi, nonch\u00e8 le \"fambure\" utilizzate per mostrare i numeri delle ore e dei minuti. Le altre stanze costituivano l'abitazione del custode dell'orologio.\nInizialmente per passare da un piano all'altro della torre si utilizzavano delle scale in legno. Durante i lavori di restauro del XIX secolo le scale in legno vennero sostituite da un'unica scala a chiocciola in ghisa di 72 gradini, protetta da una ringhiera in ferro battuto, che conduceva dal primo al quarto piamo. Una seconda scala a chiocciola, dello stesso materiale e forma, ma pi\u00f9 piccola e di 28 gradini, serviva per salire dall'ultimo piano alla terrazza dove si trova la campana, protetta verso l'esterno da una botola a cupola.\nL'accesso al primo piano della torre avviene tramite una scala in pietra di Costozza composta da 36 gradini che dalla strada conduce all'interno della torre. La porta di ingresso della torre \u00e8 la prima porta a sinistra che si incontra dopo il porticato attraversando l'arco dalla piazza andando verso la Merceria.\nI temperatori.\nL'invenzione dello scappamento a verga avvenuto in Europa del XIII secolo, port\u00f2 allo sviluppo dei primi orologi completamente meccanici. A partire dal XIII secolo furono costruiti grandi orologi da torre nelle piazze, nelle cattedrali e nei monasteri europei. Questi orologi erano costosi, ingombranti e piuttosto imprecisi tanto che richiedevano una costante regolazione. Inoltre il meccanismo era attivato da dei sistemi di contrappesi che dovevano essere riposizionati con una certa frequenza. Quindi le organizzazioni, tipicamente pubbliche, che si dotavano di un orologio dovettero anche preoccuparsi della sua gestione e manutenzione affinch\u00e8 tali dispositivi potessero sempre indicare l'ora esatta. Divenne quindi pratica corrente associare a questi orologi una figura di custode e manutentore, che veniva chiamata \"moderatore\" o anche \"temperatore\". Vale la pena di sottolineare che l'individuazione di questa figura non era cosa semplice in quanto il compito richiedeva capacit\u00e0 e competenza che, specialmente nei primi tempi, erano piuttosto rare.\nL'orologio della torre di Venezia non fece eccezione a questa consuetudine, anche perch\u00e9 il meccanismo era di notevole complessit\u00e0, e quindi ebbe con continuit\u00e0 un temperatore, dalla sua inaugurazione, nel 1499, per 500 anni.\nCome indicato in precedenza l'orologio della Torre venne realizzato dai reggiani Giampaolo e Giancarlo Raineri fra il 1496 e il 1498 e venne inaugurato nel 1499. Purtroppo Giampaolo (il padre) non pot\u00e9 assistere a questo evento perch\u00e9 mor\u00ec in precedenza. Dopo l'installazione dell'orologio sorsero delle controversie fra Giancarlo Raineri e i procuratori della Serenissima circa l'importo delle fatture che gli dovevano essere liquidate per il lavoro svolto, per il quale aveva ricevuto solo un acconto di 120 ducati. La diatriba si trascin\u00f2 fino alla fine del 1500 quando il Raineri accett\u00f2 di chiudere la questione in cambio di uno stipendio sicuro e alloggio per lui e la sua famiglia e per i suoi discendenti in quanto custodi dell'orologio. Il 20 novembre del 1500 Giancarlo Raineri divenne quindi il primo temperatore della Torre dell'Orologio.\nGiancarlo Raineri mor\u00ec a Venezia nel 1517 e a quel tempo il figlio Girolamo era troppo giovane per rilevare il ruolo del padre, per cui il compito di temperatore fu affidato all'assistente di Giancarlo, Bernardino Cardo, che lo esercit\u00f2 fino al 1528 quando Girolamo gli subentr\u00f2. Negli anni successivi si manifestarono una serie di lamentele per il fatto che l'orologio evidenziava una serie di problemi che non venivano risolti. Pertanto nel 1531 Girolamo fu sollevato dall'incarico, in quanto giudicato ancora troppo inesperto, e l'incarico di temperatore fu affidato al padovano Raffaele Pencino.\nNel 1539 Girolamo, che nel frattempo aveva fatto esperienza a Reggio Emilia nella bottega degli zii Lodovico e Lionello, fu reintegrato nel ruolo di temperatore. Nel 1550 Girolamo fu accusato di essersi allontanato per molto tempo da Venezia e aver affidato in sua assenza la gestione dell'orologio a persona non qualificata, la quale a sua volta era accusata di aver venduto alcune parti dell'orologio. Venne quindi nominata una commissione di esperti per valutare lo stato dell'orologio e vennero ascoltate varie testimonianze per valutare la veridicit\u00e0 delle accuse. A seguito di ci\u00f2 nel febbraio del 1551 i Procuratori di San Marco licenziarono Girolamo che fu pertanto costretto a lasciare anche l'abitazione nella torre in cui lui e la sua famiglia albergavano. Affranto da questa decisione Girolamo mor\u00ec pochi mesi dopo.\nUscito di scena il Raineri la situazione dell'orologio and\u00f2 progressivamente peggiorando arrivando anche a fermarsi del tutto. Per rimediare a questo il 1\u00ba luglio 1551 venne indetto un concorso per individuare un nuovo temperatore, cui veniva accordato uno stipendio di 48 ducati l'anno e l'alloggio gratuito per lui e la famiglia nella torre e l'obbligo di non lasciare Venezia se non con l'esplicito permesso dai Procuratori di San Marco. Valutate le candidature ricevute e in base a una votazione, fu scelto il maestro Giuseppe Mazzoleni di Padova che inizi\u00f2 il suo lavoro il 20 luglio 1551. Mazzoleni rimase in carica fino alla sua morte avvenuta nel giugno del 1577.\nNei quattro secoli successivi si succedettero una trentina di temperatori, per alcuni dei quali si trovano notizie storiche accertate. Fra questi:\nAlberto Peratoner fu il 33\u00ba e ultimo temperatore dell'orologio della Torre di Venezia. Infatti a seguito del restauro iniziato nel 1997 e terminato nel 2006 con la risistemazione in sito del meccanismo, il ruolo del temperatore \u00e8 venuto a cessare in quanto uno dei suoi compiti principali, cio\u00e8 la ricarica dell'orologio, non era pi\u00f9 necessario perch\u00e9 il meccanismo, con il nuovo restauro, era dotato di un sistema motorizzato di ricarica. Peratoner lasci\u00f2 l'appartamento nella Torre, in uso da sempre ai temperatori, e in cui aveva vissuto fin dalla sua nascita, il 30 marzo 1998, ponendo quindi fine a una tradizione durata cinque secoli."}
{"id": "1408383", "revid": "287204", "url": "https://it.wikipedia.org/wiki?curid=1408383", "title": "Hogfather", "text": "Hogfather \u00e8 il 20\u00ba romanzo di Terry Pratchett ambientato nel \"Mondo Disco\".\nLa figura chiamata \"Hogfather\" (gioco di parole con Hog, maiale/porco, e Father, babbo/padre) \u00e8 un personaggio del libro ed \u00e8 la versione di Babbo Natale sul Mondo Disco: porta salsicce ai bambini buoni e sacchi d'ossa a quelli cattivi. La notte in cui distribuisce i regali, spostandosi su una slitta trascinata da maiali, \u00e8 il 32 di dicembre, nel calendario del Mondo Disco.\nAd oggi (settembre 2018) questo libro non \u00e8 stato tradotto in italiano.\nStoria.\nAlla vigilia della notte di Hogswatch (la versione della vigilia di Natale nel Mondo Disco) i Revisori (sorta di burocrati cosmici) decidono di \"rimuovere\" Hogfather (insomma, ucciderlo). A questo scopo si rivolgono alla \"Gilda degli Assassini\" di Ankh-Morpork, che accetta questo singolare contratto incaricando l'inquietante e orbo Mr. Teatime di portare a termine tale compito.\nMa l'uccisione di un'entit\u00e0 divina come Hogfather richiede mezzi e armi non comuni, e se, portato a termine, avr\u00e0 anche conseguenze che si ripercuoteranno per tutto il Mondo Disco.\nLa Morte viene a conoscenza di questo piano, e fa il possibile per scongiurare questo delitto: tanto per cominciare veste i panni di Hogfather, per perpetuarne il nome.\nNel frattempo Susan, la nipote della Morte, cerca di capire cosa \u00e8 successo al vero Hogfather. In questa sua ricerca Susan si confronta con Teatime e, a sua sorpresa, incontra la versione arcaica della Fatina dei denti, con cui si scontrano i complici di Mr. Teatime.\nNel frattempo, la temporanea assenza di un'entit\u00e0 maggiore come Hogfather produce di rimbalzo l'emergere di mini-entit\u00e0 improbabili come il folletto mangia-calzini e l\"'Odd\u00eco dei postumi\", dando non poche tribolazioni ai maghi, le cui vicende intersecano quelle di Susan e poi le ricerche della Morte.\nInfine, un gruppo di Revisori interviene direttamente per cancellare ci\u00f2 che rimane di Hogfather, cio\u00e8 un gigantesco cinghiale (\"hog\" in inglese significa porco), assumendo la forma di creature mortali.\nLa storia verte sul ruolo delle festivit\u00e0 e delle credenze popolari (o pi\u00f9 in generale della fede), con riferimenti a molti esseri che popolano l'immaginario dei bambini quali la Fata dei denti, l'uomo nero, etc.\nAltri media.\nUna versione televisiva in due parti \u00e8 stata trasmessa in Gran Bretagna nel dicembre 2006 dal titolo Terry Pratchett's Hogfather."}
{"id": "1408384", "revid": "174925", "url": "https://it.wikipedia.org/wiki?curid=1408384", "title": "Madonna delle Grazie - Santuario di Velletri", "text": ""}
{"id": "1408387", "revid": "1776051", "url": "https://it.wikipedia.org/wiki?curid=1408387", "title": "Rock Ain't Dead", "text": "Rock Ain't Dead \u00e8 il secondo album degli Heavy Pettin, pubblicato nel 1985 per l'Etichetta discografica Polydor Records. "}
{"id": "1408390", "revid": "767487", "url": "https://it.wikipedia.org/wiki?curid=1408390", "title": "Distretto di al-Wahat", "text": "Il distretto di al-Wahat ( letteralmente \"distretto delle Oasi\") \u00e8 uno dei 22 distretti della Libia. Si trova nella regione storica della Cirenaica. Il capoluogo \u00e8 Agedabia; fino al 2007, invece, era Gialo."}
{"id": "1408391", "revid": "767487", "url": "https://it.wikipedia.org/wiki?curid=1408391", "title": "Mauro Bras\u00edlia", "text": "Biografia.\nIl figlio Reiner \u00e8 un calciatore professionista.\nCarriera.\nUtilizzato come centrale difensivo, Mauro Bras\u00edlia ha partecipato alla spedizione brasiliana al Campionato mondiale di calcio a 5 maschile 1985 in Spagna dove i \"verdeoro\" si sono confermati Campioni del Mondo. Si tratta dell'unica rassegna mondiale disputata dal giocatore brasiliano."}
{"id": "1408393", "revid": "183694", "url": "https://it.wikipedia.org/wiki?curid=1408393", "title": "0935", "text": "0935 \u00e8 il prefisso telefonico del distretto di Enna, appartenente al compartimento di Catania.\nIl distretto comprende la maggior parte della provincia di Enna ed il comune di Capizzi (ME). Confina con i distretti di Cefal\u00f9 (0921) a ovest e a nord, di Catania (095) a est, di Caltagirone (0933) a sud e di Caltanissetta (0934) a ovest.\nAree locali e comuni.\nIl distretto di Enna comprende 19 comuni inclusi nelle 4 aree locali di Enna, Leonforte (ex settori di Agira, Leonforte e Nicosia), Piazza Armerina (ex settori di Piazza Armerina e Valguarnera Caropepe) e Regalbuto (ex settori di Regalbuto e Troina). I comuni compresi nel distretto sono: Agira, Aidone, Assoro, Calascibetta, Capizzi (ME), Catenanuova, Centuripe, Cerami, Enna, Gagliano Castelferrato, Leonforte, Nicosia, Nissoria, Piazza Armerina, Regalbuto, Sperlinga, Troina, Valguarnera Caropepe e Villarosa ."}
{"id": "1408394", "revid": "767487", "url": "https://it.wikipedia.org/wiki?curid=1408394", "title": "Eduardo Valdez Basso", "text": "Carriera.\nUtilizzato nel ruolo di esterno, Morruga ha partecipato alla spedizione brasiliana al Campionato mondiale di calcio a 5 maschile 1985 in Spagna dove i verdeoro si sono confermati Campioni del Mondo. Si tratta dell'unica rassegna mondiale disputata dal giocatore brasiliano. Con la divisa della Nazionale brasiliana AMF ha realizzato in totale 73 reti."}
{"id": "1408401", "revid": "666668", "url": "https://it.wikipedia.org/wiki?curid=1408401", "title": "Paulo Nunes (giocatore di calcio a 5)", "text": "Carriera.\nUtilizzato nel ruolo di esterno, Paulo Nunes ha partecipato alla spedizione brasiliana al Campionato mondiale di calcio a 5 maschile 1985 in Spagna dove i verdeoro si sono confermati Campioni del Mondo. Si tratta dell'unica rassegna mondiale disputata dal giocatore brasiliano."}
{"id": "1408403", "revid": "767487", "url": "https://it.wikipedia.org/wiki?curid=1408403", "title": "Paulo Eduardo de Jesus Pinho", "text": "Carriera.\nUtilizzato nel ruolo di esterno, Paulo Eduardo ha partecipato alla spedizione brasiliana al Campionato mondiale di calcio a 5 maschile 1985 in Spagna dove i verdeoro si sono confermati Campioni del Mondo. Tre anni dopo ha fatto parte del Brasile che nella finale di Melbourne \u00e8 stato sconfitto dal Paraguay ai Mondiali del 1988. Terminata la carriera da giocatore al Valencia Vijusa, ha iniziato ad allenare nei campionati spagnoli. Alla guida del Castell\u00f3n ha vinto la Divisi\u00f3n de Honor nella stagione 2000-01."}
{"id": "1408417", "revid": "108107", "url": "https://it.wikipedia.org/wiki?curid=1408417", "title": "Nazionale di calcio delle Isole Turks e Caicos", "text": ""}
{"id": "1408419", "revid": "287204", "url": "https://it.wikipedia.org/wiki?curid=1408419", "title": "Erwin Vervecken", "text": "Carriera.\nCresciuto a Lille, torn\u00f2 ad Herentals appena raggiunta la maggiore et\u00e0. Sposato con una donna di nome Liesbeth, ha tre figli, due, gemelli, nati nel 2006 e uno nato nel 2008.\nPassato professionista nel 1995, in carriera ha vinto tre titoli mondiali di ciclocross: nel 2001 sul ceco Petr Dlask, nel 2006 sul connazionale Bart Wellens e nel 2007 a Hooglede sullo statunitense Jonathan Page. Ai mondiali di ciclocross vanta anche tre argenti (1998, 1999 e 2005) e due bronzi (1994 e 2003).\nIn carriera ha vinto anche due edizioni del Gazet van Antwerpen Trofee, nel 2001 e nel 2002, e un titolo nazionale belga, nel 1996. Per 16 anni consecutivi \u00e8 stato inoltre tra i primi 10 delle classifica dell'Unione Ciclistica Internazionale. Si \u00e8 ritirato dall'attivit\u00e0 al termine della stagione 2009-2010."}
{"id": "1408423", "revid": "287204", "url": "https://it.wikipedia.org/wiki?curid=1408423", "title": "Gyorgy Sarosi", "text": ""}
{"id": "1408434", "revid": "6923", "url": "https://it.wikipedia.org/wiki?curid=1408434", "title": "Cross Keys Rugby Football Club", "text": "Il Cross Keys Rugby Football Club \u00e8 una squadra di rugby a 15 del piccolo villaggio di Crosskeys, nel sud-est del Galles. Fondata nel 1885, partecipa attualmente alla Welsh Premier Division, la massima serie gallese.\nLa squadra fa parte dell'area regionale dei Newport Gwent Dragons, team partecipante alla Celtic League."}
{"id": "1408436", "revid": "767487", "url": "https://it.wikipedia.org/wiki?curid=1408436", "title": "Lies (Status Quo)", "text": "Lies e Don't Drive My Car sono due brani del gruppo rock Status Quo, pubblicati come singolo nel novembre del 1980 dalla Vertigo in formato 7\".\nIl disco.\nSi tratta di un singolo 45 giri pubblicato come doppio \"lato A\" insieme al brano \"Don't Drive My Car\".\nLa band opta di pubblicare entrambe le canzoni insieme, offrendosi all'ascoltatore con uno stile musicale differente: mentre \"Lies\", per la sua leggerezza, si presta maggiormente ad essere trasmessa dalle radio, \"Don't Drive My Car\" si palesa invece pi\u00f9 indirizzata agli amanti del puro genere hard.\nEntrambe le tracce vengono estratte dall'album best seller \"Just Supposin\"'.\nIl singolo arriva all'11\u00ba posto con 10 settimane di permanenza nelle classifiche inglesi."}
{"id": "1408437", "revid": "1543377", "url": "https://it.wikipedia.org/wiki?curid=1408437", "title": "0934", "text": "0934 \u00e8 il prefisso telefonico del distretto di Caltanissetta, appartenente al compartimento di Catania.\nIl distretto comprende la maggior parte della provincia di Caltanissetta e due comuni della provincia di Enna. Confina con i distretti di Agrigento (0922) e di Palermo (091) a ovest, di Cefal\u00f9 (0921) a nord, di Enna (0935) e di Caltagirone (0933) a est.\nAree locali e comuni.\nIl distretto di Caltanissetta comprende 20 comuni inclusi nelle 3 aree locali di Caltanissetta (ex settori di Caltanissetta e Santa Caterina Villarmosa), Mussomeli (ex settori di Mussomeli, Serradifalco e Vallelunga Pratameno) e Pietraperzia (ex settori di Butera, Mazzarino, Pietraperzia e Riesi). I comuni compresi nel distretto sono: Acquaviva Platani, Barrafranca (EN), Bompensiere, Butera, Caltanissetta, Campofranco, Marianopoli, Mazzarino, Milena, Montedoro, Mussomeli, Pietraperzia (EN), Resuttano, Riesi, San Cataldo, Santa Caterina Villarmosa, Serradifalco, Sutera, Vallelunga Pratameno e Villalba ."}
{"id": "1408438", "revid": "124064277", "url": "https://it.wikipedia.org/wiki?curid=1408438", "title": "Damn Yankees (gruppo musicale)", "text": "I Damn Yankees sono stati un supergruppo hard rock statunitense formato a Los Angeles nel 1989.\nIl progetto nacque dall'unione di Tommy Shaw (ex chitarrista degli Styx), Jack Blades (ex bassista dei Night Ranger) ed il chitarrista Ted Nugent (ex-Amboy Dukes), mentre come batterista venne scelto l'allora sconosciuto Michael Cartellone (successivamente nei Lynyrd Skynyrd). Questa unione riscosse grande successo, in particolar modo con il singolo \"High Enough\" estratto dall'album di debutto.\nStoria.\nL'idea di formare i Damn Yankees era un progetto che Tommy Shaw e Ted Nugent meditavano gi\u00e0 da tempo. Lasciati gli Styx per intraprendere la carriera solista nei primi anni ottanta, Shaw decise di iniziare questa collaborazione dopo aver terminato la pubblicazione del suo materiale. Shaw aveva pubblicato il disco \"Ambition\" nel 1987, mentre Nugent realizz\u00f2 \"If You Can't Lick 'Em...Lick 'Em\" nel 1988.\nAppena i due iniziarono a comporre del materiale, giunse voce dello scioglimento dei Night Ranger. Shaw e Nugent cos\u00ec decisero di chiamare in causa il loro bassista Jack Blades. A completare la formazione dietro i tamburi fu Michael Cartellone, che gi\u00e0 aveva suonato con Shaw all'epoca. Egli venne arruolato subito, una volta che Nugent e Blades lo sentirono ad un'audizione. Questo nuovo supergruppo prest\u00f2 interesse verso diverse \"major\" label, con la Warner Bros. Records che riusc\u00ec ad avere la meglio sulla Geffen Records per un contratto discografico. L'avventura della band inizi\u00f2 nel 1989. L'album di debutto, l'omonimo \"Damn Yankees\", prodotto da Ron Nevison, venne pubblicato l'anno successivo. Nugent svolse un ruolo secondario sul disco, non dando sfogo alle sue piene capacit\u00e0 eccetto il brano di chiusura \"Piledriver\". Abbastanza prevedibile le sonorit\u00e0 dell'album, che si present\u00f2 come una miscela a met\u00e0 strada tra Styx e Night Ranger. L'omonimo riusc\u00ec a guadagnare il doppio disco di platino, trainato soprattutto dal successo della power ballad \"High Enough\", che arriv\u00f2 fino al terzo posto della classifica statunitense dei singoli. I Damn Yankees vennero inoltre inclusi in diverse colonne sonore come \"Gremlins 2 - La nuova stirpe\" (1990) e \"Nient'altro che guai\" (1991).\nParteciparono poi ad un tour mondiale della durata di circa un anno e mezzo, al fianco di band come Bad Company, Poison e Jackyl. Il tour statunitense si svolse nello stesso periodo della Guerra del Golfo, dove, come era solito fare da parte di Nugent, la band rilasci\u00f2 dichiarazioni patriottiche e bandiere americane. Tuttavia, le gesta di Nugent si trasformarono in polemica quando venne arrestato e multato in Colorado dopo aver lanciato una freccia infuocata su un pupazzo raffigurante Saddam Hussein.\nDurante il 1992, Blades e Shaw collaborarono con l'ex cantante dei M\u00f6tley Cr\u00fce, Vince Neil, per registrare la traccia \"You're Invited But Your Friend Can't Come\" per la colonna sonora del film \"Encino Man\". Qualche mese dopo, i Damn Yankees tornarono sulle scene sfornando il secondo album \"Don't Tread\". Il disco non ottenne gli stessi consensi del precedente, ma entr\u00f2 comunque nella top 30 americana grazie anche al singolo \"Where You Goin' Now\". La \"title track\" dell'album, cantata da Jack Blades, apr\u00ec i giochi olimpici di Barcelona del 1992. Ted Nugent appar\u00ec anche al Rock the Vote, per supportare il Partito Repubblicano contro Bill Clinton. \"Don't Tread\" conteneva inoltre il brano \"The Silence Is Broken\", incluso nei titoli di coda del film \"Accerchiato\" con Jean-Claude Van Damme nel 1993.\nImprovvisamente per\u00f2 il gruppo cess\u00f2 l'attivit\u00e0 quando Shaw e Blades formarono il progetto \"Shaw/Blades\" pubblicando l'album \"Hallucination\" nel 1995, mentre Nugent torn\u00f2 a dedicarsi pienamente alla sua attivit\u00e0 solista, attivit\u00e0 che per altro non aveva mai interrotto.\nReunion.\nDal 2000 i Damn Yankees si riformarono con una nuova formazione. La posizione di Shaw venne presa dal chitarrista Damon Johnson dei Brother Cane, mentre Cartellone venne sostituito dal batterista Kelly Keagy dei Night Ranger. Il nuovo album, il quale nome provvisorio era \" Bravo\", non venne mai pubblicato a causa dello scarso interesse delle etichette discografiche. Due tracce di questo, \"Clusterfunk\" e \"Damned If Ya Do\" vennero poi inserite nell'album \"Craveman\" di Ted Nugent nel 2002.\nLa formazione originale si riun\u00ec nel dicembre 2004 in occasione di un evento chiamato \"Christmas Pudding\", organizzato da Alice Cooper in Arizona, con l'obiettivo di raccogliere fondi per un'organizzazione no-profit cristiana.\nMichael Cartellone suon\u00f2 nell'album solista di Joe Lynn Turner (ex cantante di Deep Purple e Rainbow) nel tardo 2006. Una versione acustica del brano \"High Enough\", del progetto \"Shaw/Blades\", venne inserito nella compilation \"VH1 Metal Mania Stripped Volume 3\" edita nel marzo 2007.\nIl 15 gennaio 2010 si riunisce a sorpresa la formazione originale durante i NAMM Show di Anaheim, California, suonando un set acustico che include \"Coming of Age\", \"High Enough\" e il classico di Ted Nugent \"Cat Scratch Fever\"."}
{"id": "1408441", "revid": "1573940", "url": "https://it.wikipedia.org/wiki?curid=1408441", "title": "Batocerini", "text": "I Batocerini , sono una trib\u00f9 di coleotteri cerambicidi della sottofamiglia Lamiinae.\nMorfologia.\nAdulto.\nI Batocerini presentano le stesse caratteristiche della trib\u00f9 dei Lamiini, con cui sono strettamente imparentati: scapo con cicatrice apicale, tibie mediane solcate, unghie opposte. Tuttavia se ne differenziano per le coxe anteriori aperte al lato posteriore e per le dimensioni generalmente maggiori.\nAppartengono infatti a questa trib\u00f9 i pi\u00f9 grandi Lamiinae esistenti, con dimensioni che raggiungono gli 85\u00a0mm, e soprattutto i cerambicidi con le antenne pi\u00f9 lunghe al mondo.\nLarva.\nLe larve dei Batocerini presentano le stesse caratteristiche di quelle dei Lamiini, tuttavia possono raggiungere ragguardevoli dimensioni.\nBiologia.\nLarva.\nLe grosse larve dei Batocerini vivono all'interno di tronchi d'albero, come il fico, l'albero del pane ed altre latifoglie, in cui scavano gallerie di grandi dimensioni, simili a quelle del Cerambice delle querce.\nAlcune specie molto diffuse nel Sud-est Asiatico, come \"Batocera rubus\", \"Batocera lineolata\" o \"Batocera numitor\", sono perci\u00f2 considerate localmente molto dannose.\nIl ciclo larvale dura da 2 a 3 anni.\nAdulto.\nCome molti coleotteri di grandi dimensioni, i Batocerini sono essenzialmente arboricoli e notturni.\nGli adulti possono essere avvistati sui tronchi degli alberi, intenti a nutrirsi delle linfa che sgorga dalle ferite delle piante.\nLe specie del genere \"Batocera\" vengono spesso attirati dalle luci mentre nel genere \"Rosenbergia\" il fenomeno \u00e8 pi\u00f9 raro.\nDistribuzione.\nI Batocerini sono principalmente diffusi in Asia e in Oceania, dall'India alle Isole Salomone, dal Giappone al Queensland in Australia.\nSoltanto due specie (\"Batocera wyliei\" e \"Batocera granulipennis\" ) sono diffuse nell'Africa equatoriale.\nInoltre \"Batocera rufomaculata\" (DeGeer, 1775), una specie di origine indiana, \u00e8 stata accidentalmente introdotta in diverse parti del mondo tra cui Siria, Giordania, Libano, Israele, Africa Orientale, Madagascar e isole Mauritius.\nSistematica.\nI Batocerini comprendono poco pi\u00f9 di 100 specie, raggruppate nei seguenti generi:"}
{"id": "1408444", "revid": "287204", "url": "https://it.wikipedia.org/wiki?curid=1408444", "title": "Markus Naslund", "text": ""}
{"id": "1408445", "revid": "72396", "url": "https://it.wikipedia.org/wiki?curid=1408445", "title": "Giorgio Sarosi", "text": ""}
{"id": "1408448", "revid": "1543377", "url": "https://it.wikipedia.org/wiki?curid=1408448", "title": "Federazione calcistica d'Israele", "text": "La Federazione calcistica d'Israele ( oppure \"HaHitakhdut leKaduregel beYisrael\", acronimo IFA) \u00e8 l'ente che governa il calcio in Israele.\nFondata nel 1928, ha sede a Ramat Gan e controlla il campionato nazionale, la coppa nazionale e la Nazionale del paese.\nStoria.\nLa Eretz Israel/Palestine Football Association fu fondata nell'agosto del 1928 e present\u00f2 richiesta di affiliazione alla FIFA, che la accolse il 6 giugno 1929. La Eretz Israel/Palestine football league fu creata nel 1932 e nel 1954 si iscrisse all'AFC, l'ente che governa le federazioni calcistiche asiatiche. Nel 1974 la federcalcio israeliana fu estromessa dall'AFC dopo le pressioni dei paesi arabi e soprattutto musulmani, che si rifiutavano di giocare contro Israele. Per pi\u00f9 di dieci anni la federazione non fece parte di nessun organo, escluse brevi parentesi sotto l'egida dell'OFC e dell'UEFA. Nel 1991 fu accettata dall'UEFA come membro associato e, dal 1994, come membro permanente dell'organizzazione."}
{"id": "1408449", "revid": "11851321", "url": "https://it.wikipedia.org/wiki?curid=1408449", "title": "Spedizione archeologica", "text": ""}
{"id": "1408451", "revid": "78273", "url": "https://it.wikipedia.org/wiki?curid=1408451", "title": "Azerbaidjan Football Federation", "text": ""}
{"id": "1408453", "revid": "131358", "url": "https://it.wikipedia.org/wiki?curid=1408453", "title": "Federazione calcistica della Bosnia", "text": ""}
{"id": "1408454", "revid": "69275", "url": "https://it.wikipedia.org/wiki?curid=1408454", "title": "Eesti Jalgpalli Liit", "text": ""}
{"id": "1408455", "revid": "69275", "url": "https://it.wikipedia.org/wiki?curid=1408455", "title": "The Football Association of Iceland", "text": ""}
{"id": "1408456", "revid": "72396", "url": "https://it.wikipedia.org/wiki?curid=1408456", "title": "F\u00e9d\u00e9ration Luxembourgeoise de Football", "text": ""}
{"id": "1408457", "revid": "69275", "url": "https://it.wikipedia.org/wiki?curid=1408457", "title": "Israel Football Association", "text": ""}
{"id": "1408458", "revid": "486946", "url": "https://it.wikipedia.org/wiki?curid=1408458", "title": "Football Union of Macedonia", "text": ""}
{"id": "1408459", "revid": "69275", "url": "https://it.wikipedia.org/wiki?curid=1408459", "title": "Federa\u00e7\u0101o Poroguesa de Futebol", "text": ""}
{"id": "1408460", "revid": "72396", "url": "https://it.wikipedia.org/wiki?curid=1408460", "title": "Federa\u0163ia Rom\u00e2n\u0103 de Fotbal", "text": ""}
{"id": "1408462", "revid": "69275", "url": "https://it.wikipedia.org/wiki?curid=1408462", "title": "Football Federation of Ukraine", "text": ""}
{"id": "1408464", "revid": "78273", "url": "https://it.wikipedia.org/wiki?curid=1408464", "title": "Nazionale di calcio della Repubblica di Cina", "text": ""}
{"id": "1408470", "revid": "1573940", "url": "https://it.wikipedia.org/wiki?curid=1408470", "title": "What You're Proposing", "text": "What You're Proposing \u00e8 un singolo del gruppo rock Status Quo pubblicato nel 1980 da Vertigo in formato 7\".\nIl disco.\nIn questa fase della carriera degli Status Quo, Francis Rossi abbandona il partner abituale Bob Young e decide di iniziare a comporre gran parte dei suoi pezzi insieme ad un nuovo autore, Bernie Frost. I due danno vita a molti nuovi brani ma, rispetto a prima, distinti da toni pi\u00f9 soft ed orecchiabili.\n\"What You're Proposing\" \u00e8 uno degli esempi pi\u00f9 eloquenti del nuovo corso: chitarre elettriche ed acustiche si incrociano con le voci di Rossi e Lancaster (in falsetto la seconda) sostenute da un tocco di sintetizzatore, in una ritmica veloce e ben scandita. Leggeri e disimpegnati rimangono i testi.\nPubblicato il 3 ottobre del 1980, il singolo ottiene un grande successo commerciale anticipando nel migliore dei modi l'uscita dell'album \"Just Supposin\"'."}
{"id": "1408471", "revid": "115216483", "url": "https://it.wikipedia.org/wiki?curid=1408471", "title": "Trattato di Alc\u00e1\u00e7ovas", "text": "Il trattato di Alc\u00e1\u00e7ovas, noto anche come pace di Alc\u00e1\u00e7ovas o trattato di Alc\u00e1\u00e7ovas-Toledo, fu un accordo firmato il 4 settembre 1479 tra i rappresentanti di Alfonso V di Portogallo da una parte e quelli dei re cattolici (Isabella I di Castiglia e Ferdinando II d'Aragona) dall'altra. Tale trattato pose fine alla guerra di successione castigliana e nel contempo fu il primo passo per la ripartizione delle sfere di influenza atlantiche e africane della Spagna, che si stava formando come entit\u00e0 statuale in quegli anni, e del Portogallo.\nClausole principali.\nIl trattato di Alc\u00e1\u00e7ovas, integrato dalle cosiddette \"Mediazioni di Moura\" (in spagnolo \"Tercer\u00edas de Moura\"), firmate lo stesso giorno nella citt\u00e0 portoghese di Moura, si articol\u00f2 in una serie di accordi:\nIl trattato fu ratificato dal re del Portogallo il giorno 8 settembre 1479 a Lisbona e da Isabella I di Castiglia e Ferdinando II d'Aragona il 6 marzo 1480, a Toledo, sede della loro corte. Per tale ragione \u00e8 anche noto, come \u00e8 stato gi\u00e0 precedentemente indicato, come trattato di Alc\u00e1\u00e7ovas-Toledo.\nIl papa Sisto IV conferm\u00f2 nel 1481 le clausole del trattato nella bolla \"Aeterni regis\".\nImportanza e conseguenze ulteriori.\nIl trattato di Alc\u00e1\u00e7ovas \u00e8 un testo fondamentale nella storia del colonialismo, in quanto \u00e8 il primo dei documenti internazionali ad esplicitare il fatto che gli europei si attribuiscono il potere di dividere il resto del mondo in \u201czone di influenza\u201d e di colonizzarne i territori, considerati \"terrae nullius\", senza dover tener conto del consenso di eventuali popoli nativi. Questo principio rimarr\u00e0 ammesso nelle teorie e nelle pratiche degli europei fino alle decolonizzazioni del XX secolo. Il trattato di Alc\u00e1\u00e7ovas pu\u00f2 essere considerato come l'antenato di vari successivi trattati basati sullo stesso principio: Trattato di Tordesillas del 1494, che conferma i limiti delle terre da esplorare assegnate a Spagna e Portogallo dopo il primo viaggio di Colombo, conferenza di Berlino del 1884 che, quattro secoli pi\u00f9 tardi, divide tutto il continente africano in sfere d'influenza, accordo Sykes-Picot del 1916, tramite il quale francesi e britannici si condividono la dominazione di gran parte del Medio Oriente."}
{"id": "1408474", "revid": "21880", "url": "https://it.wikipedia.org/wiki?curid=1408474", "title": "Veronica Filiformis", "text": ""}
{"id": "1408476", "revid": "253269", "url": "https://it.wikipedia.org/wiki?curid=1408476", "title": "Steve Lawrence", "text": "\u00c8 stato attivo soprattutto a Las Vegas e ad Atlantic City, in coppia con la moglie, anch'essa cantante e donna di spettacolo Eydie Gorm\u00e9, scomparsa nel 2013, con la quale formava il gruppo \"Stevie &amp; Eydie\", in tour nei maggiori teatri americani fino al 2009.\nBiografia.\nNato a New York, da un cantore di strada e imbianchino di origine ebrea, ha inciso la sua prima canzone a 16 anni. Nel 1953 \u00e8 stato ospite musicale fisso dello show serale di Steve Allen, dove ha conosciuto Eydie Gorm\u00e9, che sposer\u00e0 nel 1957, e da cui avr\u00e0 due figli, David, divenuto compositore a sua volta, autore di High School Musical, e Michael, morto prematuramente nel 1986.\nNel 1963 \u00e8 stato primo nelle classifiche americane per due settimane nella Billboard Hot 100 ed in Nuova Zelanda con \"\"Go Away Little Girl\", canzone scritta insieme a Carol King. \nNello stesso anno \u00e8 a Broadway, nella compagnia dello spettacolo \"What Makes Sammy Run\"\", ruolo per il quale ha ricevuto una nomination al Tony Award. In questo periodo la rivista Cash Box l'aveva piazzato in testa dal 19 al 26 gennaio con il brano \"Go Away Little Girl\".\nDai primi anni settanta ha iniziato a esibirsi e Las Vegas con Eydie. Ha partecipato a molti special televisivi, sempre con la moglie, che gli hanno valso diversi Emmy Awards, come nel 1978, per i 90 anni di Irving Berlin, Cole Porter e George Gershwin. Nel 1980 \u00e8 apparso anche nel cast del film \"The Blues Brothers\", nella parte di un agente teatrale, riprendendo lo stesso ruolo nel 1998 in \"\", seguito del film.\n\u00c8 stato guest-star in singoli episodi di molte serie tv, tra le quali il Carol Burnett Show, La signora in giallo, , Una mamma per amica e La Tata.\nTra il 1990 e il 1991 Lawrence e la moglie hanno girato il mondo in concerto accompagnando il collega e amico Frank Sinatra nel Diamond jubilee' world tour. Eydie ha cantato fino al 2009. Nel febbraio 2016 Lawrence ha ripreso ad esibirsi, quasi ottantunenne, a tre anni dalla morte della moglie, al MacCallum Theatree di Palm Springs, in California.\nNel 2019 ha dichiarato di essere affetto dalla malattia d'Alzheimer."}
{"id": "1408480", "revid": "287204", "url": "https://it.wikipedia.org/wiki?curid=1408480", "title": "Trattato di Alcacovas", "text": ""}
{"id": "1408482", "revid": "339392", "url": "https://it.wikipedia.org/wiki?curid=1408482", "title": "Nazionale di calcio della Guiana Francese", "text": ""}
{"id": "1408483", "revid": "110157", "url": "https://it.wikipedia.org/wiki?curid=1408483", "title": "\u021a\u0103nd\u0103rei", "text": "\u021a\u0103nd\u0103rei \u00e8 una citt\u00e0 della Romania di 12.620 abitanti, ubicata nel distretto di Ialomi\u021ba, Romania, nella regione storica della Muntenia. \n\u021a\u0103nd\u0103rei \u00e8 situata nella pianura di B\u0103r\u0103gan ed \u00e8 attraversata dal fiume Ialomi\u021ba."}
{"id": "1408484", "revid": "1745361", "url": "https://it.wikipedia.org/wiki?curid=1408484", "title": "Oileo", "text": "Oileo () \u00e8 un personaggio della mitologia greca. Re della Locride ed Argonauta.\nGenealogia.\nFiglio di Odoidoco (figlio di Cynus e nipote di Opo) e di Agrianome (figlia di Perseon), spos\u00f2 Eriope (figlia di Fere e detta anche Alcimache) e fu padre di Aiace Oileo e di Medonte, quest'ultimo avuto dalla ninfa Rene.\nSecondo Igino, Rene \u00e8 anche la madre di Aiace.\nMitologia.\nViaggi\u00f2 con gli Argonauti verso la Colchide alla ricerca del vello d'oro ed al suo ritorno fu ferito alla spalla durante l'attacco degli uccelli del lago Stinfalo mentre si trovava sulla nave Argo e ricevette aiuto dal compagno Eribote.\nSuo figlio Medonte combatt\u00e9 nella guerra di Troia con Aiace ed i greci quando parlavano di loro li chiamavano gli Olionidi."}
{"id": "1408485", "revid": "2196166", "url": "https://it.wikipedia.org/wiki?curid=1408485", "title": "Zubizuri", "text": "Il Zubizuri (dall'euskera \"ponte bianco\"), conosciuto anche come Puente Peatonal del Campo de Volant\u00edn, \u00e8 un ponte pedonale sospeso ad arco sulla r\u00eda del Nervi\u00f3n, nella citt\u00e0 basca di Bilbao, nel nord della Spagna. Collega il \"Campo de Volant\u00edn\" (Casta\u00f1os), sulla riva destra, con \"Uribitarte\" (el Ensanche), sulla riva sinistra.\nDescrizione.\nIl ponte fu progettato dall'architetto di Valencia Santiago Calatrava, che ha anche diretto il progetto di rinnovo dell'Aeroporto di Bilbao. I lavori cominciarono nel 1990 e l'opera fu inaugurata il 30 maggio del 1997.\nIl ponte pedonale, con rampe di accesso e scale sulle due sponde, \u00e8 sostenuto dai tiranti che, a loro volta, sono sostenuti da un arco inclinato di 14,6 metri di altezza massima, dal diametro di 457\u00a0mm e dallo spessore di 50\u00a0mm. Tutto il ponte \u00e8 dipinto di bianco, com'\u00e8 comune tra le strutture di Calatrava.\nA partire dalla sua inaugurazione, quasi simultanea a quella del Museo Guggenheim, il Zubizuri fu un simbolo della nuova Bilbao, divenendo un'attrazione turistica pi\u00f9 che un mezzo di attraversamento sulla r\u00eda. \u00c8 un passaggio obbligato per gli ospiti degli hotel di Campo de Volant\u00edn al museo Guggenheim.\nCritiche.\nIl ponte \u00e8 conosciuto in loco per l'insidiosit\u00e0 della superficie di cristallo, che pu\u00f2 divenire molto scivolosa a causa del clima umido della citt\u00e0, similmente al ponte della Costituzione di Venezia, anch'esso progettato da Calatrava. Il progetto originale, inoltre, collega il Campo de Volant\u00edn con Uribitarte, ma non con la Alameda de Mazarredo, una strada pi\u00f9 alta che permetterebbe l'accesso al centro della citt\u00e0. Le autorit\u00e0 locali avevano aggiunto un ponteggio provvisorio, che dovettero poi ritirare per le proteste di Calatrava.\nPolemica con il Comune di Bilbao.\n Nel 2006, il comune autorizz\u00f2 l'architetto giapponese Arata Isozaki a erigere una piattaforma che unisse il ponte con la zona dove sorgeranno le future Torri Isozaki.\nCalatrava rispose nel febbraio 2007, denunciando il comune di Bilbao per i \"diritti morali\" (una parte della propriet\u00e0 intellettuale, sotto la Ley espa\u00f1ola de derecho de autor) dell'integrit\u00e0 della sua creazione, dato che l'operazione aveva comportato il taglio di una barra di metallo.\nIl sindaco di Bilbao, I\u00f1aki Azkuna, con l'appoggio del resto dei consiglieri si richiamarono ai diritti della propriet\u00e0 (la citt\u00e0 Bilbao) sopra quelli dell'architetto, e ricordarono le cadute degli utenti del ponte e il costo delle riparazioni del pavimento di cristallo (\u00a0euro all'anno secondo il portavoce del Partito Popolare, Antonio Basagoiti).\nGiuristi e architetti locali hanno appoggiato la posizione del sindaco, argomentando che le modifiche non compromettono i diritti morali del progettista."}
{"id": "1408492", "revid": "1305772", "url": "https://it.wikipedia.org/wiki?curid=1408492", "title": "Radio Rock", "text": "Radio Rock \u00e8 il nome di varie emittenti radiofoniche italiane ed estere."}
{"id": "1408494", "revid": "1429175", "url": "https://it.wikipedia.org/wiki?curid=1408494", "title": "Presidente del consiglio di amministrazione", "text": "Nelle societ\u00e0 per azioni e nelle aziende organizzate in modo analogo il presidente del consiglio di amministrazione \u00e8 il membro che presiede il consiglio stesso, con il compito di convocare le sedute, dirigerne lo svolgimento e proclamare il risultato delle votazioni.\nCaratteri generali.\nIl presidente del consiglio di amministrazione pu\u00f2 essere eletto dal consiglio stesso o dall'assemblea dei soci. Specie nelle societ\u00e0 pi\u00f9 piccole, pu\u00f2 essere anche capo azienda (cosiddetta \"CEO duality\"), sebbene sia considerata buona prassi la separazione tra i due ruoli e l'affidamento della presidenza ad un amministratore non esecutivo, ossia non investito di responsabilit\u00e0 manageriali.\nNelle societ\u00e0 statunitensi il presidente (\"chairman\") del consiglio di amministrazione pu\u00f2 essere diverso dal presidente (\"president\") della societ\u00e0; quest'ultima carica pu\u00f2 essere attribuita all'Amministratore delegato (\"chief executive officer\" , CEO) oppure, specie nelle societ\u00e0 pi\u00f9 grandi, ad un manager direttamente subordinato al CEO, il direttore operativo (\"chief operating officer\" , COO), figura assimilabile al direttore generale delle societ\u00e0 italiane.\nIl presidente del consiglio di amministrazione pu\u00f2 essere affiancato da uno o pi\u00f9 vicepresidenti. Pu\u00f2 essere inoltre supportato dal \"segretario della societ\u00e0\" che, oltre a curare la documentazione dell'attivit\u00e0 del consiglio, ha il compito di assicurare il rispetto delle leggi da parte della societ\u00e0 e tenere informati i membri del consiglio sulle loro responsabilit\u00e0; in certi ordinamenti (ad esempio, quelli anglosassoni, dove \u00e8 detto \"company secretary\" o, negli Stati Uniti, \"corporate secretary\") questa figura \u00e8 obbligatoria.\nNegli ordinamenti che, sul modello tedesco, adottano il sistema dualistico di governo d'impresa, scindendo il consiglio di amministrazione in due organi collegiali, il consiglio di sorveglianza e il consiglio di gestione, ciascuno di questi ha un proprio presidente e le due cariche devono essere ricoperte da persone diverse.\nOrdinamento italiano.\nNell'ordinamento italiano la figura del presidente del consiglio di amministrazione delle societ\u00e0 per azioni \u00e8 disciplinata dall'art. 2381 del Codice civile che al primo comma recita: \"Salvo diversa previsione dello statuto, il presidente convoca il consiglio di amministrazione, ne fissa l'ordine del giorno, ne coordina i lavori e provvede affinch\u00e9 adeguate informazioni sulle materie iscritte all'ordine del giorno vengano fornite a tutti i consiglieri\".\nIl presidente di un consiglio di amministrazione pu\u00f2 essere o non essere qualificato come indipendente (non essendolo se ha deleghe esecutive). Poich\u00e9 svolge un ruolo di garanzia, la prassi suggerisce che la stessa persona non sia al tempo stesso presidente e amministratore delegato, anche se la legge italiana non vieta il cumulo delle due cariche."}
{"id": "1408495", "revid": "1745361", "url": "https://it.wikipedia.org/wiki?curid=1408495", "title": "Bute (figlio di Pandione)", "text": "Bute () \u00e8 un personaggio della mitologia greca, figlio di Pandione e Zeusippe fu uno degli Argonauti.\nMitologia.\nBute era fratello di Eretteo (il suo gemello), Procne e Filomela ed era considerato il pi\u00f9 grande apicoltore dell'antichit\u00e0.\nQuando il padre mor\u00ec, Bute scelse di officiare come sacerdote di Atena e Poseidone, mentre il potere and\u00f2 a suo fratello. In seguito spos\u00f2 la figlia di suo fratello Eretteo, Ctonia.\nDa lui deriv\u00f2 la stirpe sacerdotale dei Butadi.\nGli Argonauti.\nDurante la spedizione degli Argonauti, quando Giasone, recuperato il vello d'oro, stava per fare ritorno, si trov\u00f2 ad affiancare l'isola delle sirene. Gi\u00e0 il canto magico delle creature stava per ammaliare l'equipaggio quando Orfeo, il mitico cantore, inton\u00f2 una melodia ancora pi\u00f9 affascinante. Fra tutti, il solo Bute si gett\u00f2 in mare, ma venne tratto in salvo da Afrodite, che, per ingelosire il bell'Adone, pass\u00f2 molte notti con lui sul Lilibeo, facendo di lui il suo amante.\nDa lui, Afrodite ebbe Erix, futuro ottimo pugile e re di Erice. Bute ebbe anche una figlia femmina, Didamia."}
{"id": "1408497", "revid": "124748401", "url": "https://it.wikipedia.org/wiki?curid=1408497", "title": "In Times Before the Light", "text": "In Times Before the Light \u00e8 il primo album in studio dei Covenant (successivamente The Kovenant), pubblicato nel 1997.\nRistampato con il demo \"From the Storm of Shadows\", posto alla fine, nel 2007."}
{"id": "1408500", "revid": "16554", "url": "https://it.wikipedia.org/wiki?curid=1408500", "title": "Mental ray", "text": "Mental ray \u00e8 un premiato motore di rendering 3d di propriet\u00e0 della Nvidia, disponibile come plugin per i software 3dsmax e Maya. Molto in auge negli anni passati per la produzione cinematografica, \u00e8 passato lentamente in secondo piano per una lentezza cronica dello sviluppo e aggiornamento del software e dopo l'acquisizione da parte di Nvidia e la fine dei bundle con i software Autodesk, facendosi sorpassare dai pi\u00f9 competitivi e diffusi Arnold Render, Renderman, Redshift, Vray. \n\"mental ray\" \u00e8 stato usato per alcune scene di film come \"Hulk\", \"The Matrix Reloaded &amp; Revolutions\", \"Star Wars Episodio II - L'attacco dei cloni\", \"The Day After Tomorrow - L'alba del giorno dopo\" e \"Poseidon\".\nCaratteristiche.\nIl software usa tecniche di accelerazione come lo scanline per la determinazione primaria della superficie visibile e un partizionamento binario dello spazio per i raggi secondari. Supporta inoltre le caustiche e una simulazione fisicamente corretta dell'illuminazione globale usando il photon mapping. Possono essere simulate anche combinazioni di riflessioni e trasmissioni diffuse, lucide, e speculari.\n\"mental ray\" \u00e8 stato sviluppato per essere integrato all'interno di applicazioni di terze parti usando delle API, ma anche per essere usato come programma indipendente usando file di scena .mi per i render da linea di comando. All'apice della diffusione del software, \u00e8 stato integrato in tantissimi software come Autodesk Maya, Autodesk Revit, Autodesk 3ds Max, Softimage XSI, Side Effects Software's Houdini, SolidWorks e CATIA. La maggior parte di questi software fornisce una propria libreria di shader. Tuttavia assumendo che questi shader siano disponibili per mental ray, ogni file .mi pu\u00f2 essere renderizzato, indipendentemente dal software che l'ha generato.\n\"Mental ray\" \u00e8 completamente programmabile, supportando subroutine di collegamento scritte in C o in C++. Questa caratteristica pu\u00f2 essere usata per creare elementi geometrici nel runtime del render, texture procedurali, bump e displacement mapping, effetti volumetrici e atmosferici, ambientazioni, obiettivi e sorgenti di luce.\nIl supporto di primitive geometriche include poligoni, superfici di suddivisione e superfici come NURBS, B\u00e9zier, e Taylor monomial.\nNel 2003, la mental images fu premiata con un Academy Award per mental ray."}
{"id": "1408501", "revid": "106356", "url": "https://it.wikipedia.org/wiki?curid=1408501", "title": "Lanny Barbie", "text": ""}
{"id": "1408503", "revid": "767487", "url": "https://it.wikipedia.org/wiki?curid=1408503", "title": "Living on an Island", "text": "Living on an Island \u00e8 un singolo del gruppo musicale rock britannico Status Quo, pubblicato il 16 novembre 1979 come secondo estratto dal loro dodicesimo album in studio \"Whatever You Want\".\nLa canzone.\nVerso la fine degli anni settanta Rick Parfitt si trova obbligato a stare lontano da casa per motivi fiscali e va soggiornare sull'isola di Jersey, una delle isole del Canale, per circa dodici mesi.\nLa tristezza e la malinconia di questa fase vengono trasfuse in questa canzone che diventa una amara riflessione sulla interiore solitudine delle rock star, nonch\u00e9 uno dei brani pi\u00f9 intimisti sinora composti dal celebre gruppo inglese. I temi sono isolamento, amicizia, festa e stupefacenti, in particolare cocaina. Ciascuna delle due strofe della prima parte del pezzo termina con la parola \"line\" (chiaro riferimento alle \"linee\" di coca assunte dal chitarrista).\n\"Living on an Island\" \u00e8 una ballata acustica distinta da delicate melodie, con un finale epico, intenso e appassionato esaltato dal potente impatto sonoro delle tastiere e da una grande prova di John Coghlan alla batteria.\nAmatissima dai fan \u00e8 soprattutto la versione estesa della canzone della durata di 4 minuti e 50 secondi, distinta da una lunga coda finale e contenuta nell'album \"Whatever You Want\".\nIl brano va al n. 16 UK e rimane per 10 settimane nelle charts."}
{"id": "1408504", "revid": "741067", "url": "https://it.wikipedia.org/wiki?curid=1408504", "title": "Fiorella Betti", "text": "Biografia.\nOltre all'attivit\u00e0 di doppiatrice, Fiorella Betti \u00e8 stata anche un'attrice di cinema, teatro e radio dagli anni trenta agli anni cinquanta.\n\u00c8 deceduta il 2 novembre 2001, all'et\u00e0 di 74 anni."}
{"id": "1408510", "revid": "173623", "url": "https://it.wikipedia.org/wiki?curid=1408510", "title": "Whatever You Want (singolo Status Quo)", "text": "Whatever You Want \u00e8 un singolo del gruppo musicale rock britannico Status Quo, pubblicato il 14 settembre 1979 come primo estratto dal loro dodicesimo album in studio omonimo.\nLa canzone.\nSul finire degli anni settanta la discomusic spopola dappertutto e nemmeno il rock sfugge all'epidemia: gruppi come Queen, Kiss, Blondie, Clash e perfino i Pink Floyd si piegano al contagio e sfornano pezzi orecchiabili e accattivanti che divengono dei classici immortali amatissimi dal pubblico anche come musica da ballare.\n\u00c8 in questo contesto che gli Status Quo scrivono il brano \"Whatever You Want\". Pubblicato il 14 settembre del 1979, il 45 giri va subito ai primi posti delle classifiche (al quarto posto in Inghilterra) e si impone anche come uno dei pezzi pi\u00f9 amati ed apprezzati nelle discoteche.\nTra i brani simbolo della rock music di ogni tempo, \"Whatever You Want\" si rivela un pezzo semplice ed essenziale ma nel contempo versatile e di elevato valore compositivo.\n\u00c8 soprattutto l'attacco in crescendo ad attirare il compiacimento della critica e, addirittura, vista la bellezza dei riff di chitarra, molti tra gli addetti ai lavori si spingono a definire l'apertura del singolo come la migliore che sia stata mai composta ed incisa per un pezzo rock.\nRiedizione nel 2008.\nNel 2008 grazie ad una collaborazione tra gli stessi Status Quo ed il gruppo Happy hardcore tedesco Scooter, di questo storico brano \u00e8 stato realizzato un remake in chiave techno-elettronica dal titolo \"Jump That Rock (Whatever You Want)\".\nUtilizzo nei media.\nIl brano viene utilizzato dall'Atalanta nelle partite giocate in casa mentre i giocatori fanno il loro ingresso in campo."}
{"id": "1408512", "revid": "1632387", "url": "https://it.wikipedia.org/wiki?curid=1408512", "title": "Nexus Polaris", "text": "Nexus Polaris \u00e8 il secondo album in studio dei Covenant (successivamente The Kovenant), pubblicato il 24 marzo 1998 attraverso la Nuclear Blast. Si tratta dell'ultimo album di genere symphonic black metal della band, in seguito avranno un'evoluzione che li porter\u00e0 verso l'industrial metal.\nRistampato nel 2000 con due remix di \"New World Order\" (traccia contenuta nel successivo album) come bonus track."}
{"id": "1408513", "revid": "1498232", "url": "https://it.wikipedia.org/wiki?curid=1408513", "title": "Nikon D50", "text": "La Nikon D50 \u00e8 una macchina fotografica DSLR entry level, la prima lanciata dalla casa nipponica con un prezzo inferiore ai 1000 euro.\nCaratteristiche.\n\u00c8 insieme con la D70 e la D70s l'unica entry level nikon ad avere un motore AF interno, il che permette di montare anche le ottiche non AF-S e di avere comunque la messa a fuoco automatica. \u00c8 compatibile con gli obiettivi F-mount AI, AI-S e buona parte degli AF (con i primi due tipi non sono disponibili le funzionalit\u00e0 dell'esposimetro). \u00c8 incorporato il faro di assistenza AF, per mettere a fuoco anche in condizioni di luce scarsa. Monta un display lcd da 2\" a 130.000 colori e senza la possibilit\u00e0 di live view. Il sistema esposimetrico funziona con le tipiche tre modalit\u00e0: color matrix 3D, semi-spot e spot. Per la modalit\u00e0 spot la lettura esposimetrica viene effettuata sul punto di messa a fuoco (5 disponibili) scelto.\nIl flash incorporato non funziona come flash commander per il sistema di flash Nikon e comunque se non si vuole usare un flash aggiuntivo in modalit\u00e0 manuale occorre montare un flash che supporti l'i-ttl."}
{"id": "1408516", "revid": "183399", "url": "https://it.wikipedia.org/wiki?curid=1408516", "title": "Proporzioni continue", "text": ""}
{"id": "1408521", "revid": "21880", "url": "https://it.wikipedia.org/wiki?curid=1408521", "title": "Ledum palustre", "text": ""}
{"id": "1408527", "revid": "547034", "url": "https://it.wikipedia.org/wiki?curid=1408527", "title": "John August", "text": "Biografia.\nNato e cresciuto a Boulder in Colorado, ha studiato giornalismo alla Drake University di Des Moines nell'Iowa. Dopo aver diretto un cortometraggio con protagonista Melissa McCarthy, intitolato \"God\", nel 1999 debutta come sceneggiatore per il film di Doug Liman, \"Go - Una notte da dimenticare\".\nNegli anni seguenti collabora alle sceneggiature di \"Titan A.E.\", \"Charlie's Angels\" e \"Charlie's Angels - Pi\u00f9 che mai\", ma \u00e8 noto per aver scritto le sceneggiature dei film di Tim Burton, \"Big Fish - Le storie di una vita incredibile\", \"La sposa cadavere\", \"La fabbrica di cioccolato\".\nNel 2007 debutta alla regia con il suo primo lungometraggio, \"The Nines\", un film indipendente presentato al Sundance Film Festival dello stesso anno.\nNel 2012 collabora nuovamente con Tim Burton scrivendo la storia di \"Dark Shadows\" e la sceneggiatura di \"Frankenweenie\".\nVita privata.\nAugust \u00e8 apertamente gay e vive a Los Angeles assieme al compagno Michael August. I due si sono sposati il 28 giugno 2008 e hanno una figlia."}
{"id": "1408531", "revid": "1498232", "url": "https://it.wikipedia.org/wiki?curid=1408531", "title": "Nikon D40", "text": "La Nikon D40 \u00e8 una fotocamera DSLR \"entry level\", in commercio dal 2006, insieme alla Nikon D60 \u00e8 stata la reflex digitale Nikon pi\u00f9 piccola mai realizzata dalla Nikon fino alla Nikon D3300.\nCaratteristiche.\nLa D40 rappresenta la naturale evoluzione della Nikon D50. \u00c8 la pi\u00f9 leggera tra le reflex digitali prodotte da Nikon assieme a D40x e D60.\n\u00c8 compatibile con gli obiettivi F-mount AI, AI-S e buona parte degli AF (coi primi due tipi non sono disponibili le funzionalit\u00e0 dell'esposimetro). La principale \"innovazione/pecca\" della D40 \u00e8 legata all'assenza del motore interno per azionare l'autofocus, pertanto \u00e8 necessario utilizzare i recenti obiettivi di tipo Nikkor AF-S, ovvero con motore interno all'obiettivo per la messa a fuoco. Per gli obiettivi MF, con i quali pertanto non si pu\u00f2 mettere a fuoco automaticamente, \u00e8 consigliabile affidarsi al sistema guidato di messa a fuoco: un cerchio verde si illumina in basso a sinistra nel mirino, quando la messa a fuoco manuale coincide con quella stimata dalla macchina.\nViene alimentata con batterie EN-EL9 ed utilizza memorie Secure Digital (anche in versione SDHC). Il fattore di crop \u00e8 1.5X, tipico del formato DX della Nikon.\nNikon D40x.\nIl 6 marzo 2007, Nikon ha introdotto la D40x, una fotocamera sorella per la D40. Mentre sono praticamente identiche nel design esterno, le differenze rispetto alla D40 sono: il sensore CCD \u00e8 da 10,2 megapixel, scatto continuo fino a 3 fotogrammi al secondo, e sensibilit\u00e0 che parte da ISO 100. Ha una velocit\u00e0 di sincronizzazione flash di 1/200 di secondo rispetto all'1/500 di secondo della D40. Per il resto sono gemelle.\nIl lancio \u00e8 stato accompagnato con l'introduzione di un nuovo teleobiettivo di livello consumer, l'AF-S DX VR Zoom-Nikkor 55-200mm f/4-5.6G IF-ED con sistema di riduzione delle vibrazioni.\nNikon ha cessato la produzione della D40x nel dicembre 2007, poco prima di introdurre l'evoluzione di questo modello, la Nikon D60."}
{"id": "1408534", "revid": "767487", "url": "https://it.wikipedia.org/wiki?curid=1408534", "title": "Accident Prone (Status Quo)", "text": "Accident Prone \u00e8 un singolo del gruppo musicale rock britannico Status Quo, pubblicato il 17 novembre 1978 come secondo estratto dal loro undicesimo album in studio \"If You Can't Stand the Heat\".\nLa canzone.\nEvidenti contaminazioni da disco music distinguono questo brano degli Status Quo, pubblicato come secondo singolo estratto dall'album \"If You Can't Stand the Heat\".\nEspressione di una particolare fase di ricerca e sperimentazione sonora, la traccia non ottiene il successo sperato e solo in alcuni paesi del Nord Europa riesce a salire nelle Top 20 (al n. 13 nei Paesi Bassi, n. 15 in Belgio e n. 19 in Germania).\nNel Regno Unito il pezzo si ferma al n. 36 delle classifiche.\nIl gruppo avr\u00e0 molta pi\u00f9 fortuna l'anno successivo, quando il brano \"Whatever You Want\" diverr\u00e0 uno degli inni rock da discoteca pi\u00f9 celebri e ballati di ogni tempo."}
{"id": "1408543", "revid": "110157", "url": "https://it.wikipedia.org/wiki?curid=1408543", "title": "Chiesa del Ges\u00f9 (Frascati)", "text": "La chiesa del Ges\u00f9 \u00e8 un luogo di culto cattolico situato nella cittadina di Frascati, in provincia di Roma, nella sede suburbicaria di Frascati.\nStoria.\nNel luogo dell'attuale chiesa, sorse nel 1520 una chiesina dedicata alla Beata Vergine Maria, eretta per volere della feudataria Lucrezia Della Rovere; poco dopo annessa alla chiesina monsignor Alessandro Rufini fece erigere una cappellina dedicata alla Maddalena. Le due chiese vengono affidate rispettivamente alla Congregazione della Beata Vergine Maria e al capitolo di chiesa di Santa Maria in Vivario.\nNel 1554 la Congregazione dei nobili cittadina inizia la costruzione nel sito della chiesa attuale, adiacente alle altre due chiese, di un oratorio dei Nobili, incompiuto per mancanza di fondi.\nIl 1\u00ba marzo 1560 i PP. gesuiti, nella persona di padre Organtino Gnero, prendono possesso della chiesa della Beata Vergine, della cappella della Maddalena e dei complessi adiacenti, iniziando la loro presenza in citt\u00e0. Nel 1595 i gesuiti e la Congregazione dei nobili decidono di ricostruire un'unica chiesa nel sito dell'attuale, e al 1597 viene completato l'edificio, intitolato alla beata Maria Annunziata. Le misure di questa chiesa sono nettamente inferiori a quelle dell'attuale: 17 metri di lunghezza e 9 di larghezza. Il progetto venne realizzato dall'architetto Padre Giovanni de Rosis.\nIl 30 novembre 1694 i gesuiti decidono di ampliare la chiesa, con gli ingenti fondi (8000 scudi) avuti in lascito dalla principessa di Rossano Olimpia Aldobrandini, a condizione che vi si costruisse una chiesa. Perci\u00f2 viene chiamato l'architetto Carlo Fontana, perch\u00e9 realizzi un progetto. Sennonch\u00e9, essendo troppo costoso il progetto di questi, la scelta cade sull'architetto padre Gregorio Castrichini, il cui progetto viene terminato entro il 1700. La consacrazione della chiesa avvenne il 14 febbraio 1773 dal cardinale vescovo Enrico Stuart duca di York.\nArchitettura.\nEsterno.\nLa facciata \u00e8 ispirata a quella della chiesa del Ges\u00f9 in Roma, e presenta due nicchie ai lati del portale con due sculture raffiguranti san Francesco Borgia e sant'Ignazio di Loyola.\nInterno.\nLa pianta della chiesa \u00e8 a croce latina, con quattro cappelle laterali, una dedicata alla Maddalena, un'altra a san Francesco Saverio e a san Vincenzo Pallotti, un'altra a san Sebastiano e sant'Agnese, e una quarta alla Madonna \"Refugium peccatorum\". Alcune misure: lunghezza totale 35,20 metri; larghezza massima esterna 18,15 metri; altezza al tetto 21,10 metri.\nNotevole \u00e8 la finta cupola dipinta al centro del transetto, probabilmente da Padre Andrea Pozzo, l'autore anche dell'altra cupola dipinta nella chiesa di Sant'Ignazio da Loyola a Roma. Anche altre opere presenti nella chiesa (\"Fuga in Egitto\", \"Ges\u00f9 tra i dottori\") sono di Andrea Pozzo."}
{"id": "1408555", "revid": "39224", "url": "https://it.wikipedia.org/wiki?curid=1408555", "title": "La Carriole du P\u00e8re Junier", "text": ""}
{"id": "1408556", "revid": "21880", "url": "https://it.wikipedia.org/wiki?curid=1408556", "title": "Orthilia", "text": ""}
{"id": "1408557", "revid": "466539", "url": "https://it.wikipedia.org/wiki?curid=1408557", "title": "Marie-Joseph Donatien de Vimeur de Rochambeau", "text": "Biografia.\nFiglio del generale Jean-Baptiste Donatien de Vimeur conte di Rochambeau, all'et\u00e0 di dodici anni fu nominato colonnello e segu\u00ec il padre in America per combattere insieme ai coloni americani la guerra di indipendenza. Dopo la fine della campagna fu decorato con l'Ordine di Cincinnato. Il 18 agosto 1783 ricevette il titolo di Cavaliere di San Luigi.\nNominato tenente generale nel 1792 e governatore delle Antille francesi, si sforz\u00f2 di diffondere anche nelle colonie lo spirito della rivoluzione ma il fatto di aver introdotto la ghigliottina e averla provata su alcuni uomini di colore non depose a suo favore. Come se non bastasse nel 1794 perse il possesso della Martinica a favore degli inglesi e nel 1796, allo scoppio della rivolta di Toussaint Louverture, fu destituito da governatore generale di Saint Domingue (poi Haiti) e costretto a fuggire in patria.\nRitornato in Francia accompagn\u00f2 Napoleone durante la campagna d'Italia e poi segu\u00ec il generale Victor Emanuel Leclerc nella spedizione di riconquista di Haiti del 1802. Sconfitti i ribelli e arrestato Toussaint Louverture, il generale Leclerc fu colpito dalla febbre gialla e mor\u00ec poco dopo lasciando Rochambeau come comandante in capo. Fu un disastro. L'isola si sollev\u00f2 di nuovo sotto Jean-Jacques Dessalines che nel 1804 sbaragli\u00f2 i francesi a Verti\u00e8res. Per salvarsi la pelle Rochambeau si consegn\u00f2 nelle mani di un commodoro inglese.\nNapoleone lo lasci\u00f2 prigioniero in Inghilterra fino al 1811, quando fu scambiato con altri ufficiali inglesi per un armistizio. Si ritir\u00f2 nel castello di famiglia fino al 1813, quando fu richiamato in servizio come comandante di divisione agli ordini del generale Lauriston.\nDeciso a riscattare il suo disastrato stato di servizio e la reputazione del padre, dette prova di valore durante la battaglia di Bautzen, che gli valse il titolo di Barone dell'Impero e poco dopo il titolo di Ufficiale della Legion d'Onore. Cadde a Lipsia combattendo coraggiosamente contro gli eserciti della sesta coalizione.\nIl suo nome \u00e8 inciso sull'Arco di Trionfo di Parigi alla sedicesima colonna del pilastro est."}
{"id": "1408558", "revid": "713168", "url": "https://it.wikipedia.org/wiki?curid=1408558", "title": "Chiesa della Santissima Trinit\u00e0 (Marino)", "text": "La chiesa parrocchiale della Santissima Trinit\u00e0 \u00e8 un luogo di culto cattolico situato nella cittadina di Marino, nell'area dei Castelli Romani, in citt\u00e0 metropolitana di Roma Capitale e sede suburbicaria di Albano.\nDal 1637 nella chiesa \u00e8 custodita l'immagine miracolosa del Santissimo Crocifisso di Marino. La parrocchia, nata negli anni cinquanta da uno smembramento della parrocchia della basilica collegiata di San Barnaba, contava nel 2006 circa fedeli.\nStoria.\nLa chiesa venne costruita tra il 1635 ed il 1636 dai chierici regolari minori, fuori dalle mura castellane lungo la via Maremmana Inferiore, principale arteria di collegamento con Frascati.\nDopo che nell'agosto 1636 i religiosi ottennero dal principe Filippo I Colonna la cura della cappella presso le cave di peperino che ospitava l'immagine miracolosa del Santissimo Crocifisso di Marino, il 14 giugno 1637 il Crocifisso venne solennemente trasportato all'interno della chiesa, e collocato in una cappella laterale.\nProbabilmente, il convento annesso alla chiesa venne chiuso in forza delle leggi eversive dei beni ecclesiastici emanate durante la Repubblica Romana (1798-1799) e la successiva occupazione napoleonica dello Stato della Chiesa (1807-1814).\nNel 1835, dopo l'elevazione di Marino a \"Citt\u00e0\" ottenuta con \"motu proprio\" del 3 luglio, papa Gregorio XVI ordin\u00f2 l'apertura di un convento di padri della Dottrina Cristiana con annesso collegio, nei locali abbandonati dai Chierici Regolari Minori attigui alla chiesa. Il primo rettore del collegio fu padre Raimondo Cesaretti.\nIl collegio dei padri Dottrinari, dove studi\u00f2 fra gli altri lo storico marinese Girolamo Torquati, venne chiuso per volere della maggioranza politica anti-clericale dopo il primo consiglio comunale dopo l'Unit\u00e0 d'Italia, nel dicembre 1870. Il palazzo dell'ex-collegio e la chiesa vennero cos\u00ec acquisiti dal Comune che li vendette al marchese Francesco Fumasoni Biondi: i marinesi chiamano ancora oggi quell'edificio \"Palazzo Fumasoni Biondi\" o \"Collegio Fumasoni Biondi\".\nTra il 1919 ed il 1921 il marchese Achille Fumasoni Biondi finanzi\u00f2 l'apertura nei locali attigui alla chiesa della Regia Scuola Professionale di Marino: la sede della scuola venne spostata in un'ala di Palazzo Colonna solo all'inizio dell'anno scolastico 1921/1922, quando la gestione pass\u00f2 al Comune.\nNel 1920 il marchese Achille Fumasoni Biondi fece restaurare la chiesa, e risistem\u00f2 la facciata con la vetrata centrale e la seguente iscrizione latina:\nNegli anni cinquanta la chiesa divenne sede di parrocchia, dopo alcuni restauri. Gli ultimi restauri alla facciata e all'interno risalgono agli anni ottanta, e sono stati compiuti con offerte dei parrocchiani.\nArchitettura.\nLa chiesa \u00e8 a navata unica con sei cappelle laterali -tre per lato- ed abside. Il soffitto \u00e8 voltabottato, e la luce entra attraverso sei finestre situate nella parte superiore delle pareti laterali.\nLa facciata in peperino intonacato, restaurata nel 1920, \u00e8 tripartita verticalmente da tre lesene: nella parte centrale, vi \u00e8 la porta d'ingresso unica e una finestra murata da porcellane dipinte di stile novecentesco. All'ingresso si accede tramite una scalinata in peperino aggettante su strada.\nNella seconda cappella a sinistra \u00e8 ospitato il Santissimo Crocifisso di Marino, venerata immagine sacra dipinta su peperino che lo storico marinese Girolamo Torquati dice alta 39 pollici, larga 32 pollici e mezzo e profonda 12 pollici.\nDietro l'altare maggiore c'\u00e8 una \"Trinit\u00e0\" di 2.41 x 1.50 metri attribuita da molti a Guido Reni (1575-1642): tuttavia gli ultimi studi propenderebbero per attribuirla al pittore Giovanni Francesco Gessi (1588-1645), contemporaneo del Reni.\nIl critico d'arte seicentesco Giovanni Pietro Bellori, prestando fede all'attribuzione del dipinto a Guido Reni, afferm\u00f2 che fosse la migliore opera di questo artista; lo scrittore ottocentesco Gaetano Moroni invece scrive questo in merito all'opera:"}
{"id": "1408559", "revid": "287204", "url": "https://it.wikipedia.org/wiki?curid=1408559", "title": "Trattato di alcacovas", "text": ""}
{"id": "1408561", "revid": "767487", "url": "https://it.wikipedia.org/wiki?curid=1408561", "title": "Again and Again (Status Quo)", "text": "Again and Again \u00e8 un singolo del gruppo rock Status Quo, pubblicato come singolo nell'agosto del 1978.\nLa canzone.\nRicerca e sperimentazione sonora distinguono questo pezzo degli Status Quo che, con la collaborazione del produttore statunitense Pip Williams, si propongono al pubblico con un nuovo sound capace di fondere le ruvide e potenti sonorit\u00e0 del classico stile hard con l'uso delle nuove tecnologie (specialmente sintetizzatori).\nIl testo del brano \u00e8 ispirato e dedicato al grande Elvis Presley, da sempre uno dei riferimenti musicali della band, deceduto prematuramente l'anno prima.\nIl singolo va al n. 13 e staziona 9 settimane nelle charts britanniche."}
{"id": "1408567", "revid": "1543377", "url": "https://it.wikipedia.org/wiki?curid=1408567", "title": "Tj\u00f6rnarp", "text": "Tj\u00f6rnarp \u00e8 un villaggio di 742 abitanti nel comune di H\u00f6\u00f6r, che si trova nella contea della Scania, nel sud della Svezia.\nDista 64 chilometri da Malm\u00f6, terza citt\u00e0 svedese per grandezza, e 110 chilometri dalla capitale danese Copenaghen. Svezia e Danimarca sono separate dallo stretto dell'\u00d8resund."}
{"id": "1408573", "revid": "3115", "url": "https://it.wikipedia.org/wiki?curid=1408573", "title": "Cattedrale di San Pancrazio", "text": "La cattedrale di San Pancrazio martire (anticamente \"di San Giovanni Battista\" o anche \"dei Santissimi Pancrazio e Bonaventura\") \u00e8 il principale luogo di culto cattolico della citt\u00e0 di Albano Laziale, in citt\u00e0 metropolitana di Roma, nell'area dei Castelli Romani, nonch\u00e9 chiesa madre della sede suburbicaria di Albano. Nel settembre del 1865 papa Pio IX la elev\u00f2 alla dignit\u00e0 di basilica minore.\nStoria.\nLa fondazione.\nIl cristianesimo fu probabilmente annunciato nel territorio albano e tuscolano addirittura da san Pietro e san Paolo di Tarso: ad ogni modo, le prime memorie cristiane nel territorio albano sono molto antiche, come le catacombe di San Senatore ad Albano Laziale, presso la chiesa di Santa Maria della Stella: databili al IV o al V secolo, furono mantenute in uso fino al IX secolo. Altre antiche testimonianze della presenza cristiana ad Albano sono un oratorio cristiano situato all'interno dei resti della villa repubblicana di villa Doria-Pamphilj ed un oratorio cristiano scoperto dentro i \"vomitoria\" dell'anfiteatro romano in via San Francesco d'Assisi.\nLa prima menzione di una cattedrale ad Albano compare nel \"Liber Pontificalis\", riferita al regno dell'imperatore Costantino I (306-337) ed al pontificato di papa Silvestro I (314-335):\nSegue un lungo elengo di terreni dell'Agro Romano e dei Colli Albani che sarebbero stati donati dall'imperatore alla cattedrale albanense, tra cui spiccano il Lago Albano e localit\u00e0 come Marino e Nemi, menzionate per la prima volta nella loro storia.\nAncora nel \"Liber Pontificalis\" ci si riferisce di una basilica costruita da papa Ormisda (514-523) ad Albano, \"in possessionem Mefontis\": convenzionalmente si riconosce in questa \"basilica\" non la cattedrale bens\u00ec la chiesa di San Pietro, l'architettura religiosa pi\u00f9 antica di Albano, ricavata in una parte delle terme di Caracalla.\nDal Medioevo al Cinquecento.\nLa cattedrale fu infine restaurata da papa Leone III (795-816) poich\u00e9 risulta cadente \"per la grande antichit\u00e0\" (\"\"quae prae nimia vetustate iam ruitura erat\"), come afferma l'anonimo Anastasio bibliotecario nella \"Vita Leonis III\"\", nonch\u00e9 distrutta da un incendio.\nLa tradizione vuole che gi\u00e0 al tempo di san Francesco d'Assisi venne fondata una \"guardian\u00eca\" francescana ad Albano, su un terreno concesso da papa Onorio III: i frati francescani avevano la cura della cattedrale albanense, altrimenti abbandonata. I frati minori conventuali ebbero la conferma della cura spirituale della cattedrale nel 1560 dal cardinale vescovo Giovanni Gerolamo Morone, che affid\u00f2 loro come sede la chiesa di Santa Maria delle Grazie.\nIl cardinale vescovo Michele Bonelli (1591-1598), fra i pochissimi cardinali vescovi ad occuparsi della loro diocesi titolare e della loro cattedrale, venendo in visita ad Albano not\u00f2 come la cattedrale era priva di clero, spoglia di rendite e di suppellettili, cadente nell'edificio: sicch\u00e9 destin\u00f2 donativi per restaurare la fabbrica e dotarla degli ornamenti sacri, si diede da fare per recuperare antichi privilegi perduti della Curia diocesana, ed unific\u00f2 alla cattedrale le parrocchie albanensi della summenzionata chiesa di San Pietro e della chiesa di Sant'Ambrogio, quest'ultima risalente al VII secolo e demolita prima che crollasse nel 1796, con le loro rendite e benefici. Il provvedimento fu ratificato da papa Clemente VIII con la bolla pontificia \"Sacri Apostolatus Ministerio\" del 6 ottobre 1593.\nSeicento e Settecento.\nNel 1687 il cardinale vescovo Flavio Chigi arricch\u00ec nuovamente la cattedrale di arredi e finanzi\u00f2 i lavori di costruzione della sagrestia. Contestualmente, il cardinale Chigi ordin\u00f2 anche l'abbandono dell'usanza di seppellire i morti sotto al pavimento della chiesa, e fece costruire un cimitero nel sito dell'attuale navata destra, con affaccio su piazza Pia: la situazione rimase tale fino al 1826, quando il cimitero venne spostato fuori dall'abitato presso la chiesa di Santa Maria della Stella e la navata venne riaperta al culto. Dopo il 1687 chi avesse voluto farsi seppellire in cattedrale doveva pagare 10 scudi pontifici alla Curia diocesana.\nL'aspetto attuale della facciata della cattedrale ed il rifacimento totale dell'interno sono dovuti al cardinale vescovo Ferdinando d'Adda, il quale all'inizio del Settecento incominci\u00f2 i lavori ma non riusc\u00ec a portarli a termine poich\u00e9 la morte lo colse il 27 gennaio 1719: pertanto per testamento vincol\u00f2 il suo successore a terminare i lavori. Gli successe Fabrizio Paolucci, che port\u00f2 a termine l'opera chiamando l'architetto Carlo Buratti. La chiesa venne riconsacrata dal cardinale Paolucci il 5 maggio 1720, ed il giorno della ricorrenza della dedicazione venne stabilito per il 30 agosto di ogni anno.\nL'interesse dei cardinali vescovi albanensi per la loro sede titolare aument\u00f2 dopo che il cardinale Nicol\u00f2 Maria Lercari don\u00f2 alla Curia diocesana il suo palazzo ad Albano, l'attuale palazzo Vescovile, donazione probabilmente avvenuta attorno al 1757 quando il cardinale mor\u00ec. Il cardinale vescovo Francesco Scipione Maria Borghese intraprese alcuni lavori di sistemazione, sicch\u00e9 i suoi successori poterono iniziare a risiedere ad Albano per sei mesi continui all'anno.\nPapa Benedetto XIV, in data ignota, concesse al capitolo dei canonici della cattedrale l'uso del rocchetto e della mozzetta paonazza (dunque identica a quella che indossano i vescovi).\nOttocento e Novecento.\nQuando a Roma si costitu\u00ec la Repubblica Romana (1798-1799) il 15 febbraio 1798, Albano Laziale si costitu\u00ec \"repubblica gemellata\" gi\u00e0 il 18 febbraio, seguita da Frascati, Velletri e, ai primi di marzo, Marino. Contrariamente alle aspettative, i repubblicani albanensi si dimostrarono attenti alle questioni religiose, tanto che il 26 marzo 1798 si occuparono dello stato della cattedrale, obbligando il capitolo dei canonici a sequestrare le rendite del cardinale vescovo Luigi Valenti Gonzaga (lontano da Roma, ufficialmente ammalato presso Parma) per intraprendere i necessari lavori di restauro della cattedrale.\nIl capitolo in effetti spese 72 scudi pontifici nei lavori, e present\u00f2 il conto al cardinale Valenti Gonzaga al ritorno di questi, nel 1802. Al rifiuto della Curia diocesana di accollarsi quelle spese, anche se necessarie, i canonici iniziarono una causa presso il vicario generale, che diede ragione al cardinale vescovo (come era prevedibile, essendo il vicario scelto dal vescovo): perci\u00f2 i canonici nel 1805 ricorsero al tribunale della Camera Apostolica, che gli diede fondamentalmente torto, asserendo che per le piccole riparazioni doveva pagare la Curia diocesana, ma per le grandi riparazioni le spese toccavano al capitolo ed ai parrocchiani. Inoltre, i canonici furono vincolati al silenzio (evidentemente si erano lasciati scappare critiche e pettegolezzi sul vescovo) ed al pagamento delle spese processuali. Non contento, il capitolo ricorse al massimo grado della giustizia ecclesiastica, il Supremo Tribunale della Segnatura Apostolica, nel 1806: ma in considerazione della gravissima situazione del campanile della chiesa, che minacciava il crollo, canonici e vescovo si misero d'accordo nel concorrere assieme alle spese puramente necessarie per i restauri.\nIn breve, nel 1808 la Comunit\u00e0 di Albano fu chiamata a contribuire con 100 scudi (ufficialmente passati come conguaglio dei sopravanzi comunitativi) ai restauri. Nuovi restauri furono intrapresi dalla Comunit\u00e0 dopo la parentesi dell'occupazione napoleonica (1807-1814), nel 1821, imponendo alla popolazione albanense una tassa sul macinato: al termine di questi lavori, venne riaperta al culto la navata destra ed il cimitero l\u00ec collocato fu spostato presso la chiesa di Santa Maria delle Stella, come gi\u00e0 precedentemente accennato. La conseguenza fu che ora capitolo e Curia diocesana unitamente ricorsero contro la Comunit\u00e0 albanense pretendendo che fosse lei ad accollarsi le spese dei restauri, in una serie di processi e ricorsi che iniziarono nel 1866.\nTra il 21 maggio ed il 5 dicembre 1829 ben 248 scosse di terremoto sconvolsero l'area dei Colli Albani: la popolazione di Albano, notando la scarsa entit\u00e0 dei danni alle persone ed agli edifici, pens\u00f2 di attribuire ci\u00f2 all'intercessione della Madonna della Rotonda, l'antica immagine mariana conservata nel santuario di Santa Maria della Rotonda, tanto che tra il 22 ed il 30 agosto di quell'anno si svolsero solenni celebrazioni per un'incoronazione solenne dell'immagine presso la cattedrale. L'immagine della Madonna della Rotonda venne solennemente incoronata in cattedrale per la terza volta nella sua storia il 14 maggio 1905, presente il cardinale vescovo Antonio Agliardi. La corona apposta sull'immagine nel 1829, assieme ad altri gioielli annessi e ad alcuni ex voto, erano stati infatti oggetto di un furto sacrilego nell'ottobre 1904.\nTra il 1854 ed il 1858 e nel 1912-1913 furono eseguiti nuovi restauri all'interno della chiesa, che le hanno dato l'aspetto attuale: furono tra l'altro riportati alla luce nelle navate laterali alcuni resti antichi, appartenenti pi\u00f9 probabilmente alla basilica costruita da papa Leone III nel IX secolo che non all'originale basilica costantiniana.\nL'aspetto attuale della chiesa dunque \u00e8 condizionato dagli interventi degli anni dieci del Novecento, in occasione del \"millenario\" della basilica (313-1913), festeggiato facendo forzatamente coincidere la fondazione della basilica costantiniana con la promulgazione dell'editto di Milano.\nDal 1921 vi \u00e8 attivo il volontariato vincenziano.\nIl 25 agosto 1963 papa Paolo VI venne in visita alla cattedrale ed alla diocesi di Albano, imitato il 19 settembre 1982 da papa Giovanni Paolo II.\nXXI secolo.\nNella mattinata di domenica 21 settembre 2008 papa Benedetto XVI si \u00e8 recato ad Albano in visita pastorale, partendo dalla Villa Pontificia di Castel Gandolfo, consacrando il nuovo altare maggiore, installato nell'ambito degli ultimi restauri del 2008. La visita del Papa ad Albano sar\u00e0 la sua ottava uscita pubblica in visita ad una diocesi dall'inizio del suo pontificato.\nIl 21 settembre 2019 Papa Francesco, recatosi in visita ad Albano, ha celebrato messa in Piazza Pia.\nDescrizione.\nEsterno.\nLa facciata \u00e8 stata realizzata nel 1722 su progetto dell'architetto Carlo Buratti, progettista tra l'altro degli acquedotti di Bracciano e Benevento, della cattedrale di San Paolo ad Aversa, e della chiesa di Santa Maria del Suffragio a L'Aquila, quest'ultima divenuta uno dei simboli della citt\u00e0 dopo il terremoto dell'Aquila del 2009.\nAd Albano il Buratti realizz\u00f2 una facciata continua in peperino tripartita da lesene di ordine architettonico gigante: sulla parte centrale colloc\u00f2 un timpano sormontato sulla sommitt\u00e0 da un'imponente croce. In mezzo al timpano c'\u00e8 lo stemma marmoreo del cardinale vescovo Fabrizio Paolucci. Alle estremit\u00e0 della facciata ci sono due fiaccole (che probabilmente simboleggiano la discesa dello Spirito Santo e sono un elemento ricorrente sulle facciate di molte chiese). Sotto, lungo l'architrave della trabeazione, \u00e8 collocata la seguente iscrizione latina:\nAl centro della facciata si apre una finestra cieca ad imitazione della \"loggia delle benedizioni\" presente nelle basiliche papali romane, sormontata da un fregio raffigurante la palma del martirio, in riferimento a san Pancrazio martire. Nella facciata si aprono tre porte, e sopra le due porte laterali si trovano due fregi rotondi raffiguranti le palme del martirio.\nInterno.\nL'interno della chiesa, originariamente tardo barocco ma fortemente influenzato dagli interventi neoclassicisti portati avanti dalla met\u00e0 dell'Ottocento fino agli anni dieci del Novecento. La cattedrale si presenta a pianta basilicale a tre navate coperte da volte a botte: ai lati, si aprono sei cappelle laterali arredate con dipinti del XVII e del XVIII secolo.\nLa controfacciata.\nLa controfacciata \u00e8 occupata da una grande cantor\u00eca che sorregge l'organo. Sopra di esso, si legge la lapide celebrativa del cardinale vescovo Ferdinando d'Adda apposta dal suo successore Fabrizio Paolucci:\nPresso il fonte battesimale, \u00e8 conservata una lapide in origine esposta sulla facciata: \u00e8 copia del chirografo con cui papa Pasquale II nel 1118 esprime la sua benemerenza agli albanensi esentandoli dal pagamento di alcune tasse.\nNella cripta sottostante il presbiterio sono conservati alcuni dei capitelli ionici dell'antica basilica paleocristiana che Papa Leone III (795-815) fece riedificare in seguito ad un furioso incendio. Dopo varie vicissitudini e modifiche come ad esempio la costruzione della sagrestia e di un piccolo cimitero limitrofo, nell'anno 1772 il Cardinale Fabrizio Paolucci fece costruire l'attuale facciata, su progetto dell'architetto Carlo Buratti, mentre l'odierno aspetto della basilica si ebbe soltanto nel 1913, a seguito di nuovi adeguamenti e restauri eseguiti per pi\u00f9 di mezzo secolo, mediante concorso finanziario del popolo di Albano.\nCon questi interventi, furono messe a vista una serie di colonne della cattedrale medievale di Leone III e la Chiesa fu dedicata, oltre che a San Giovanni Battista, anche a San Pancrazio, entrambi protettori della citt\u00e0.\nNella cattedrale \u00e8 conservato un pregevole sarcofago marmoreo paleocristiano, con figura di orante centrale."}
{"id": "1408574", "revid": "767487", "url": "https://it.wikipedia.org/wiki?curid=1408574", "title": "P\u0159eborov", "text": "P\u0159eborov \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1408578", "revid": "767487", "url": "https://it.wikipedia.org/wiki?curid=1408578", "title": "P\u0159edotice", "text": "P\u0159edotice \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1408587", "revid": "1993636", "url": "https://it.wikipedia.org/wiki?curid=1408587", "title": "Storia della Bulgaria indipendente", "text": "La storia della Bulgaria indipendente riguarda il periodo di tempo che va dal trattato di Santo Stefano del 3 marzo 1878, in cui venne creato uno Stato autonomo bulgaro, comprendente le regioni della Moesia, della Tracia e della Macedonia, allo scoppio delle guerre balcaniche.\nSulla base del suddetto trattato i bulgari festeggiano il giorno dell'indipendenza il 3 marzo ogni anno.\nTrattato di Santo Stefano e trattato di Berlino.\nIl trattato di Santo Stefano aveva creato uno Stato bulgaro di grandi dimensioni nella penisola balcanica e ci\u00f2 aveva messo in preoccupazione le grandi potenze europee, che temevano la nascita di questo grande Stato clientelare della Russia nei Balcani. Perci\u00f2 il 13 luglio dello stesso anno venne firmato il trattato di Berlino, sotto la supervisione del tedesco Otto von Bismarck e del britannico Benjamin Disraeli, che rivedeva il precedente trattato e ridimensionava notevolmente lo Stato bulgaro proposto. Venne creato un Principato di Bulgaria autonomo, tra il Danubio e la catena montuosa della Stara Planina, con sede nell'antica capitale bulgara di Veliko T\u0103rnovo e Sofia inclusa. Questo Stato doveva essere sotto la sovranit\u00e0 nominale ottomana, ma doveva anche essere governato da un principe eletto da un congresso di notabili bulgari e approvato dalle potenze europee. Queste insistettero che il principe non doveva essere russo, ma venne scelto come compromesso il principe Alessandro di Battenberg, un nipote dello zar Alessandro II. Venne creata inoltre una provincia autonoma ottomana sotto il nome di Rumelia orientale a sud dei monti Balcani, mentre la Macedonia torn\u00f2 sotto la completa sovranit\u00e0 del sultano ottomano.\nUnificazione con la Rumelia orientale e guerra contro la Serbia.\nI bulgari adottarono una costituzione democratica di livello avanzato e il potere pass\u00f2 in breve al partito liberale guidato da Stefan Stambolov. Il principe Alessandro I aveva tendenze conservative e sulle prime si oppose alla politica di Stambolov, ma nel 1885 si era legato sufficientemente al suo nuovo Paese da cambiare mentalit\u00e0 e a supportare i liberali. Diede inoltre il proprio supporto anche all'unificazione della Bulgaria con la Rumelia orientale, che avvenne dopo un colpo di Stato a Plovdiv nel settembre 1885. Le potenze europee non intervennero a causa delle tensioni tra di loro stesse. Poco dopo la Serbia dichiar\u00f2 guerra alla Bulgaria nella speranza di conquistare nuovi territori mentre i bulgari erano impegnati nel procedimento di unificazione. I bulgari sconfissero i serbi nella battaglia di Slivnica e respinsero l'esercito serbo. L'unificazione venne accettata dalle potenze europee nella forma dell'unione personale.\nFerdinando I.\nQuesti eventi resero Alessandro I molto popolare in Bulgaria, ma la Russia era sempre pi\u00f9 insoddisfatta delle sue tendenze liberali. Nell'agosto 1886 i russi fomentarono un colpo di Stato, nel quale Alessandro fu costretto ad abdicare e ad andare in esilio in Russia. Tuttavia Stambolov reag\u00ec velocemente e i partecipanti al colpo di Stato vennero costretti a fuggire dal Paese. Stambolov prov\u00f2 a riportare sul trono Alessandro, ma la forte opposizione russa costrinse il principe ad abdicare di nuovo. Nel luglio 1887 i bulgari elessero Ferdinando di Sassonia-Coburgo-Gotha come nuovo principe. Ferdinando era il \"candidato austriaco\" e i russi si rifiutarono di riconoscerlo. Ferdinando inizialmente lavor\u00f2 insieme a Stambolov, ma nel 1894 i loro rapporti di lavoro peggiorarono velocemente. Stambolov si dimise e venne assassinato nel luglio del 1895. Ferdinando quindi decise di restaurare le relazioni con la Russia, cosa che significava tornare a una politica conservativa.\nC'era ancora una sostanziale parte della popolazione bulgara che viveva ancora sotto il governo ottomano, particolarmente in Macedonia. A complicare la questione c'erano la Serbia e la Grecia che reclamavano per s\u00e9 parti della Macedonia, mentre i serbi, come nazione slava, consideravano gli slavi macedoni come facenti parte della nazione serba. Cos\u00ec inizio una contesa a cinque parti per il controllo di queste zone che dur\u00f2 fino alla prima guerra mondiale. Nel 1903 ci fu un'insurrezione bulgara nella Macedonia ottomana e la guerra sembr\u00f2 sempre pi\u00f9 vicina. Nel 1908 Ferdinando utilizz\u00f2 le tensioni fra le potenze europee per dichiarare la piena indipendenza della Bulgaria, nominandosi zar il 5 ottobre (anche se venne celebrato il 22 settembre, dato che la Bulgaria adott\u00f2 ufficialmente il calendario giuliano fino al 1916) nella chiesa dei Santi Quaranta Martiri a Veliko T\u0103rnovo: era nato il Regno di Bulgaria.\nRivolta di Ilinden-Preobra\u017eenie.\nIl principale problema di politica estera che la Bulgaria dovette affrontare nel periodo fino alla prima guerra mondiale era la sorte della Macedonia e della Tracia orientale. Alla fine del XIX secolo venne fondata l'Organizzazione Rivoluzionaria Interna Macedone e cominci\u00f2 la preparazione di una sollevazione armata nelle regioni ancora occupate dai turchi. Contando sul supporto di tutta la nazione bulgara e sul Principato di Bulgaria, il VMRO pass\u00f2 all'organizzazione di una rete di committenti in Macedonia e in Tracia. Nell'agosto del 1903 scoppi\u00f2 in Macedonia e in Tracia una rivolta armata di massa, conosciuta come rivolta di Ilinden Preobra\u017eenie. Lo scopo era di liberare queste regioni, o almeno di attirare l'attenzione delle grandi potenze e facendogli sostenere il miglioramento delle condizioni di vita della popolazione attraverso riforme legali ed economiche. Dopo tre mesi di rivolta l'esercito ottomano represse la rivolta in maniera violenta anche verso la popolazione civile."}
{"id": "1408590", "revid": "22475", "url": "https://it.wikipedia.org/wiki?curid=1408590", "title": "Budureasa", "text": "Budureasa \u00e8 un comune della Romania di 2.669 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: Burda, Budureasa, Saca, S\u0103li\u0219te de Beiu\u0219, Teleac."}
{"id": "1408594", "revid": "298229", "url": "https://it.wikipedia.org/wiki?curid=1408594", "title": "Pallavolo agli XI Giochi dei piccoli stati d'Europa", "text": ""}
{"id": "1408596", "revid": "1067855", "url": "https://it.wikipedia.org/wiki?curid=1408596", "title": "Campionato europeo maschile di pallacanestro 1957", "text": "Il 10\u00ba Campionato Europeo Maschile di Pallacanestro FIBA (noto anche come FIBA EuroBasket 1957) si \u00e8 tenuto dal 20 al 30 giugno 1957 a Sofia in Bulgaria.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano sedici nazionali divise in quattro gruppi composti da quattro squadre ciascuno.\nPrima fase.\nLa vincente di ogni gara si aggiudica due punti, la perdente uno. Le prime due di ogni gruppo accedono alla fase finale, le rimanenti giocheranno per le posizioni dalla nona alla sedicesima.\nFase finale.\nGirone di consolazione.\nLe terze e le quarte classificate nei gironi preliminari si incontrano in un girone unico con partite di sola andata. La vincente del girone si classifica al nono posto nella classifica finale, la seconda al decimo e poi a scendere fino al sedicesimo posto. La vittoria vale due punti, la sconfitta uno.\nTurno finale.\nPer designare la nazione campione le prime e le seconde classificate nei gironi preliminari si incontrano in un girone unico con partite di sola andata. La vittoria vale due punti, la sconfitta uno."}
{"id": "1408597", "revid": "110157", "url": "https://it.wikipedia.org/wiki?curid=1408597", "title": "Budusl\u0103u", "text": "Budusl\u0103u \u00e8 un comune della Romania di 1.937 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 2 villaggi: Albi\u0219 e Budusl\u0103u."}
{"id": "1408598", "revid": "287204", "url": "https://it.wikipedia.org/wiki?curid=1408598", "title": "Buduslau", "text": ""}
{"id": "1408599", "revid": "161374", "url": "https://it.wikipedia.org/wiki?curid=1408599", "title": "Victor Zinchuk", "text": ""}
{"id": "1408610", "revid": "767487", "url": "https://it.wikipedia.org/wiki?curid=1408610", "title": "Bulz", "text": "Bulz \u00e8 un comune della Romania di 2.175 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Bulz, Munteni, Reme\u021bi."}
{"id": "1408611", "revid": "4711", "url": "https://it.wikipedia.org/wiki?curid=1408611", "title": "Federazione calcistica israeliana", "text": ""}
{"id": "1408619", "revid": "1632387", "url": "https://it.wikipedia.org/wiki?curid=1408619", "title": "Animatronic (album)", "text": "Animatronic \u00e8 il terzo album dei The Kovenant (precedentemente Covenant), pubblicato il 19 ottobre 1999 dalla Nuclear Blast. Si tratta del primo lavoro della band orientato verso il genere industrial metal."}
{"id": "1408626", "revid": "108107", "url": "https://it.wikipedia.org/wiki?curid=1408626", "title": "Nazionale di calcio della Polinesia Francese", "text": ""}
{"id": "1408627", "revid": "767487", "url": "https://it.wikipedia.org/wiki?curid=1408627", "title": "Bunte\u0219ti", "text": "Bunte\u0219ti \u00e8 un comune della Romania di 4.253 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 9 villaggi: Br\u0103det, Bunte\u0219ti, Dumbr\u0103vani, Ferice, Lele\u0219ti, Poienii de Jos, Poienii de Sus, S\u0103ud, St\u00e2nce\u0219ti.\nDa segnalare la presenza nel comune di tre chiese costruite in legno: \"Sf. Ioan Teologul\" (San Giovanni Teologo), del 1733, nel villaggio di Br\u0103det, \"Schimbarea la fa\u0163\u0103\" (Trasfigurazione), del 1752, nel villaggio di Dumbr\u0103veni, e \"Sf. Ioan Gur\u0103 de Aur\" (San Giovanni Bocca d'Oro), del 1724, nel villaggio di St\u00e2nce\u0219ti."}
{"id": "1408628", "revid": "287204", "url": "https://it.wikipedia.org/wiki?curid=1408628", "title": "Buntesti", "text": ""}
{"id": "1408634", "revid": "83531", "url": "https://it.wikipedia.org/wiki?curid=1408634", "title": "0921", "text": "0921 \u00e8 il prefisso telefonico del distretto di Cefal\u00f9, appartenente al compartimento di Palermo.\nIl distretto comprende la parte orientale della citt\u00e0 metropolitana di Palermo e la parte occidentale della citt\u00e0 metropolitana di Messina. Confina con i distretti di Patti (0941), di Catania (095) e di Enna (0935) a est, di Caltanissetta (0934) a sud e di Palermo (091) a ovest. \nAree locali e comuni.\nIl distretto di Cefal\u00f9 comprende 30 comuni inclusi nelle 3 aree locali di Cefal\u00f9 (ex settori di Castelbuono, Cefal\u00f9 e Collesano), Petralia Sottana (ex settori di Caltavuturo e Petralia Sottana) e Santo Stefano di Camastra (ex settori di Mistretta e Santo Stefano di Camastra). I comuni compresi nel distretto sono: Alimena, Blufi, Bompietro, Caltavuturo, Campofelice di Roccella, Caronia (ME), Castel di Lucio (ME), Castelbuono, Castellana Sicula, Cefal\u00f9, Collesano, Gangi, Geraci Siculo, Gratteri, Isnello, Lascari, Mistretta (ME), Motta d'Affermo (ME), Petralia Soprana, Petralia Sottana, Pettineo (ME), Polizzi Generosa, Pollina, Reitano (ME), San Mauro Castelverde, Santo Stefano di Camastra (ME), Scillato, Sclafani Bagni, Tusa (ME) e Valledolmo ."}
{"id": "1408639", "revid": "767487", "url": "https://it.wikipedia.org/wiki?curid=1408639", "title": "C\u0103be\u0219ti", "text": "C\u0103be\u0219ti \u00e8 un comune della Romania di 1.989 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: C\u0103be\u0219ti, Goila, Gurbe\u0219ti, Josani, Sohodol.\nDa segnalare la presenza nel comune di due chiese costruite in legno: \"Adormirea Maicii Domnului\" (Assunzione di Maria), del 1750 circa, nel villaggio di Goila e \"Sf. Nicolae\" (San Nicola), del 1799, nel villaggio di Gurbe\u0219ti."}
{"id": "1408640", "revid": "212264", "url": "https://it.wikipedia.org/wiki?curid=1408640", "title": "Philips Videopac G7000", "text": ""}
{"id": "1408641", "revid": "116944", "url": "https://it.wikipedia.org/wiki?curid=1408641", "title": "Caprafico (provincia di Chieti)", "text": "Caprafico (\"Crapafic\" in abruzzese) \u00e8 una delle poche frazioni in Italia il cui territorio appartiene a quattro comuni diversi: per la maggior parte a Guardiagrele, poco meno della met\u00e0 a Casoli e in minima parte anche a Palombaro e Pennapiedimonte. La contrada sorge in una zona collinare e conta circa 220 abitanti. L'abitato si divide nelle sottocontrade di Caprafico Piane, Pannelli, Caprafico Laio e Capuani.\nStoria.\nLe origini non sono del tutto chiare, ma probabilmente nell'attuale contrada erano presenti ville appartenenti al vicino insediamento romano di Cluviae (situato a Laroma di Casoli).\nNel Catalogus Baronum (documento redatto dai normanni nel 1152) Caprafico \u00e8 un unico feudo insieme a Gissitulo (attuale Gessarola, localit\u00e0 ora disabitata fra Caprafico e Piana San Bartolomeo).\nDopo la dominazione normanna appartenne fino al 1231 al Giustizierato di Manoppello, poi al Giustizierato d'Abruzzo (1231-1272). Dal 1272 al 1806 Caprafico risulta appartenente all'Abruzzo Citra, unit\u00e0 amministrativa prima del Regno di Napoli e poi del Regno delle Due Sicilie.\nOggi la frazione \u00e8 divisa approssimativamente tra Guardiagrele (Caprafico Piane, Pannelli, Capuani e parte di Caprafico Laio) e Casoli (Caprafico Laio), ma la spartizione deve essere stata molto antica perch\u00e9 gi\u00e0 dal XIV secolo durante la dominazione borbonica Caprafico \u00e8 stata associata per met\u00e0 al feudo dei Carrara di Guardiagrele (1572-1807) e per met\u00e0 al feudo dei D'Aquino di Casoli (1645-1807).\nDal 1807 diventa ufficialmente una contrada di Guardiagrele e Casoli.\nNell'aprile del 2011 nasce la prima pro loco di Caprafico chiamata \"Associazione culturale Insieme per Caprafico\" che ha come obiettivo, oltre a quello di promuovere il territorio, anche quello di costruire una nuova chiesa per la contrada.\nGeografia fisica.\nTerritorio.\nLa maggior parte del territorio della contrada \u00e8 adibito a colture o \u00e8 ricoperto da boschi, mentre solo una piccola parte \u00e8 occupata dalle abitazioni, che non sono riunite in un centro abitato, ma sono sparse nel vasto territorio. Caprafico si trova in una zona collinare ai piedi della Maiella ed \u00e8 formata da una collina che termina in alto con una piana (dove si trova appunto Caprafico Piane). Scendendo dalla collina, dopo aver passato un grande bosco si arriva in localit\u00e0 Pannelli, per poi scendere fino alla valle del Laio (da cui prende il nome Caprafico Laio).\nIl Laio \u00e8 un fiume di carattere torrentizio che ha le sue sorgenti nella zona di Bocca di Valle, ed \u00e8 alimentata da vari affluenti, tra cui spicca L'Acquarossa. Agli inizi degli anni '90, a seguito di abbondanti piogge, una grande quantit\u00e0 di rifiuti (che si trovavano in una discarica abusiva vicino alla sorgente nella localit\u00e0 di Bocca di Valle) \u00e8 finita nel Laio provocando un danno ambientale enorme, sia alla flora che alla fauna che vivevano intorno al fiume. \nSociet\u00e0.\nEvoluzione demografica.\nIl numero di abitanti della contrada \u00e8 in costante diminuzione dagli anni sessanta, quando si potevano contare approssimativamente 450-500 persone divise in circa 90 famiglie. Ci\u00f2 \u00e8 dovuto all'emigrazione degli abitanti pi\u00f9 giovani nei vicini paesi (soprattutto Guardiagrele, Casoli, Chieti e Lanciano) o nelle grandi citt\u00e0 italiane ed estere in cerca di un lavoro migliore, vista l'impossibilit\u00e0 di poter vivere di agricoltura e allevamento come era stato possibile fare fino agli anni '60 - '70. Questa \u00e8 tuttora la causa principale della diminuzione di famiglie presenti nella frazione. Nel 2010 infatti la popolazione residente era scesa gi\u00e0 a 243 unit\u00e0, mentre nel 2013 ha avuto un ulteriore crollo giungendo a quota 214. Il dato allarmante \u00e8 che, calcolando le nascite, i morti, e i cambi di residenza, gli abitanti della contrada diminuiscono in media di circa 50 unit\u00e0 ogni 7-8 anni.\nTradizioni e folclore.\nLa \"festa patronale\" c'\u00e8 il primo venerd\u00ec e il primo sabato di settembre, e a volte anche la prima domenica, in cui si festeggiano l'Immacolata Concezione e San Rocco. In quei giorni si organizza anche la \"conocchia\", un carro che passa per tutte le case della contrada a raccogliere cibi e bevande che verranno poi rivenduti alla festa. Questa festa \u00e8 famosa anche per le braciole di cavallo e il coniglio ripieno (specialit\u00e0 di Caprafico). Dal 2012 la festa patronale non si \u00e8 pi\u00f9 tenuta per gravi problemi logistici della chiesa, e nonostante questa sia tornata agibile al termine del 2013 la festa patronale non \u00e8 stata pi\u00f9 organizzata per problemi organizzativi del comitato feste.\nAltre manifestazioni: l'8 dicembre c'\u00e8 una messa solenne e un \"focaraccio\" in onore dell'Immacolata Concezione; la settimana di Pasqua si svolge ogni anno una Via Crucis per le vie della contrada.\nEconomia.\nGran parte del territorio di Caprafico \u00e8 adibito a colture di cereali (come farro, orzo, grano...), ortaggi, alberi da frutta, uliveti e vigneti. Nella frazione sono presenti anche un frantoio, un'azienda agricola, un agriturismo e varie altre attivit\u00e0, che per\u00f2 non la rendono autosufficiente. Molto sviluppato \u00e8 anche l'allevamento, soprattutto di ovini e caprini.\nChiesa.\nLa chiesa fino al 1985 si trovava in localit\u00e0 Pannelli, al centro della contrada, ma dopo l'inagibilit\u00e0 di questo edificio a causa di una frana un'ex-scuola elementare della contrada, in localit\u00e0 Caprafico Laio, \u00e8 stata adibita a chiesa ed \u00e8 li che ogni anno si svolgono tutte le feste. Questo edificio \u00e8 stato agibile fino agli ultimi mesi del 2011, quando sono cominciati i lavori di ristrutturazione del tetto e del piano superiore. Lavori che sono terminati a fine 2013, quando l'ex scuola elementare \u00e8 stata nuovamente riallestita a chiesa, anche se la contrada \u00e8 ancora in attesa di un nuovo edificio che dovrebbe sorgere a Caprafico Piane.\nBench\u00e9 esista un progetto di costruzione, con intitolazione della parrocchia a Santa Maria Assunta, i caprafichesi seguono le funzioni religiose nella chiesa di Sant'Antonio in contrada LaRoma di Casoli.\nLe frane.\nIl territorio caprafichense per la sua conformazione \u00e8 da sempre stato soggetto a numerose frane durante i periodi di pioggia pi\u00f9 intensi.\nL'ultima grande frana c'\u00e8 stata sabato 7 marzo 2009 alle ore 14.00, quando dopo 2 giorni di pioggia ininterrotta una campagna della zona di Caprafico Laio (nel comune di Casoli) \u00e8 franata. Un grande pezzo di terra \u00e8 letteralmente \"scivolato\" sullo strato di argilla che si trovava sotto, bloccando la strada comunale per alcune settimane, senza per\u00f2 danneggiare la statale."}
{"id": "1408642", "revid": "287204", "url": "https://it.wikipedia.org/wiki?curid=1408642", "title": "Cabesti", "text": ""}
{"id": "1408654", "revid": "767487", "url": "https://it.wikipedia.org/wiki?curid=1408654", "title": "C\u00e2mpani", "text": "C\u00e2mpani \u00e8 un comune della Romania di 2.573 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: C\u00e2mpani, F\u00e2na\u021be, H\u00e2rse\u0219ti, Sighi\u0219tel e Valea de Sus."}
{"id": "1408658", "revid": "1632387", "url": "https://it.wikipedia.org/wiki?curid=1408658", "title": "S.E.T.I. (album)", "text": "S.E.T.I. \u00e8 il quarto album dei The Kovenant (precedentemente Covenant), pubblicato l'8 maggio 2003 dalla Nuclear Blast. Qui il sound del gruppo risulta ancora pi\u00f9 marcato verso il genere industrial metal. Tant'\u00e8 che, per le tematiche affrontate, sfocia nel cosiddetto Cyber metal."}
{"id": "1408667", "revid": "2118580", "url": "https://it.wikipedia.org/wiki?curid=1408667", "title": "J.League Division 1 2005", "text": "La stagione 2005 \u00e8 stata la tredicesima edizione della J.League Division 1, massimo livello del campionato giapponese di calcio.\nAvvenimenti.\nAntefatti.\nIl precampionato vide un'importante riforma delle modalit\u00e0 di svolgimento della competizione: il lotto delle squadre, ora portato da 16 a 18, si affronta in un'unica fase con formula da disputarsi in un girone all'italiana andata e ritorno. Per quanto riguarda le retrocessioni, la terz'ultima classificata dovr\u00e0 affrontare la terza classificata della seconda divisione in un play-off con gara di andata e ritorno, mentre le ultime due retrocedono automaticamente.\nPer quanto riguarda i trasferimenti dei giocatori, il JEF United invest\u00ec delle considerevoli somme per l'acquisto di Ilian Stojanov e Mario Haas, che andarono ad integrare una rosa mantenuta sostanzialmente invariata. Il Sanfrecce Hiroshima punt\u00f2 sul giovane Hisato Sat\u014d, proveniente dal Vegalta Sendai, mentre Gamba Osaka e Tokyo Verdy potenziarono il proprio reparto avanzato puntando, rispettivamente, su Ara\u00fajo (acquistato dallo Shimizu S-Pulse, che ripieg\u00f2 su Marquinhos lasciato libero dal JEF United) e Washington (proveniente dall'Atl\u00e9tico Paranaense). Le due contendenti al titolo della stagione precedente, ovvero gli Yokohama F\u00b7Marinos e gli Urawa Red Diamonds, subirono invece delle modifiche marginali alle proprie rose, anche a causa dell'attesa della scadenza dei contratti di alcuni giocatori gi\u00e0 acquistati (fra cui Tomislav Mari\u0107 e Robson Ponte, acquistati dai Red Diamonds ma divenuti disponibili solo dopo l'inizio del girone di andata).\nIl campionato.\nLa prima squadra a prendere il comando della classifica fu il Kashima Antlers che, al quinto turno, sconfisse l'Omiya Ardija distanziando l'FC Tokyo. Nelle successive giornate la capolista aumenter\u00e0 gradualmente il proprio vantaggio sino ad arrivare, alla tredicesima giornata, a +10 dal Gamba Osaka che nel frattempo si era proposto come principale rivale della lotta al titolo vincendo la concorrenza di Nagoya Grampus Eight e Sanfrecce Hiroshima. Le ultime battute del girone di andata vedranno il Kashima Antlers perdere progressivamente terreno con il Gamba Osaka che, dopo essere giunto al girone di boa con quattro punti di svantaggio sulla capolista, completer\u00e0 la propria rimonta alla quinta di ritorno sconfiggendo quel Tokyo Verdy che, una settimana prima, aveva sconfitto il Kashima Antlers permettendo al Gamba Osaka di recuperare ulteriori punti. Da quel momento il Gamba Osaka, seppur con qualche battuta d'arresto, rimarr\u00e0 saldamente in vetta al campionato: dopo aver pareggiato lo scontro diretto col Kashima Antlers del 24 settembre, la squadra gestir\u00e0 il proprio vantaggio arrivando, a quattro giornate dalla conclusione, a +3 dal Kashima Antlers secondo e a +4 dal Cerezo Osaka che, grazie ad una lunga serie di risultati utili consecutivi, era giunto ad accreditarsi fra le candidate alla vittoria del titolo. In quel frangente il Gamba Osaka rimedi\u00f2 tuttavia tre sconfitte consecutive che, alla penultima giornata, permisero ai rivali cittadini del Cerezo di portarsi in vetta e a diverse squadre di inserirsi nel lotto delle pretendenti al titolo. L'ultima giornata risult\u00f2 quindi determinante ai fini del verdetto finale, che fu favorevole al Gamba Osaka, riportatosi in vetta a causa di un pari del Cerezo contro un FC Tokyo ormai privo di obiettivi da raggiungere.\nSul fondo della classifica, prosegu\u00ec la crisi decennale dei detentori della Coppa dell'Imperatore del Tokyo Verdy che, dopo aver incassato delle ampie sconfitte nell'arco del campionato scesero, con due turni di anticipo e per la prima volta nella sua storia, nella categoria cadetta. Segu\u00ec il Kashiwa Reysol che, dopo aver ottenuto con una giornata di anticipo la qualificazione ai playoff interdivisionale, perse il doppio confronto con il Ventforet Kofu ottenendo la prima retrocessione dopo l'ottenimento dello status di squadra professionistica. Chiuse la classifica il Vissel Kobe, in evidente ritardo sulle altre concorrenti alla salvezza gi\u00e0 al termine del girone di andata.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Giappone e ammessa alla AFC Champions League 2006\n\u00a0\u00a0\u00a0\u00a0\u00a0 Retrocessa in J.League Division 2 2006\nNote:"}
{"id": "1408668", "revid": "123574214", "url": "https://it.wikipedia.org/wiki?curid=1408668", "title": "Unione Italiana", "text": "L'Unione Italiana (in croato: \"Talijanska Unija\", in sloveno: \"Italijanska Unija\") \u00e8 la principale organizzazione degli italiani di Slovenia e di Croazia, attiva (come \"UIIF \u2013 Unione degli Italiani dell'Istria e di Fiume\") gi\u00e0 dal 1944 durante la seconda guerra mondiale e poi in Iugoslavia, nonch\u00e9 \u2013 dal 1991 \u2013 nelle repubbliche indipendenti di Slovenia e Croazia, con sede principale in Croazia a Fiume e secondaria in Slovenia a Capodistria.\nEssa rappresenta la minoranza di lingua italiana in detti due Paesi (spesso chiamata anche \"Comunit\u00e0 Nazionale Italiana\" \u2013 \"CNI\").\nIn Montenegro la \"Comunit\u00e0 Nazionale Italiana del Montenegro\" \u00e8 in attesa di adesione all'Unione Italiana. Questa comunit\u00e0 conta circa 600 persone, delle quali circa 420 italofone.\nStoria.\nLa nascita e la lotta di liberazione.\nTradizionalmente l'atto di nascita dell'Unione degli Italiani (col nome di \"Unione degli Italiani dell'Istria e di Fiume\" - UIIF) viene fatto risalire ad una data e a un luogo ben precisi: 10-11 luglio 1944 a Paradiso (\"\u010camparovica\"), nei pressi di Albona. Gi\u00e0 dai tempi della Jugoslavia tradizionalmente ogni anno si commemora la fondazione del sodalizio in questo stesso luogo, usanza che si \u00e8 mantenuta fino ai nostri giorni.\nLe prime notizie di questa fondazione si ebbero per\u00f2 solo qualche tempo dopo: da un volantino diffuso in tutto il territorio istriano ad agosto del 1944 si apprese che: \"In seguito alle sollecitazioni di molti italiani, un gruppo di italiani dell'Istria e di Fiume, riunitosi il 10 e l'11 luglio in territorio istriano per esaminare la situazione ha constatato (...)\". Ma dalle testimonianze degli anni successivi si ricava che in quei giorni si riunirono in tutto sei persone, di cui solo tre gli italiani: Aldo Rismondo - segretario del Comitato distrettuale del Partito Comunista Croato (PCC) di Rovigno e membro del Comitato Popolare di Liberazione (CPL) dell'Istria - Domenico Segalla - presidente del Fronte popolare di liberazione rovignese - e Leopoldo Boscarol dell'organizzazione del partito di Fiume.\nAldo Rismondo e Domenico Segalla in seguito disconobbero il contenuto del documento di Paradiso, prodotto dalla stamperia clandestina del PCC: in particolare lamentarono il fatto che gran parte di tale documento non facesse minimamente cenno agli italiani dell'Istria e di Fiume - come loro avevano richiesto - ma alle rivendicazioni nazionali dei partigiani croati che reclamavano di riunirsi alla \"madrepatria\".\nTutto ci\u00f2 fa concludere che la riunione di Paradiso fu in realt\u00e0 un abbozzo di tentativo di coinvolgimento delle popolazioni italiane dell'Istria e di Fiume, organizzato in modo affrettato probabilmente a causa delle insistenti voci di un imminente sbarco alleato in Istria, al principale scopo di rivendicazione territoriale delle terre allora facenti parte del Regno d'Italia. Le conseguenze della riunione di Paradiso furono drammatiche: da quel momento in poi gli \"antifascisti italiani \"onesti\"\" (come allora si diceva) furono solo quelli consenzienti alla linea annessionistica sloveno-croata. Su questa direttrice di marcia per\u00f2 non c'era alcun consenso preventivo: lo comprovano le aspre polemiche e le contestazioni dei massimi esponenti locali del Partito Comunista Italiano (PCI) verso i rappresentanti del Movimento Popolare di Liberazione (MPL), dominato da esponenti croati e sloveni.\nLa pi\u00f9 significativa presa di posizione fu senz'altro quella dello stesso Aldo Rismondo, che per protesta diede le dimissioni da tutte le funzioni. Allo stesso tempo, vennero cooptati fra i capi dell'UIIF delle persone assolutamente in accordo con le direttive del PCC - Andrea Casassa, Eros Sequi e Giorgio Sestan - che s'impegnarono attivamente per reprimere ancor pi\u00f9 qualsiasi dissidenza interna alla componente italiana.\nL'allineamento completo dell'UIIF avvenne il 6 marzo 1945 a Zalesina (vicino a Delnice nell'attuale Regione litoraneo-montana), con la formale riunione del Comitato provvisorio e l'emanazione di un nuovo \"Proclama agli Italiani dell'Istria e di Fiume\", che parafrasava il proclama annessionistico precedente, ampliandolo. Ai vertici del Comitato esecutivo e del Consiglio furono posti Dino Faragona (presidente) ed Eros Sequi (segretario).\nL'allineamento del dopoguerra.\nLa prima assise dell'UIIF si tenne a Pola il 3 giugno 1945 e conferm\u00f2 completamente la linea politica e la dirigenza nominata a Zalesina. Alle principali cariche dell'UIIF furono eletti, tra gli altri, Dino Faragona, Domenico Segalli ed Eros Sequi. Dalle relazioni dei dirigenti emergeva chiaramente che l'UIIF era sorta quale strumento atto a garantire al nuovo regime un controllo politico totale sulla popolazione italiana. L'UIIF venne quindi mobilitata contro quelle forze antifasciste che stavano lottando per la difesa dell'italianit\u00e0 e contro gli obiettivi jugoslavi di annessione territoriale. L'azione non si limit\u00f2 solo alla sfera del confronto e della propaganda politici, ma in molti casi si tradusse in una preordinata e sistematica liquidazione fisica degli avversari.\nIn questo quadro drammatico nel 1945 venne creata a Trieste l\"'Unione Antifascista Italo-Slava\" (UAIS), che mitig\u00f2 parzialmente l'azione dell'UIIF in campo politico e diede maggior peso alla organizzazione degli aspetti culturali della Comunit\u00e0 Nazionale Italiana.\nSede dell'UIIF fu subito Fiume, che non ancora svuotata dagli italiani vide la nascita di alcune componenti fondamentali nella storia dell'UIIF: il Dramma Italiano, La Voce del Popolo, Radio Fiume e l'editoria in genere, sia pure strettamente controllate nella loro ortodossia dal Partito Comunista Jugoslavo (PCJ). Dal 1946 venne poi concesso all'UIIF l'affitto di Palazzo Modello, come sede del CIC di Fiume \"Fratelli Duiz\". Primo Circolo Italiano di Cultura a essere fondato, fin dall'inizio assunse di fatto anche un ruolo pilota nell'estensione della rete dei circoli al resto della Jugoslavia.\nIl 2 febbraio 1947 si tenne a Parenzo la Seconda Conferenza Elettorale dell'UIIF, all'interno della quale si deliber\u00f2 l'istituzione in ogni localit\u00e0 in cui fosse presente una componente italiana dei \"Circoli Italiani di Cultura\" (CIC) e delle sale di lettura, come componenti organizzative fondamentali per i connazionali (da questi Circoli nacquero 4 decenni dopo le \"Comunit\u00e0 degli Italiani\"). Come nuovo segretario venne nominato Giusto Massarotto - gi\u00e0 comandante partigiano, ritenuto uno dei responsabili delle violenze del 1943-1945 in Istria - mentre Eros Sequi divenne vicepresidente.\nLa prima assemblea dopo l'annessione dell'Istria alla Jugoslavia (\"Terza Conferenza Plenaria\") si tenne a Pola il 30 maggio 1948. S'iniziarono a sentire gli effetti dell'esodo: anche alcuni dei massimi dirigenti decisero di partire e Giusto Massarotto sostitu\u00ec il primo presidente Dino Faragona. La linea non cambi\u00f2 minimamente, allineandosi ai fasti della nuova Jugoslavia socialista.\nGli effetti della risoluzione del Cominform e i terribili anni '50.\nIn seguito alla rottura con l'Unione Sovietica e alla risoluzione del Cominform che condannava Tito, l'UIIF conobbe una profonda crisi: la maggior parte dei suoi dirigenti proveniva dalle file del PCI che si era dichiarato a favore di Stalin, di conseguenza l'Unione e i Circoli Italiani di Cultura furono nel ciclone: fra il 1948 e il 1949 l'Unione perse sette componenti del primo comitato provvisorio e altri 26 membri dell'Esecutivo e del Consiglio eletti a Pola sparirono: una parte venne arrestata, altri fuggirono in Italia.\nNel novembre del 1949 a Fiume si tiene la Quarta Assemblea: un'assise straordinaria alla presenza di 400 delegati, caratterizzata da una pesantissima aria di sospetto e di entusiastico appoggio a Tito. Dalla tribuna si scatenarono i delegati contro la vecchia dirigenza dell'UIIF, accusata di aver favorito l'esodo degli italiani. Centinaia di italiani furono arrestati, e una parte di essi venne spedita a Goli Otok.\nAnche la Quinta Assemblea di Pola del 1950 si svolse in un clima pesante, pur se s'iniziarono a intravedere alcuni flebili segni di democratizzazione dell'associazione, con un inizio di decentramento e un allargamento della rappresentanza dei vari circoli. Questo indirizzo venne confermato all'Assemblea Straordinaria di Parenzo (16 settembre 1951), guidata dai rieletti Eros Sequi ed Erio Franchi. Un mese pi\u00f9 tardi, una radicale svolta pilotata dai comunisti jugoslavi: grazie allo zelante aiuto di una frangia di italiani, i massimi dirigenti dell'UIIF - nonostante la ferrea accondiscendenza ai desiderata del partito - vennero radiati da tutte le cariche ed espulsi dal partito: fu una delle tante manovre jugoslave tese a eliminare qualsiasi parvenza di dirigenza \"forte\" della Comunit\u00e0 Nazionale Italiana.\nAll'inizio degli anni cinquanta, la situazione della minoranza italiana in Jugoslavia si fece molto pesante: vennero eliminate anche le manifestazioni di tipo culturale, sostituite da formali manifestazioni politiche denominate \"Raduni degli Italiani\", ferreamente controllati dai comunisti sloveni e croati. L'UIIF diviene una cassa di risonanza delle rivendicazioni jugoslave su Trieste: i documenti dell'epoca riportano gran quantit\u00e0 di proteste contro il risorgente irredentismo italiano e di annunci di purghe interne alla minoranza stessa, in un profluvio di proclami a favore del'\"elevamento ideologico\" e del \"patriottismo socialista\". Nulla si dice sulla gravissima situazione interna della minoranza o sui famigerati \"decreti Peru\u0161ko\", che pretendendo di appioppare la nazionalit\u00e0 slovena o croata agli scolari sulla base del proprio \"cognome originario\" e vietando l'iscrizione di studenti sloveni o croati nelle scuole italiane, determinarono la chiusura di decine di istituti e il trasferimento forzato di centinaia di studenti di madrelingua italiana nelle scuole di lingua slava. In questi anni sparirono molti Centri Italiani di Cultura (alcuni di essi timidamente riapparvero solo alla caduta del regime comunista e alla frantumazione della Jugoslavia), mentre vari furono gli appelli dell'UIIF per \"i diritti mancanti degli Sloveni a Trieste\" e per i \"Croati snazionalizzati in Istria\".\nIl risveglio degli anni '60.\nIl disgelo nei rapporti fra Italia e Jugoslavia successivamente al Memorandum di Londra che risolse l'annosa questione del Territorio Libero di Trieste si ripercosse immediatamente sulla Comunit\u00e0 Nazionale Italiana: nell'Assemblea di Isola del 1958 per la prima volta si parl\u00f2 del ruolo dell'UIIF come \"ponte nel rapporto fra i due Paesi\", favorendo una serie di scambi culturali e politici.\nPer la prima volta nella sua storia, il candidato alla presidenza proposto dalla direzione del partito a Fiume venne bocciato: al suo posto venne eletto il capodistriano Nerino Gobbo - gi\u00e0 comandante partigiano col nome di battaglia di \"Gino\", condannato in Italia per gli infoibamenti nell'abisso Plutone nei pressi di Trieste - mentre come segretario venne eletto il fiumano Ferruccio Glavina, che contribu\u00ec grandemente alla successiva svolta. Si distinsero in quegli anni la commissione scolastica e quella artistico-culturale, guidate dal professor Antonio Borme e dallo stesso Glavina, che daranno l'avvio a una serie di iniziative che sfoceranno nel 1960 nella ripresa di molte iniziative locali e nel raduno-rassegna degli Italiani svoltosi a Pola nel mese di giugno.\nFra il 1961 e il 1963 la nuova linea pi\u00f9 democratica - per quanto sempre controllata dal PCJ - si svilupp\u00f2 ulteriormente, fino a sfociare nell'undicesima Assemblea dell'Unione (Rovigno, 30 giugno 1963), che approv\u00f2 un nuovo statuto e un nuovo regolamento. Per la prima volta si parl\u00f2 del bilinguismo, che all'inizio degli anni cinquanta era stato praticamente abolito: a Fiume in una notte sola nel periodo pi\u00f9 turbolento della questione di Trieste vennero distrutte o eliminate tutte le iscrizioni, tutte le targhe, tutti i cartelli italiani o bilingui, che non vennero mai pi\u00f9 ripristinati. L'UIIF torn\u00f2 a parlare di \"autonomia\" (un concetto tab\u00f9 nella Jugoslavia di Tito per alcune minoranze non slave) e Borme present\u00f2 un indirizzo sulla collaborazione con la \"Nazione d'origine\", e cio\u00e8 l'Italia.\nGli anni fra il 1963 e il 1974 furono fecondi: la nuova dirigenza dell'Unione (Antonio Borme Presidente, Corrado Illiasich Segretario, Ferruccio Glavina e Apollinio Abram Vicepresidenti) condusse l'associazione a un vero e proprio salto di qualit\u00e0 - sia pure sempre nel solco della fedelt\u00e0 assoluta ai principi della Jugoslavia socialista - giungendo a stringere nel 1965 un accordo di collaborazione con l'Universit\u00e0 Popolare di Trieste (UPT), attraverso la quale lo Stato italiano riusc\u00ec a far pervenire ai vari Centri Italiani di Cultura una serie di supporti in denaro, materiali e idee. Questa collaborazione fu periodicamente contestata dal regime, che in essa intravedeva il pericolo del revanscismo o dell'irredentismo, con conseguenti ritardi, critiche e perfino forzati annullamenti di iniziative gi\u00e0 organizzate.\nVa anche notato che sino a quel momento l'Italia non aveva preso minimamente a cuore le sorti della CNI in Jugoslavia, condizionata anche dall'atteggiamento di chiusura delle associazioni degli esuli verso i cosiddetti \"rimasti\".\nNell'assemblea di Fiume del 1968 si giunsero perfino a criticare pubblicamente le molteplici resistenze opposte allo sviluppo dell'UIIF, e proprio in questo periodo ebbero inizio le periodiche campagne di stampa croate che si trasformarono poi nella nota ondata nazionalista che colp\u00ec direttamente l'UIIF a cavallo della met\u00e0 degli anni settanta.\nL'apice del processo di innovazione e la \"defenestrazione\" di Borme.\nNel 1971 - assemblea di Parenzo - si raggiunse forse il punto pi\u00f9 estremo di maturazione dell'UIIF, con la proposta di trasformazione dei Centri Italiani di Cultura nelle Comunit\u00e0 degli Italiani, chiamate a rappresentare tutti i cittadini della minoranza in un dato territorio senza pi\u00f9 le limitazioni degli ambiti meramente culturali o ricreativi. L'Unione degli Italiani - si disse - era diventata un \"soggetto di pari diritti nella societ\u00e0\".\nLe deliberazioni dell'assemblea di Parenzo entrarono immediatamente nel ciclone, oggetto di resistenze e di critiche pesantissime da parte del potere politico e dei gruppi nazionalisti croati, in quel momento al massimo della loro espansione.\nOgni nuova iniziativa dell'UIIF venne pesantemente criticata, risfoderando con impressionante costanza le sempiterne accuse di irredentismo quando non anche di fascismo. La semplice inaugurazione di una targa bilingue all'esterno del neocostituito Centro di Ricerche Storiche di Rovigno, nella quale si segnalava che la Repubblica Italiana aveva contribuito al restauro dell'edificio, scaten\u00f2 una campagna di stampa sui giornali croati. Nell'ottobre 1973 la creazione del \"Foglio di Informazioni\" dell'Unione Italiana - un bollettino informativo delle attivit\u00e0 dell'UIIF, inviato alle varie Comunit\u00e0 - serv\u00ec da pretesto per dare l'avvio a una nuova campagna di accuse contro l'Unione degli Italiani e il suo presidente Antonio Borme.\nTutta questa campagna sfocer\u00e0 nella destituzione di Borme dalla carica di Presidente dell'UIIF, avvenuta nella riunione del Comitato a Pola il 13 settembre 1974. .\nLa normalizzazione degli anni '70.\nCon la defenestrazione di Borme e le successive misure limitative che ne derivarono, l'UIIF cadde ancora una volta in un lungo periodo di apatia. Le deliberazioni di Parenzo vennero soppresse, lo statuto venne eliminato: l'intera operazione venne affidata a un nuovo gruppo dirigente, per l'ennesima volta zelante esecutore dei desiderata di Belgrado e Zagabria, col nuovo presidente \"ad interim\" Luigi Ferri.\nLa crisi fu talmente profonda che blocc\u00f2 per la prima volta in trent'anni anche le attivit\u00e0 ordinarie: la stessa Assemblea dell'Unione non venne pi\u00f9 organizzata per sei anni. Ma anche in questa nuova assise (Pola, maggio 1977) non si fece altro che prender nota delle poche attivit\u00e0 svolte nei sei anni precedenti: nessuna parola sull\"'affaire Borme\" e sui guasti da esso derivati.\nPochi mesi dopo, l'Alleanza Socialista (ASPL - una delle articolazioni territoriali del PCJ) impose un nuovo statuto, dal quale risult\u00f2 che tutte le attivit\u00e0 dell'Unione stessa di fatto erano eterodirette dall'ASPL stessa, nonch\u00e9 ridotte unicamente all'ambito culturale. Ai vertici dell'Unione, una nuova dirigenza: Mario Bonita (Presidente), Giuseppe Degrassi, Nelida Milani e Leo Fusilli (Vicepresidenti), Lorenzo Vidotto (Segretario). Questi - pur fra varie pressioni e quasi del tutto nuovi nelle cariche sociali - cercarono di sviluppare le attivit\u00e0 rimaste: all'ambito culturale aggiunsero nel 1981 quello sportivo-ricreativo, con la firma di un accordo di collaborazione col CONI nel 1984-1985, che permise la partecipazione dei giovani della minoranza ai Giochi della Giovent\u00f9.\nGli anni '80: dall'apatia al risveglio.\nFra il 1982 e il 1985, nell'ambito dell'UIIF si svilupp\u00f2 l'argomento della \"Socializzazione della lingua e della cultura italiana\", che prevedeva l'ampliamento dei ristretti ambiti di utilizzo del bilinguismo fino a ipotizzare che la lingua italiana divenisse \"lingua d'ambiente\" nell'intero territorio istriano: una sorta di \"prima lingua\" alla pari con le due lingue maggioritarie, sloveno e croato.\nLa reazione del potere non tard\u00f2 a venire: sfruttando come sempre una serie di personaggi interni all'UIIF stessa, si mise la nuova presidenza (Silvano Sau) nell'impossibilit\u00e0 di agire. Gli stessi finanziamenti pubblici jugoslavi vennero pesantemente ridotti, tanto che nel 1987 l'Unione fu costretta a rinunciare persino all'organizzazione delle tradizionali rassegne artistico-culturali.\nIn questi frangenti, nel frattempo i dati dei vari censimenti jugoslavi denunciavano sempre pi\u00f9 una drammatica diminuzione degli italiani, che nel 1981 raggiunsero la percentuale minore di tutta la storia moderna dell'Istria e del Quarnaro: solo 15.132 cittadini jugoslavi si erano dichiarati di nazionalit\u00e0 italiana, con un decremento del 30,6% rispetto a dieci anni prima. Tutto ci\u00f2 lasciava presagire addirittura una rapida e definitiva sparizione della minoranza italiana.\nAlla fine degli anni ottanta, col regime in agonia, quasi inaspettatamente la minoranza italiana diede segni di risveglio: a dicembre del 1987 vennero raccolte le firme per una petizione popolare contro una legge federale che avrebbe ridotto gli ambiti di utilizzo delle lingue minoritarie. Il Gruppo Nazionale Italiano cominci\u00f2 a chiedersi pubblicamente se in quelle condizioni avrebbe ancora avuto un futuro.\nPochi mesi dopo sorse il \"Gruppo d'opinione '88\": un insieme eterogeneo di persone che si proponeva la democratizzazione del sistema e la rifondazione dell'UIIF su diverse basi.\nIl gruppo dirigente dell'Unione - strettamente connesso alle strutture del partito - abbozz\u00f2: accusato pubblicamente per la prima volta di attraversare una nuova fase di sudditanza politica e pure psicologica, riconobbe che avrebbe dovuto recitare un unico \"mea culpa\": quello di non aver saputo cogliere il disagio della base.\nLa Presidenza dell'UIIF elabor\u00f2 quindi una nuova \"Piattaforma programmatica\" denominata \"Per un salto di qualit\u00e0\", che per la prima volta venne sottoposta al vaglio della base, discussa e modificata: dopo decenni e decenni si assist\u00e9 a un processo democratico di scelta, mai possibile prima. La nuova piattaforma venne convalidata come fondamentale indirizzo programmatico dell'associazione alla Terza Conferenza dell'Unione svoltasi a Buie il 9 maggio 1988: si riproponeva l'autonomia, si riassumeva il principio della rappresentanza qualificata, si parlava d'Europa, di pluralismo e democrazia.\nLa reazione fu veemente, e per l'ennesima volta alcuni componenti della minoranza - segnatamente l'allora presidente della Comunit\u00e0 degli Italiani di Abbazia Pietro Nutrizio e altri - furono fra i pi\u00f9 accesi critici, ma non era pi\u00f9 tempo di purghe.\nSu iniziativa di Fulvio Varljen ed Ezio Giuricin \"in primis\", assieme ad altri esponenti della CNI il 2 febbraio 1988 si fond\u00f2 a Rovigno il \"Movimento per la Costituente\", per rifondare dalle fondamenta l'UIIF. Presidente del Movimento fu nominato Antonio Borme. Tra i fondatori ci furono elementi di spicco dell'ex-UIIF e della futura Unione Italiana tra cui Corrado Iliasich, Ferruccio Glavina, Olga Milotti, Mauro Graziani, Denis Visintin e altri.\nDopo molteplici riunioni, si riusc\u00ec infine a concordare con la Presidenza dell'UIIF di indire le prime elezioni democratiche e pluraliste della Comunit\u00e0 italiana.\nQuesto fu l'ultimo atto dell'Unione degli Italiani dell'Istria e di Fiume, che si sciolse all'ultima Conferenza di Albona nel novembre 1990.\nLa nuova Unione.\nDal 25 al 27 gennaio 1991 si svolsero le elezioni per i nuovi organismi del gruppo nazionale. La partecipazione fu massiccia: 13.150 italiani (l'84,48% degli aventi diritto) espresse il suo voto.\nLa prima assemblea costituente si tenne a Pola il 13 marzo 1991. A presiedere il consesso venne chiamato - dopo quasi diciassette anni di oblio - il carismatico presidente del Movimento per la costituente Antonio Borme. A dirigere la giunta esecutiva, il giovane Maurizio Tremul.\nNei quattro mesi del mandato provvisorio dei nuovi organismi, durante i quali si accavallarono i grandi avvenimenti precedenti e successivi all'indipendenza dei nuovi stati di Slovenia e Croazia (con la conseguente divisione della minoranza in due stati nazionali), l'attivit\u00e0 prosegu\u00ec nelle varie Comunit\u00e0 degli Italiani per definire il nuovo Statuto e il nuovo Indirizzo programmatico, approvati poi alla seconda assemblea costituente (Fiume, 16 luglio 1991).\nL'organizzazione cambi\u00f2 il nome in Unione Italiana (UI).\nNel frattempo, sorsero in Slovenia e Croazia altre venti nuove Comunit\u00e0 degli Italiani, evidente segno del precedente timore a dichiararsi italiani e della nuova aria che sembrava spirare.\nLa morte di Antonio Borme (8 agosto 1992) fu un notevole colpo per l'UI: la presidenza venne affidata allora a Giuseppe Rota.\nNel 1993 si svolsero le seconde elezioni dell'Assemblea dell'UI, la cui organizzazione venne definita qualche mese prima nell'assemblea straordinaria di Parenzo, nel corso della quale si approv\u00f2 la mozione sul bilinguismo in Istria.\nGli sforzi profusi dalla nuova Unione Italiana furono coronati dalla firma, avvenuta il 5 novembre 1996, dell'accordo italo-croato sulle minoranze nazionali, che riconosce l'Unione Italiana quale unica organizzazione rappresentativa dell'intera comunit\u00e0 italiana.\nGli anni successivi sono stati caratterizzati da alti e bassi: la Comunit\u00e0 Nazionale Italiana, che al censimento del 1991 aveva registrato un sostanzioso aumento numerico che ne aveva riportato la consistenza ai livelli degli anni sessanta, dieci anni dopo \u00e8 tornata a calare sia in Slovenia sia in Croazia. Il sostanziale mancato ricambio delle alte cariche all'interno dell'UI negli ultimi dieci anni (dominati dalle figure di Furio Radin e Maurizio Tremul) se da un lato ha garantito una continuit\u00e0 nella direzione, dall'altro sembra aver causato un rilassamento complessivo, dimostrato dalla continua diminuzione dei partecipanti alle elezioni dell'Assemblea dell'UI (32,61% degli aventi diritto alle ultime elezioni del 2006).\nSu tutto ci\u00f2 incombono dei problemi di fondo: il numero degli italiani \u00e8 talmente esiguo - soprattutto in Slovenia - che la stessa autoidentificazione nazionale risulta complessa e affievolita; la creazione di un confine fra italiani di Slovenia e italiani di Croazia (i primi sono cittadini dell'Unione Europea, mentre i secondi non lo sono stati fino al luglio 2013) ha inevitabilmente creato delle differenze sostanziali fra le due componenti della minoranza; il clamoroso successo del partito regionalista della Dieta Democratica Istriana nell'Istria croata ha alimentato grandi speranze fra gli italiani dell'Istria, spesso deluse da molte beghe interne al partito e da un sostanziale rallentamento del processo di affermazione del bilinguismo nella regione. A tutto ci\u00f2 si aggiungano le ricorrenti incomprensioni con i governi sloveni e croati, con parecchi uomini politici che ancor oggi vedono nella presenza di una componente minoritaria italiana all'interno dei propri confini un problema piuttosto che un'opportunit\u00e0. Non manca neppure qualche incomprensione con l'Italia, sia con i vari governi sia con l'ente UPT, in particolare sull'assegnazione e sulle modalit\u00e0 di gestione dei contributi statali annuali in favore della stessa CNI.\nOrganizzazione interna.\nOggi l'UI raccoglie i cittadini delle due repubbliche appartenenti alla minoranza autoctona italiana, concentrati essenzialmente nella regione istriana, nella citt\u00e0 di Fiume, in alcuni centri del Quarnaro e della Dalmazia e quantificabili, dopo l'esodo del secondo dopoguerra, in circa 30\u00a0000 persone.\nL'Unione \u00e8 organizzata in 52 sezioni locali (46 in Croazia e 6 in Slovenia), denominate \"Comunit\u00e0 degli Italiani\" (\"C.I.\"), rappresentate da un parlamentare al parlamento sloveno e uno al parlamento croato, eletti a due appositi \"seggi specifici\" dai cittadini iscritti nelle liste elettorali che si vogliono avvalere del \"voto nazionale\" riservato alle minoranze.\nIn seguito al disfacimento della Jugoslavia, nella parte dell'Istria sotto sovranit\u00e0 slovena la U.I. ha perso progressivamente il suo potere istituzionale e rappresentativo a favore della \"Comunit\u00e0 Autogestita della Nazionalit\u00e0 italiana\" (la C.A.N., detta comunemente \"CAN Costiera\"), nata per volere della Repubblica socialista jugoslava di Slovenia alla fine del 1974, in seguito all'emanazione in quello stesso anno della nuova costituzione federale che rafforzava i poteri autonomi delle repubbliche fondative. Oggi questo ente di diritto pubblico sloveno \u00e8 l'unico ufficialmente riconosciuto da Lubiana per i rapporti istituzionali con la Comunit\u00e0 Nazionale Italiana in Slovenia. L'Unione Italiana \u00e8 invece riconosciuta solo come ente di diritto privato, al pari di una qualsiasi associazione. Questo stato di cose \u00e8 tuttora oggetto di dibattito in seno alle istituzioni della CNI delle due Repubbliche, avendo ulteriormente diviso gli Italiani della regione, in particolare isolando il gruppo minoritario del Capodistriano, dopo che gi\u00e0 il nuovo confine internazionale nato nel 1991 sul Dragogna, ha prodotto notevoli problemi al mantenimento dell'unit\u00e0 storica e della collaborazione della comunit\u00e0. Problematiche che si spera verranno ora almeno in parte superate con l'avvenuto ingresso della Croazia nell'Unione europea.\nUn altro tema attuale \u00e8 la ventilata possibilit\u00e0 di una modifica statutaria per permettere alla UI di operare formalmente anche in Montenegro (attualmente infatti lo statuto prevede un'attivit\u00e0 esclusivamente in Croazia e Slovenia): questo per venire incontro alla richiesta della \"Comunit\u00e0 degli Italiani del Montenegro\" (nata nel 2005 con sede a Cattaro e forte di circa 460 soci) di aderire alla UI stessa e di benificiare cos\u00ec anche del pieno riconoscimento e del sostegno diretto della Repubblica italiana.\nIl quotidiano ufficiale della CNI \u00e8 La Voce del Popolo, pubblicazione della casa editrice fiumana \"EDIT\", di propriet\u00e0 della U.I. Essa \u00e8 proprietaria e fondatrice di un importante \"Centro di Ricerche Storiche\" nella citt\u00e0 di Rovigno, che si onora dello status di \"Biblioteca depositaria del Consiglio d'Europa\", con un patrimonio di quasi 100\u00a0000 volumi. Beneficia inoltre dei programmi in lingua italiana di TV e Radio Capodistria. Altre importanti istituzioni legate alla UI sono: l\"'AIPI\" (Associazione Imprenditori Privati Italiani); il \"Dramma Italiano\" di Fiume; il \"Centro Studi di Musica Classica \"Luigi Dallapiccola\"\" con sedi a Verteneglio, Pola e Fiume; la \"Societ\u00e0 di Studi e Ricerche \"Pietas Iulia\"\" di Pola; il \"Centro Italiano di Promozione, Cultura, Formazione e Sviluppo \"Carlo Combi\"\" di Capodistria; le Redazioni dei programmi italiani di \"Radio Pola\" e \"Radio Fiume\"; l\u2019\"AINI\" (Associazione Imprenditoriale della Nazionalit\u00e0 Italiana della Croazia) con sede a Cittanova e \"FUTURA\" l'analoga Associazione per la Slovenia; ed altre ancora. Oltre al Consolato Generale d'Italia a Fiume, nell'Istria croata ci sono due vice consolati onorari: a Pola e a Buie.\nLa bandiera dell'U.I. \u00e8 stata dal 1945 al 1991 la bandiera italiana con la stella rossa al centro; dopo tale data, con lo scioglimento della Jugoslavia, l'Unione, rifondandosi, ha adottato come vessillo il tricolore italiano identico a quello della \"Nazione Madre\" (cos\u00ec viene tradizionalmente definita l'Italia nei documenti dell'U.I.). Allo stesso modo, come inno dell'U.I. \u00e8 stato scelto il Canto degli Italiani (Fratelli d'Italia).\nAttuale Presidente della U.I., eletto alle ultime elezioni dell'11 giugno 2006 con mandato quadriennale, \u00e8 Furio Radin di Pola che ricopre anche l'incarico di parlamentare al seggio specifico per la comunit\u00e0 italiana al parlamento di Zagabria. Maurizio Tremul di Capodistria, gi\u00e0 presidente U.I. nel precedente mandato, \u00e8 ora presidente della \"Giunta Esecutiva\", in cui siedono i responsabili dei vari settori d'attivit\u00e0. Parlamentare italiano al seggio specifico sloveno \u00e8 invece il capodistriano Roberto Battelli.\nIl massimo organo deliberativo della UI \u00e8 l\"'Assemblea\" dei Soci, attualmente composta da 75 Consiglieri rappresentanti di tutto il corpo comunitario, eletti dai soci effettivi maggiorenni delle C.I. ogni 4 anni."}
{"id": "1408670", "revid": "729019", "url": "https://it.wikipedia.org/wiki?curid=1408670", "title": "Pause del silenzio", "text": "Pause del silenzio \u00e8 una composizione del 1917 di Gian Francesco Malipiero per grande orchestra sinfonica.\nLa pagina nacque durante la Prima guerra mondiale, in un momento storico difficile e doloroso ma anche molto importante per la creativit\u00e0 del maestro veneziano.\nMalipiero esprime qui ancora una volta il suo convinto rifiuto delle forme musicali precostituite e ai vincoli del tematismo.\nLe melodie generano in piena libert\u00e0 e l'unit\u00e0 del discorso musicale risulta dal clima espressivo comune ai singoli pezzi e alla composizione nel suo insieme: l'unico autentico legame tematico \u00e8 lo \"squillo\" di trombe iniziale che torna per 7 volte. Va ricordato che il numero 7 \u00e8 un elemento ricorrente nelle composizioni di Malipiero, di grande valenza fatidica: si pensi alle \"Sette Canzoni\", alle \"Sette Invenzioni\", alle sue Sinfonie, che non avrebbero mai dovuto superare, nel suo catalogo, il numero di 7.\nStile.\nDice il compositore di questo suo brano: \nLa partitura \u00e8 una delle pi\u00f9 tipiche e ispirate di Malipiero, dove vengono definiti il suo stile la sua personalit\u00e0 artistica, legata alla tradizione italiana e al contempo coraggiosamente proiettata verso la modernit\u00e0. Le sette espressioni coincidono con sette differenti atmosfere: morbidezza (\"Solenne - Lento ma non troppo\"), rudezza (\"Agitato assai\"), melancon\u00eca (\"Non troppo lento\"), gaiezza (\"Vivace assai\"), mistero (\"Lento, funebre\"), guerra (\"Allegro assai\") e selvatichezza (\"Allegro vivace e marcato\").\nNote.\nNel 1926 venne terminata la composizione di una seconda serie, formata da cinque movimenti; inizialmente pubblicata come \"L'Esilio dell'Eroe\" (titolo, questo, ispirato da Gabriele D'Annunzio), venne poi designata col titolo attuale. Nel 1927 ci fu la prima esecuzione nella Symphony Hall dell'American Academy of Music di Filadelfia diretta da Leopold Stokowski."}
{"id": "1408674", "revid": "767487", "url": "https://it.wikipedia.org/wiki?curid=1408674", "title": "C\u0103p\u00e2lna", "text": "C\u0103p\u00e2lna \u00e8 un comune della Romania di 1.814 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: C\u0103p\u00e2lna, Ginta, Rohani, S\u0103ld\u0103bagiu Mic e Suplacu de Tinca.\nDa segnalare la presenza sul territorio comunale di due chiese in legno: \"Sf. Nicolae\" (San Nicola), del 1724, nel villaggio di C\u0103p\u00e2lna, e \"Sf. Ierarh Nicolae\" (San Nicola Arciprete), del 1769, del villaggio di S\u0103ld\u0103bagiu Mic."}
{"id": "1408675", "revid": "287204", "url": "https://it.wikipedia.org/wiki?curid=1408675", "title": "Capalna", "text": ""}
{"id": "1408680", "revid": "1305772", "url": "https://it.wikipedia.org/wiki?curid=1408680", "title": "Forever (Spice Girls)", "text": "Forever \u00e8 il terzo album del gruppo musicale pop britannico Spice Girls.\nL'album \u00e8 stato pubblicato il 6 novembre 2000 per l'etichetta discografica Virgin ed \u00e8 stato il primo disco pubblicato dal gruppo dopo l'abbandono dello stesso da parte di Geri Halliwell.\nHa segnato una svolta nella carriera del gruppo, che si sarebbe sciolto immediatamente dopo la promozione del disco stesso, caratterizzata da un diverso \"look\" delle quattro componenti e dalla presenza di alcune canzoni di genere R&amp;B nel disco.\nDal disco sono stati estratti solo due singoli, pubblicati come doppia a-side: \"Holler\", pezzo veloce e di genere marcatamente R&amp;B, e \"Let Love Lead the Way\", ballata di genere pop. L'album conteneva anche il brano \"Goodbye\", pubblicato come singolo nel dicembre del 1998 senza che fosse stato inserito in alcun album. Tutti i tre singoli hanno raggiunto la prima posizione della classifica britannica."}
{"id": "1408686", "revid": "287204", "url": "https://it.wikipedia.org/wiki?curid=1408686", "title": "Kubak Belarusi", "text": "La Kubak Belarusi () \u00e8 la coppa nazionale di calcio bielorussa, assegnata dalla federcalcio locale. \u00c8 il secondo torneo calcistico bielorusso per importanza dopo il campionato di Vy\u0161\u0117j\u0161aja Liha."}
{"id": "1408688", "revid": "767487", "url": "https://it.wikipedia.org/wiki?curid=1408688", "title": "C\u0103rpinet", "text": "C\u0103rpinet \u00e8 un comune della Romania di 2.090 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: C\u0103lug\u0103ri, C\u0103rpinet, Izbuc, Leheceni."}
{"id": "1408689", "revid": "287204", "url": "https://it.wikipedia.org/wiki?curid=1408689", "title": "Carpinet", "text": ""}
{"id": "1408694", "revid": "767487", "url": "https://it.wikipedia.org/wiki?curid=1408694", "title": "Cefa (Romania)", "text": "Cefa () \u00e8 un comune della Romania di 2.383 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Atea\u0219, Cefa, Inand."}
{"id": "1408697", "revid": "1982", "url": "https://it.wikipedia.org/wiki?curid=1408697", "title": "Ziggy Marley", "text": "Biografia.\nZiggy \u00e8 il figlio primogenito di Bob Marley e di sua moglie Rita; suo padre mor\u00ec di cancro quando lui aveva 13 anni. Come il celebre genitore ha intrapreso la carriera musicale nel genere reggae, inizialmente insieme ai suoi fratelli, riuniti nel gruppo dei Melody Makers, ma in seguito come solista.\nHa doppiato un personaggio (Ernie) e ha riproposto una canzone del padre (\"Three Little Birds\"), assieme a Sean Paul, come colonna sonora nel film Shark Tale.\nNel 2011 ha duettato con la cantante spagnola Beatriz Luengo (una delle protagoniste del telefilm \"Paso adelante\") nella canzone \"He prometido\", contenuta nel quarto album \"Bela y sus moskitas muertas\" della cantautrice.\nCarriera musicale.\nInizio carriera e educazione musicale.\nNel primissimo disco conosciuto della sua carriera musicale, David Marley si \u00e8 esibito come parte di un gruppo di canto chiamato The Seven Do Bees, composto da lui e dai suoi compagni di classe, e in cui gli \u00e8 stato dato il nome d'arte \"Freddie Dic\". Il moniker non ha mai attecchito, tuttavia, e invece, David ha continuato a diventare noto come \"Ziggy\", un soprannome datogli dal padre Bob Marley, che significa \"piccolo spiedo\". Ma Ziggy ha dichiarato quanto segue alla Melody Maker Magazine nel 1988: \"Mi chiamo David, ma io sono un grande fan di Bowie, quindi al momento dell'album\" Ziggy Stardust \", mi chiamo Ziggy e ora lo fanno tutti\".\nDurante la fine degli anni '70, Ziggy poteva anche essere visto insieme a suo fratello Stephen in alcuni dei pi\u00f9 grandi concerti del padre in giro per la Giamaica e all'estero. Nel 1978, il duo \u00e8 apparso sul palco del One Love Peace Concert a Kingston, e l'anno successivo al Reggae Sunsplash II a Montego Bay.\nSempre nel 1979, Ziggy e i suoi fratelli Sharon , Cedella e Stephen formarono i Melody Makers - dal nome del settimanale di musica pop inglese rock, Melody Maker - e fecero il loro debutto discografico con \" Children Playing in the Streets \". La traccia \u00e8 stata scritta per loro dal padre, che aveva composto la canzone quattro anni prima per loro e voleva condividere questo dono con i bambini di tutto il mondo. Tutte le royalties del singolo sono state date in pegno alle Nazioni Unite, per aiutare i suoi sforzi durante l'Anno internazionale del bambino.\nPi\u00f9 tardi quello stesso anno, i Melody Makers fecero il loro debutto sul palco come gruppo il 23 settembre 1979, esibendosi con lo stesso progetto del padre per la prima e unica volta nella serie di concerti di due giorni \"Roots Rock Reggae\" di Kingston's National. Arena. Ziggy aveva 11 anni all'epoca. Notevoli altri primi momenti della storia musicale di Ziggy includono una performance con Stephen al funerale del padre nel 1981, e pi\u00f9 tardi quell'anno i Melody Makers pubblicarono il loro secondo singolo, \"What A Plot\", sotto l'etichetta discografica della famiglia Tuff Gong.\nDopo la morte di Bob Marley, Ziggy ha iniziato a esibirsi al suo fianco insieme ai Wailers in vari spettacoli in Giamaica, e nel 1984 il gruppo \u00e8 andato in tour a sostegno della pubblicazione dell'album di Bob Marley \"Legend\".\nHa ricevuto il George and Ira Gershwin Award dell'UCLA durante l'UCLA Spring Sing il 19 maggio 2017.\nVita privata.\nZiggy Marley \u00e8 il figlio maggiore di Bob Marley e Rita Marley.\nI suoi fratelli sono Stephen Marley, Julian Marley, Ky-mani Marley, Robbie Marley, Rohan Marley e Damian Marley . Le sue sorelle sono Sharon Marley, Cedella Marley, Makeda Marley, Stephanie Marley e Karen Marley. \u00c8 sposato con Orly Agai, un'israeliana di origine ebraico-iraniana, che \u00e8 un ex vice-presidente della William Morris Agency. Insieme hanno quattro figli: Judah Victoria, Gedeon Robert Nesta, Abraham Selassie Robert Nesta e Isaia Sion Robert Nesta. Inoltre, Ziggy ha altri tre figli di precedenti relazioni: Zuri, Justice e Daniel \"Bambaata\" Marley , che \u00e8 anche un reggae e artista hip-hop a pieno titolo. Daniel \u00e8 anche apparso con Ziggy in \"Changes\".\nLa maggior parte della famiglia risiede a Miami.\nAltro lavoro.\nNel 1991, Marley e The Melody Makers hanno contribuito alla canzone \"Give A Little Love\" nell'album Disney, \"For Our Children\" . L'album \u00e8 una raccolta di canzoni per bambini di artisti famosi (ad es. Paul McCartney, Bruce Springsteen ed Elton John ), con i proventi della Fondazione per l'AIDS pediatrica.\nMarley ha fatto apparizioni come ospite in un episodio della sitcom \"Family Matters\" nel 1995, e nella serie televisiva \"Charmed\" nella stagione 6 (episodio 13, \"The Legend of Sleepy Halliwell\"), esibendosi in \"Rainbow in the Sky\".\nLui e i suoi Melody Makers hanno fatto la loro apparizione nel popolare show televisivo per bambini \"Sesame Street\" nella stagione 1991-92, e hanno cantato una versione di Sesame Street di \"Small People\" dal loro album del 1991 \"Jahmekya\"\nNel 1996, Marley e i Melody Makers hanno registrato la sigla in stile reggae per la serie televisiva per bambini \"Arthur\" intitolata \"Believe in Yourself\".\nHa doppiato Ernie, uno dei seguaci di Medusa Rasta di Sykes ( Martin Scorsese ) nel film del 2004 \"Shark Tale\" . Nel film, quando Oscar ( Will Smith ) prova a cantare la canzone di Bob Marley \" Three Little Birds \", il personaggio di Marley colpisce Oscar in testa e dice \"Non \u00e8 cos\u00ec che canti quella canzone, mon\". La canzone del titolo del film era una cover di \"Three Little Birds\" eseguita da Marley e Sean Paul.\nAltri doppiaggi includono \"Crockadle\" in un episodio di \"My Gym Partner's a Monkey\" , il Cheshire Cat in un episodio del 2010 di \"Wonder Pets\" e Reflux the Knaaren in . In quest'ultimo gioco, per\u00f2, non venne accreditato nei titoli di coda.\nMarley ha coperto \"Drive\" di The Cars per il film di Adam Sandler \"50 First Dates che ha\" scelto di utilizzare la sua band dal vivo per la registrazione e la canzone di suo padre \"Three Little Birds\" per la colonna sonora di \"Dora the Explorer\" .\nZiggy \u00e8 elencato come artista in primo piano nella canzone di Donna Summer, \"Crayons\", la title track del suo album del 2008. Ha anche eseguito duetti con Angelique Kidjo, Sting, Dora the Explorer, Taj Mahal, The Chieftains, Sean Paul e altri.\nMarley e sua figlia Judah hanno fatto un'apparizione nel film del \"Macy's Thanksgiving Day Parade\" del 2009.\nMarley \u00e8 apparso nel documentario del 2011 \"Reggae Got Soul: La storia di Toots and the Maytals\", presentato alla BBC e descritto come \"La storia non raccontata di uno degli artisti pi\u00f9 influenti mai usciti dalla Giamaica\".\nNel 2011, Marley ha registrato il singolo in primo piano per il film \"Beat the World,\" intitolato \"Express Yourself\" con Nneka.\nZiggy Marley ha pubblicato \"A Fire Burns for Freedom\", una canzone pro marijuana a sostegno dell'iniziativa votata alla California Proposition 19 del 2010 per legalizzare la marijuana ricreativa. elettori hanno respinto l'iniziativa di scrutinio, ma alla fine la legalizzazione \u00e8 avvenuta con la legge sull'uso di marijuana per adulti del 2016 .\nSi \u00e8 esibito in un episodio di \"Sesame Street\", suonando la sua famosa canzone \"Set Your Piggies Free\", che incoraggia i bambini a togliersi le scarpe e le calze e ad esplorare la natura a piedi nudi. Il video coinvolge molte celebrit\u00e0 con i loro figli, cantando insieme. Il messaggio principale del video, tuttavia, \u00e8 semplicemente \"Vai a piedi nudi e muovi le dita dei piedi!\".\n\u00c8 anche apparso sul canale \"Counting Cars\" on the History . \u00c8 stato presentato in anteprima a giugno 2013; Nell'episodio, incontra Danny a Vamped per commissionare un restauro a Mercedes, suo padre, Bob Marley, vintage.\nHa anche cantato con Cody Simpson nella sua canzone \"Love\".\nZiggy Marley ha prodotto un EP inedito per LOONER (band). Un atto indie rock appartenente al suo percussionista di lunga data Angel Roch\u00e9 Jr. Ziggy ha co-scritto la canzone \"Home\" con loro, \u00e8 stato rilasciato nel 2014 su Avian Recording Company. Il brano pu\u00f2 essere ascoltato su Stagione 3 della PARRUCCHE (canale web) Serie Blu (serie web) interpretato da Julia Stiles.\nNel 2016, \u00e8 apparso nella serie televisiva Hawaii Five-0 (stagione 6) Episodio 16.\nMarley \u00e8 apparso nella canzone \"Life Is A Honeymoon\" con Florida Georgia Line, un popolare singolo del terzo album in studio del duo country, Dig Your Roots, uscito nell'agosto del 2016.\nDiscografia.\nSolista.\nMarley ha vinto cinque Grammy Awards:"}
{"id": "1408699", "revid": "110157", "url": "https://it.wikipedia.org/wiki?curid=1408699", "title": "The Six Wives of Henry VIII (album)", "text": "The Six Wives of Henry VIII \u00e8 il primo album solista di Rick Wakeman, tastierista del gruppo \"progressive\" inglese Yes.\nPubblicato nel gennaio 1973 dalla Atlantic Records, \"The Six Wives\" \u00e8 un concept album strumentale composto da 6 brani (uno per ciascuna delle \"sei mogli di Enrico VIII\"). Sull'album appaiono anche gli altri strumentisti delle due principali formazioni degli Yes dell'inizio anni settanta: (Howe, Bruford, Squire e White). In questa opera prima, Wakeman si esibisce in tutti gli stili che costituiscono il suo notevole repertorio, dal rock con contaminazioni classiche alla fuga \"\u00e0 la\" Bach su organo a canne. L'album \u00e8 certamente, a tutt'oggi, uno dei pi\u00f9 famosi momenti della prolifica carriera solista di Wakeman, ed \u00e8 inoltre uno dei dischi pi\u00f9 innovativi e importanti dell'intera produzione progressive, in quanto \u00e8 il primo album interamente strumentale incentrato sulle tastiere. Estratti dai sei brani di questo celebre album furono spesso riproposti anche ai concerti degli Yes (per esempio, essi appaiono in \"Excerpts from the Six Wives of Henry VIII\" nell'album \"live\" pi\u00f9 celebre del gruppo, \"Yessongs\").\nNel 2009 \u00e8 stato pubblicato l'album \"The Six Wives of Henry VIII - Live at Hampton Court Palace\", versione dal vivo dell'omonimo album tenutasi all'Hampton Court Palace nello stesso anno."}
{"id": "1408703", "revid": "1543377", "url": "https://it.wikipedia.org/wiki?curid=1408703", "title": "091 (prefisso)", "text": "091 \u00e8 il prefisso telefonico del distretto di Palermo, appartenente al compartimento omonimo.\nIl distretto comprende la parte occidentale della citt\u00e0 metropolitana di Palermo. Confina con i distretti di Cefal\u00f9 (0921) a est, di Caltanissetta (0934) a sud-est, di Agrigento (0922) e di Sciacca (0925) a sud e di Alcamo (0924) a ovest. \nAree locali e comuni.\nIl distretto di Palermo comprende 59 comuni inclusi nelle 8 aree locali di Bagheria, Carini, Lercara Friddi (ex settori di Cerda e Lercara Friddi), Misilmeri (ex settori di Misilmeri e Piana degli Albanesi), Palermo (ex settori di Palermo e Ustica), Partinico, Termini Imerese e Villafrati (ex settori di Bisacquino, Corleone, Prizzi e Villafrati). I comuni compresi nel distretto sono: Alia, Aliminusa, Altavilla Milicia, Altofonte, Bagheria, Balestrate, Baucina, Belmonte Mezzagno, Bisacquino, Bolognetta, Borgetto, Caccamo, Campofelice di Fitalia, Campofiorito, Capaci, Carini, Casteldaccia, Castronovo di Sicilia, Cefal\u00e0 Diana, Cerda, Chiusa Sclafani, Ciminna, Cinisi, Contessa Entellina, Corleone, Ficarazzi, Giardinello, Giuliana, Godrano, Isola delle Femmine, Lercara Friddi, Marineo, Mezzojuso, Misilmeri, Monreale, Montelepre, Montemaggiore Belsito, Palazzo Adriano, Palermo, Partinico, Piana degli Albanesi, Prizzi, Roccamena, Roccapalumba, San Cipirello, San Giuseppe Jato, Santa Cristina Gela, Santa Flavia, Sciara, Termini Imerese, Terrasini, Torretta, Trabia, Trappeto, Ustica, Ventimiglia di Sicilia, Vicari, Villabate e Villafrati ."}
{"id": "1408708", "revid": "73125", "url": "https://it.wikipedia.org/wiki?curid=1408708", "title": "Alpha Corvi", "text": ""}
{"id": "1408710", "revid": "767487", "url": "https://it.wikipedia.org/wiki?curid=1408710", "title": "Ceica", "text": "Ceica \u00e8 un comune della Romania di 3.904 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 7 villaggi: Ceica, Bucium, Cei\u0219oara, Corbe\u0219ti, Cotiglet, Du\u0219e\u0219ti e Ince\u0219ti.\nDi rilievo la presenza nel villaggio di Corbe\u0219ti dei resti di una fortificazione medievale (XIV-XV secolo) denominata \"La cetate\"."}
{"id": "1408715", "revid": "1573940", "url": "https://it.wikipedia.org/wiki?curid=1408715", "title": "Distretto di Zawiya", "text": "Il distretto di Zawiya () \u00e8 uno dei 22 distretti della Libia. Si trova nel nord-ovest della Libia, nella regione storica della Tripolitania."}
{"id": "1408717", "revid": "78273", "url": "https://it.wikipedia.org/wiki?curid=1408717", "title": "Beta Crucis", "text": ""}
{"id": "1408718", "revid": "11854038", "url": "https://it.wikipedia.org/wiki?curid=1408718", "title": "Informatici", "text": ""}
{"id": "1408719", "revid": "108107", "url": "https://it.wikipedia.org/wiki?curid=1408719", "title": "Nazionale di calcio dell'Alto Volta", "text": ""}
{"id": "1408720", "revid": "73125", "url": "https://it.wikipedia.org/wiki?curid=1408720", "title": "Gamma Crucis", "text": ""}
{"id": "1408722", "revid": "767487", "url": "https://it.wikipedia.org/wiki?curid=1408722", "title": "Andrie\u0219eni", "text": "Andrie\u0219eni \u00e8 un comune della Romania di 4.420 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 7 villaggi: Andrie\u0219eni, Buh\u0103eni, Dr\u0103g\u0103ne\u0219ti, F\u00e2nt\u00e2nele, Gl\u0103v\u0103ne\u0219ti, Iepureni, Spineni."}
{"id": "1408723", "revid": "125651793", "url": "https://it.wikipedia.org/wiki?curid=1408723", "title": "John Blankenstein", "text": "Carriera.\nOltre che per le indubbie qualit\u00e0 tecniche e la carriera degna di nota, sar\u00e0 ricordato soprattutto per essere diventato il primo arbitro gay dichiarato della storia. Inizi\u00f2 ad arbitrare nel 1966, anche se solo a livello amatoriale. A fine anni Settanta, approd\u00f2 nella Eredivisie, la serie A olandese. Poi, nel 1985 arriv\u00f2 la prima grossa soddisfazione, rappresentata dalla nomina ad arbitro internazionale. Con tale qualifica, gi\u00e0 nel 1987 prese parte ai Mondiali di calcio under-17 in Canada, mentre nel 1988 venne selezionato per il Campionato europeo di calcio 1988 in Germania Ovest, coadiuvando come guardalinee il connazionale Bep Thomas. Quattro anni dopo si ripet\u00e9 l'esperienza agli europei di calcio in Svezia, stavolta con il ruolo di direttore di gara, e fu protagonista della gara Danimarca-Inghilterra. Cominci\u00f2 il momento migliore della carriera, con la designazione per la finale di ritorno di Coppa UEFA 1992-1993 tra e Juventus, e poi nel 1994 gli venne dapprima affidata la finalissima di Coppa dei Campioni ad Atene tra Milan e Barcellona: dopo un primo annuncio, la scelta venne inspiegabilmente revocata dalla UEFA che gli prefer\u00ec il britannico Philip Don; alcuni commentatori ricondussero questo cambio di decisione col fatto che Blankenstein, in quanto olandese, sarebbe stato troppo a stretto contatto con Johan Cruijff, trainer dei blaugrana. Sempre nel 1994 abbandon\u00f2 i gradi di internazionale per raggiunti limiti d'et\u00e0, e due anni pi\u00f9 tardi si sarebbe ritirato anche a livello nazionale. Divent\u00f2 portavoce della Federazione Olandese, ed \u00e8 di questi anni anche il coming out sulla propria omosessualit\u00e0. Vanta anche la direzione di una semifinale di Coppa delle Coppe (nel 1990). Cerc\u00f2 l'esperienza televisiva, culminata nel 2000 con la partecipazione al Grande Fratello VIP olandese. Nel 2006 mor\u00ec dopo una lunga malattia."}
{"id": "1408724", "revid": "287204", "url": "https://it.wikipedia.org/wiki?curid=1408724", "title": "Andrieseni", "text": ""}
{"id": "1408727", "revid": "110157", "url": "https://it.wikipedia.org/wiki?curid=1408727", "title": "Cetariu", "text": "Cetariu \u00e8 un comune della Romania di 2.133 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: Cetariu, T\u0103utelec, \u0218i\u0219terea e \u0218u\u0219turogi.\nMonumenti di un certo interesse sono la chiesa cattolica dedicata a S. Maria (\"Sf. M\u0103ria\"), costruita tra il 1804 e il 1809, l'annessa casa parrocchiale del 1743, e la chiesa protestante riformata della fine del XVII secolo.\nDal 2005 fa parte della Zona metropolitana di Oradea"}
{"id": "1408728", "revid": "547992", "url": "https://it.wikipedia.org/wiki?curid=1408728", "title": "Samuela Sardo", "text": "Biografia.\nDebutta giovanissima in teatro, nel 1982, in \"Casa di bambola\" di Henrik Ibsen. Successivamente lavora nel cinema e soprattutto in televisione, prendendo parte, tra l'altro, alle due stagioni della serie tv di Italia 1, \"Chiara e gli altri\" (1989-1991) e alla terza stagione de \"I ragazzi del muretto\" (1996).\nDal 1996 al 1998 \u00e8 protagonista della soap opera di Rai 3, \"Un posto al sole\", nel ruolo di Anna Boschi. Nel 2000 \u00e8 nel cast, con il ruolo di \"Elvira\", dell'opera prima di Enrico Brignano, \"Si fa presto a dire amore,\" film di scarso successo\".\" L'anno seguente \u00e8 protagonista di una puntata di \"Una donna per amico 3\", ed \u00e8 \"Silvia\" nella serie in onda su Rai 2, \"Compagni di scuola\"; con lei anche Riccardo Scamarcio, Laura Chiatti e Cristiana Capotondi. A maggio del 2002 ritorna nel cast di \"Un posto al sole\", per uscirne definitivamente un anno dopo.\nSar\u00e0 poi nelle prime due stagioni di \"Orgoglio\" e nel cast di \"Diritto di difesa\".\nCon \"Incantesimo 7\" (2004) arriva la consacrazione. Proprio grazie al ruolo di Giulia interpretato nella fiction, si aggiudica nel 2005 la \"Telegrolla d'Oro\". Viene riconfermata, insieme a Walter Nudo, come protagonista di \"Incantesimo 8\". Nel 2006 lascia la serie tv ed \u00e8 protagonista di \"Terapia d'urto\", film televisivo della serie \"Crimini\".\nDopo anni di assenza torna in televisione nel 2011 come guest di puntata interpretando la madre di un bambino rapito nel secondo episodio della fiction \"Un passo dal cielo\", con Terence Hill. Stessa sorte in \"Don Matteo 8\" (episodio \"Il bambino conteso\") dove interpreta ancora il ruolo di una madre alla ricerca del suo bambino scomparso.\nNel marzo dello stesso anno \u00e8 protagonista, con Tosca D'Aquino e Nicoletta Romanoff, dello spettacolo teatrale \"Smetti di piangere Penelope\". Si tratta dell'adattamento di una commedia francese, per la regia di [[Massimo Romeo Piparo]]. Nella seconda tourn\u00e9e dello spettacolo, [[Roberta Lanfranchi]] sostituisce la Romanoff nel ruolo di Anna. Samuela e Tosca interpretano rispettivamente le parti di Penelope e Francesca.\nNel 2016 \u00e8 nel cast di \u201cAttesa e cambiamenti\u201d per la regia di Sergio Colabona. Il film affronta con i toni leggeri della commedia il tema dei mutamenti che avvengono in una coppia quando si cerca una gravidanza; in particolare la Sardo interpreta Anna, una donna omosessuale che con la sua compagna Tina ([[Roberta Giarrusso]]) cerca in tutti modi di avere un figlio. Nel cast anche [[Martina Stella]] e [[Paolo Conticini]].\nNel 2018 \u00e8 nuovamente protagonista di uno spettacolo teatrale con le colleghe [[Tosca D'Aquino]] e [[Roberta Lanfranchi]], con cui aveva gi\u00e0 lavorato in passato, e con la ballerina [[Rossella Brescia]]. La regia dello commedia intitolata \"Belle Ripiene, Una Gustosa Commedia Dimagrante\" \u00e8 firmata sempre dal marito Massimo Romeo Piparo. Una seconda tourn\u00e9e dello spettacolo si sarebbe dovuta svolgere nei primi mesi del 2020 ed \u00e8 stata interrotta a causa della pandemia.\nVita privata.\nDal 2004 al 2008 ha una relazione con [[Walter Nudo]], compagno di set in \"Incantesimo\".\nIl 9 luglio 2011 sposa il produttore e regista teatrale Massimo Romeo Piparo, al suo fianco dal 2008. Dall'unione, l'8 gennaio 2013, nasce la figlia Ludovica.\nCollegamenti esterni.\n[[Categoria:Attori teatrali italiani]]\n[[Categoria:Attori televisivi italiani]]\n[[Categoria:Attori cinematografici italiani]]"}
{"id": "1408735", "revid": "287204", "url": "https://it.wikipedia.org/wiki?curid=1408735", "title": "Mauthausen, cimitero senza croci", "text": "Mauthausen, cimitero senza croci \u00e8 un'autobiografia scritta da Terenzio Magliano sulla sua permanenza nel campo di concentramento di Mauthausen ed edita da Roggero e Tortia editori nel 1963.\nContenuto.\nIl 22 febbraio 1944 Terenzio Magliano, dottore commercialista di Torino e partigiano della seconda guerra mondiale, viene arrestato dalla SIPO e condotto al campo di concentramento di Mauthausen, dove viene identificato col triangolo rosso, simbolo dei prigionieri politici.\nComincia cos\u00ec la sua lunga lotta per la sopravvivenza all'interno del campo, in un'agonia che durer\u00e0 per 17 mesi, fino alla liberazione da parte degli Alleati. Magliano non tralascia nessuno dei particolari pi\u00f9 agghiaccianti della follia delle SS: dai voli dal \"muro dei paracadutisti\" (descritto nel libro \"I 186 gradini\") alle torture dei nazisti sui prigionieri, dal mercato nero dei pochi generi di conforto che arrivavano dentro al campo ai suicidi che sacrificavano la loro stessa vita pur di poter gustare un solo istante di libert\u00e0, al di fuori di quella prigione spietata.\nLa tortura s'interrompe con l'arrivo degli aerei angloamericani, che spaventano le SS al punto da spingerle a compiere l'ultimo atto di quella folle crudelt\u00e0: i 17.000 prigionieri del campo vengono chiusi tutti assieme dentro un solo tunnel, e i tedeschi tentano di ucciderli tutti in un colpo solo utilizzando un mastodontico impianto per pompare gas nella galleria. Ma la macchina si rompe: e prima che le SS possano regolarsi in maniera diversa, gli Alleati entrano nel campo."}
{"id": "1408737", "revid": "71433", "url": "https://it.wikipedia.org/wiki?curid=1408737", "title": "Beowulf (film 2007)", "text": ""}
{"id": "1408740", "revid": "547034", "url": "https://it.wikipedia.org/wiki?curid=1408740", "title": "Episodi di Tutti odiano Chris (prima stagione)", "text": "La prima stagione della sit-com Tutti odiano Chris \u00e8 andata in onda negli Stati Uniti dal 22 settembre 2005 all'11 maggio 2005 sul canale UPN. In Italia \u00e8 andata in onda dall'8 maggio 2006 al 17 luglio 2006 su Paramount Comedy e dal 3 febbraio 2007 al 16 giugno 2007 su Rai 2."}
{"id": "1408746", "revid": "73125", "url": "https://it.wikipedia.org/wiki?curid=1408746", "title": "Alpha Eridani", "text": ""}
{"id": "1408748", "revid": "15756", "url": "https://it.wikipedia.org/wiki?curid=1408748", "title": "Alessandro Anzani", "text": "Realizz\u00f2 il primo motore a tre cilindri, nel 1907 ed \u00e8 ricordato come uno dei pi\u00f9 geniali ideatori di motori a scoppio dell'epoca pionieristica. Pur essendo celebre soprattutto come inventore, fu anche il primo pilota a fregiarsi del titolo di campione del mondo di motociclismo, nel 1905.\nBiografia.\nFiglio di Teodolinda Bruno e Angelo Anzani, un modesto riparatore di macchine per cucire, fin da bambino venne affidato alle cure dello zio materno che gestiva a Monza un'officina dove si vendevano e riparavano biciclette, divenendo ben presto un esperto meccanico.\nDopo il servizio militare, nel 1899, assistendo ad una gara di ciclismo disputatasi a Milano, ebbe l'occasione di conoscere e stringere amicizia con il coetaneo corridore francese Gabriel Poulain, futuro pluricampione iridato, che gli raccont\u00f2 le mirabolanti conquiste tecnologiche nel campo motoristico che venivano raggiunte oltralpe, invitando Anzani a raggiungerlo.\nConsiderate le scarse possibilit\u00e0 di sviluppare le proprie conoscenze in Patria, nel 1900 si trasfer\u00ec in Francia, a Saint-Nazaire, ospite dell'amico Poulain, iniziando a fargli da \"stayer\" nelle gare di mezzofondo. Poco tempo dopo, raggiunse Parigi dove fu assunto dalla Hurtu, al tempo nota e importante casa francese, produttrice di motori per le competizioni. Oltre ad apprendere i segreti dei motori a scoppio, Anzani ebbe anche la possibilit\u00e0 di partecipare, nel 1903, a diverse gare motociclistiche, tra le quali il campionato del mondo disputato al Parco dei Principi, dove si classific\u00f2 decimo.\nCampione del mondo.\nNel 1905, alla guida di una moto Alcyon con motore monocilindrico Buchet da 330 cm\u00b3, da lui stesso sviluppato, stabil\u00ec il record di velocit\u00e0 a 100 km/h. La prova era stata effettuata per verificare i nuovi standard prestazionali derivanti dalla recente limitazione a 1/3 di litro, imposta dalle autorit\u00e0 sportive per le competizioni motociclistiche. Qualche settimana pi\u00f9 tardi, Anzani si present\u00f2 con quella Alcyon 330 alla prima edizione di una corsa motociclistica denominata \"\"Championnat du Monde de moto\", che venne disputata il 13 luglio 1905 sul velodromo di Zurenborg, nella periferia sud-est di Anversa. Favorito dalla caduta in gara dell'asso belga Jan Olieslagers e precedendo sul traguardo il compagno di squadra Andr\u00e9 Pernette, Anzani conquist\u00f2 la vittoria, divenendo il primo campione del mondo nella storia del motociclismo e conquistando rapidamente notoriet\u00e0 e fama internazionali. La stampa sportiva francese gli affibbi\u00f2 il nomignolo di \"D\u00e9mon de la carburation\"\", ovvero \"Diavolo della carburazione\", che poneva l'accento sulla sua capacit\u00e0 di ottenere una perfetta messa a punto del motore.\nNel settembre 1906 dello stesso anno collaud\u00f2 l'\"aeromotocicletta\", uno strano veicolo a due ruote, costruito da Ernest Archdeacon, dotato del solito monocilindrico Buchet, ma azionante un'elica anteriore a due pale, che gli permise di raggiungere la velocit\u00e0 di 80 km/h sulla pubblica via, nei pressi di Asni\u00e8res-sur-Seine.\nGrazie ai discreti guadagni derivanti dalle sue imprese sportive, nel 1907 Anzani decise di lasciare la Buchet e di allestire un'officina personale a Courbevoie, dove avrebbe potuto sperimentare le proprie idee con maggiore libert\u00e0.\nIl motore tricilindrico e il \"Nautilus\".\nNei primi mesi dello stesso anno, con l'aiuto di soli tre operai, realizz\u00f2 una motocicletta con propulsore tricilindrico di sua progettazione, il primo nella storia, con i cilindri disposti longitudinalmente a ventaglio, separati da un'inclinazione di 45\u00ba. Il tricilindrico si dimostr\u00f2 potente e affidabile, riscuotendo un notevole successo.\nMentre le maestranze erano intente a soddisfare gli ordinativi, Anzani era gi\u00e0 rapito dall'idea di applicare il nuovo motore all'idroscivolante di sua invenzione; l'idea l'aveva presa dai racconti di Jules Verne, del quale era appassionato lettore, e battezz\u00f2 il natante \"Nautilus\". L'esperimento, perfettamente riuscito, si tenne il 18 agosto 1907 sulle acque dell'Orge, nei pressi di Juvisy e suscit\u00f2 grande clamore e ammirazione, stabilendo le basi tecniche per i futuri idrovolanti, oltre a fornire importanti informazioni a Enrico Forlanini. Fu proprio grazie a questa esperienza e al motore di Anzani che Forlanini riusc\u00ec a far funzionare correttamente il suo prototipo di idroplano sul Lago Maggiore.\nLa trasvolata della Manica.\nLo sviluppo dell'aviazione offriva nuove opportunit\u00e0 per le aziende meccaniche che gi\u00e0 potevano contare sull'esperienza nella progettazione di motori a combustione interna offerti al mercato del trasporto su gomma. Anzani, che poteva contare sull'esperienza acquisita nella costruzione di motociclette, verso la fine del 1908 ricevette la richiesta da Louis Bl\u00e9riot di sviluppare un nuovo propulsore con il quale motorizzare il proprio velivolo e tentare la prima trasvolata sul Canale della Manica. La sfida era stata lanciata dal quotidiano inglese \"Daily Mail\" che aveva messo in palio l'allettante premio di 1.000 \u00a3, pari a circa 25.000 FRF.\nPur sapendo che Bl\u00e9riot, dopo aver investito ogni sua residua sostanza nella realizzazione dell'ultimo prototipo, non aveva un soldo e che contava sul premio per pagare la fornitura, Anzani si accontent\u00f2 della promessa di una quota pari a 1/3 del premio e si mise al lavoro per creare una versione pi\u00f9 leggera e potente del motore tricilindrico, con l'obiettivo di ottenere un propulsore da 25 CV con un peso di circa 2 kg per ogni cavallo erogato: un traguardo quasi impensabile per l'epoca.\nL'architettura adottata prevedeva che i tre cilindri, con le canne dotate di alettatura per il raffreddamento ad aria, fossero posti in schema a \"W\" con doppio angolo di 60\u00ba.\nPochi mesi pi\u00f9 tardi il motore era pronto per essere installato sul monoplano e dopo qualche volo sperimentale, l'aeromobile venne iscritto alla \"Cup Prix du voyage\" messa in palio dall\"'A\u00e9ro-Club de France\" con una dote aggiuntiva di 4.500 FRF. La gara, svoltasi nell'aerodromo di Orl\u00e9ans il 13 luglio 1909, fu vinta da Bl\u00e9riot.\nIl 25 luglio dello stesso anno Bleriot comp\u00ec la prima trasvolata della Manica con aereo a motore e nel successivo 31 ottobre 1909, port\u00f2 a termine con successo un volo da Toury ad Artenay.\nL'affidabilit\u00e0 e i successi sportivi dei suoi motori portarono Anzani a sviluppare, in tempi brevissimi, una grande e fortunata industria per la produzione di motori aeronautici e motociclistici, con filiali in vari Paesi.\nGiunto all'et\u00e0 di 50 anni e all'apice del successo industriale, Anzani decise di cedere tutte le sue attivit\u00e0 e di ritirarsi a vita privata. Mantenne solamente la propriet\u00e0 della fonderia di Monza per ragioni affettive. Anzani, infatti, nonostante avesse vissuto gran parte della sua vita in Francia, non volle mai prendere la cittadinanza francese. Ad un giornalista che lo interrogava in merito, Anzani rispose: \u00ab\"Non si rinuncia al proprio Paese; anche se debbo alla Francia tutta la mia ricchezza\"\u00bb.\nAnzani, dunque, scomparve repentinamente dal panorama motoristico internazionale. A ricordare la sua figura sopravvisse la \"British Anzani Engine Co.\", filiale inglese fondata nel 1911, in societ\u00e0 con Lorenzo Santoni, che ha superato il traguardo del nuovo millennio.\nAlessandro Anzani mor\u00ec a Merville-Franceville-Plage nel 1956.\nProduzione motori aeronautici.\nNotevole fu la produzione di motori aeronautici di tipo radiale.\nOnorificenze.\nNel 1984 Monza gli ha dedicato la scuola elementare di via Correggio 27. Infatti Alessandro Anzani, \"giunto a Monza ancora bambino presso uno zio materno che aveva una piccola officina meccanica in via Luciano Manara\", era molto legato a questa citt\u00e0 in cui aveva vissuto fino al suo trasferimento in Francia. A Monza aveva aperto una fonderia che fu attiva fino alla sua morte."}
{"id": "1408753", "revid": "9498", "url": "https://it.wikipedia.org/wiki?curid=1408753", "title": "Saverio Bettinelli", "text": "Biografia.\nNato nel 1718 da una famiglia di modeste condizioni, Saverio Bettinelli entr\u00f2 nell'ordine dei gesuiti nel 1738, dopo aver studiato presso di loro a Bologna. Il Bettinelli fu presto conosciuto soprattutto per le sue doti di poligrafo, drammaturgo, polemista, critico letterario e poeta. Insegn\u00f2 retorica in varie citt\u00e0 italiane, tra cui Venezia, dove visse tra il 1748 e il 1750, frequentando i principali intellettuali dell'ambiente lagunare e partorendo le 55 ottave del poemetto \"Il Parnaso veneziano\", poi pi\u00f9 volte rivisto fino alla definitiva edizione del 1767. Nel 1758 intraprese un viaggio per tutta l'Italia e la Germania. Nei suoi viaggi entr\u00f2 in contatto con numerosi letterati dell'epoca, tra cui Voltaire e Rousseau, con i quali intrattenne una fitta corrispondenza. Nel 1773 in occasione dello scioglimento dell'ordine dei gesuiti, si ritir\u00f2 a Mantova. Negli ultimi trent'anni di vita continu\u00f2 la sua attivit\u00e0 critica e letteraria, distinguendosi per l'esaltazione di Petrarca (\"Delle lodi del Petrarca,\" Bassano 1793) e per la nuova critica alla \"Divina Commedia\" (\"Dissertazione accademica sopra Dante,\" 1800). In seguito all'arrivo di Napoleone, dopo averlo criticato ferocemente nell\"'Europa Punita\", ne divenne un sostenitore, pubblicando tre canti di elogio intitolati \"Bonaparte in Italia.\" Mor\u00ec novantenne nella sua citt\u00e0 natale nel 1808.\nL'attivit\u00e0 letteraria.\nLa critica a Dante.\nLa sua fama \u00e8 legata principalmente all'opera di critico letterario ricca di umori antiaccademici e antiretorici, ma si fece notare anche per le sue opere di carattere prettamente illuministico. Nel 1757 scrisse le \"Lettere di Virgilio\" (o \"Lettere virgiliane\"), opera composta da 10 lettere di cui le prime tre sono una celebre stroncatura della \"Divina Commedia\" di Dante Alighieri, riguardo alla quale Bettinelli afferm\u00f2: \u00ab\"Sia posto tra i libri di erudizione, e della Commedia si lascino solo taluni pezzi che, raccolti e, come meglio si pu\u00f2, ordinati, formino non pi\u00f9 di cinque canti\"\u00bb. Nonostante gli riconosca tratti poetici e possenza linguistica, il Bettinelli disprezza l'opera dantesca in quanto contrastante con il pi\u00f9 formale classicismo e per gli ideali illuministici cos\u00ec lontani dal pensiero medievale, facendo concludere a Mario Fubini che:\nCritico di Petrarca.\nDefinito da Bonfatti come \u00abnume presente di tutta la critica bettinelliana\u00bb, Bettinelli celebra Francesco Petrarca nella \"IV lettera\" delle \"Lettere Virgiliane\" in cui: \nSeguendo il saggio di Bonfatti, la passione per Petrarca derivava sin da quando studi\u00f2 a Bologna presso i gesuiti, facendo maturare in lui quelle convinzioni classiciste che vedevano in Virgilio l'alfiere della poesia latina, e in Petrarca di quella volgare. Nonostante ci\u00f2, anche gli dei delle \"Lettere Virgiliane\" avevano delle remore verso Petrarca, in quanto vi sentivano sempre l'influenza dell'antica poesia volgare, specialmente nei \"Trionfi\", ricchi ancora di quell'allegoria che rimandava alla mente quella dantesca\"\"; e per la ripetitivit\u00e0 delle tematiche del \"Canzoniere\", cosa che suscitava noia negli dei. Queste riserve furono poi dissolte con la pubblicazione dell\"'Entusiasmo delle belle lettere\" (1769), frutto di profonde riflessioni durate anni e che permisero al Bettinelli la comprensione piena del genio petrarchesco, intravedendo in lui il valore dell'entusiasmo alla base dell'ispirazione e della fantasia nell'arte secondo una tendenza che \u00e8 stata considerata preromantica. Esemplificazione di questa pi\u00f9 matura comprensione di Petrarca sono le gi\u00e0 citate \"Delle lodi del Petrarca,\" edite a Bassano del Grappa nel 1793.\nL'altra attivit\u00e0 critica e letteraria.\nAl 1766 risalgono invece le \"Lettere inglesi\" per mezzo delle quali propone un ideale di \"buon gusto\" e una letteratura moderna e disinvolta. Il Bettinelli fu anche autore di poesie di modello arcaico, raccolte nei \"Versi sciolti\" del 1758 e ispirate ai componimenti di Carlo Innocenzo Frugoni, di tre tragedie, \"Gionata\" (1747), \"Demetrio Poliorcete\" (1758) e \"Serse\" (1764), che si collocano nel solco del teatro gesuitico, e dell'opera storica \"Risorgimento d'Italia negli studi, nelle arti e nei costumi dopo il Mille\" che risale al 1775. Figlio di una cugina di Bettinelli, nonch\u00e9 marito di una sua nipote, fu lo studioso Matteo Borsa, di cui l'abate favor\u00ec la carriera di professore e critico letterario a Mantova, influenzandone significativamente il pensiero, fedele, come il suo, a un severo classicismo, ma non immune al contempo da suggestioni cesarottiane e aperture preromantiche."}
{"id": "1408755", "revid": "547034", "url": "https://it.wikipedia.org/wiki?curid=1408755", "title": "Episodi di Tutti odiano Chris (seconda stagione)", "text": "La seconda stagione della sit-com Tutti odiano Chris \u00e8 andata in onda negli Stati Uniti dal 1\u00ba ottobre 2006 al 14 maggio 2007 sul canale The CW. In Italia \u00e8 andata in onda dal 22 settembre 2007 al 1\u00ba dicembre 2007 su Comedy Central. In chiaro \u00e8 andata in onda su Rai 2 dal 18 giugno 2008 al 15 luglio 2008 tutti i giorni feriali alle 17.15."}
{"id": "1408756", "revid": "1305772", "url": "https://it.wikipedia.org/wiki?curid=1408756", "title": "Every Little Thing She Does Is Magic", "text": "Every Little Thing She Does Is Magic \u00e8 il secondo singolo (il primo fuori dal Regno Unito) estratto da \"Ghost in the Machine\", il quarto album del gruppo musicale britannico The Police.\nIl singolo.\nBench\u00e9 pubblicata nel 1981, la canzone fu scritta da Sting nel 1976. Una proto-versione acustica (registrata nel 1976) da lui eseguita \u00e8 stata inclusa nell'album Police Academy degli Strontium 90.\nLa canzone ha raggiunto la prima posizione nella classifica britannica, e la terza negli Stati Uniti.\nSting la include in un suo periodo \"romantico\":\nUna parte della seconda strofa fu inserita da Sting alla fine della canzone \"O My God\" nell'album \"Synchronicity\":\n\"Do I have to tell the story\"\n\"Of a thousand rainy days since we first met?\"\n\"It's a big enough umbrella\"\n\"But it's always me that ends up getting wet.\"\nLe stesse vennero poi riutilizzate nella canzone \"Seven Days\" inclusa nell'album solista di Sting \"Ten Summoner's Tales\"."}
{"id": "1408757", "revid": "599013", "url": "https://it.wikipedia.org/wiki?curid=1408757", "title": "Coppa Sudamericana 2002", "text": "La Copa Sudamericana 2002 venne vinta dal San Lorenzo nella doppia finale contro l'Atl\u00e9tico Nacional.\nRisultati.\nFase preliminare.\n!colspan=\"5\"|Preliminari in Venezuela\n!colspan=\"5\"|Preliminare I in Argentina\n!colspan=\"5\"|Preliminari II in Argentina\n!colspan=\"5\"|Preliminari in Uruguay\n!colspan=\"5\"|Preliminari in Venezuela/Copa Mercosur\n!colspan=\"5\"|Preliminari in Cile\n!colspan=\"5\"|Preliminari in Per\u00fa/Ecuador\n!colspan=\"5\"|Preliminari in Paraguay/Bolivia\n!colspan=\"5\"|Preliminari in Colombia"}
{"id": "1408760", "revid": "124222306", "url": "https://it.wikipedia.org/wiki?curid=1408760", "title": "Ferrovia Torino-Milano", "text": "La ferrovia Torino-Milano \u00e8 una delle principali ferrovie italiane nonch\u00e9 una delle pi\u00f9 trafficate sia dal punto di vista passeggeri sia merci. Collega due delle pi\u00f9 importanti citt\u00e0 italiane ossia Torino, in Piemonte, e Milano, in Lombardia.\nStoria.\nLa linea fra Torino e Novara fu aperta all'esercizio il 20 ottobre 1856. Secondo quanto riportato dal Ballatore, l'apertura del tronco avvenne invece a tratti a partire dal 1855; la data di apertura del 20 ottobre si riferirebbe a quella del tratto urbano di Torino, che collegava l'attuale zona di Piazza Statuto e la ferrovia Torino-Susa. Sempre secondo quanto riportato dal Ballatore, dal luglio 1855 al 20 ottobre 1856 funzion\u00f2 come stazione di testa l'impianto provvisorio di Torino Valdocco.\nIl confine fra il Regno di Sardegna e il Regno Lombardo-Veneto, presso il fiume Ticino, fu raggiunto il 18 ottobre 1858 assieme al tratto di competenza austriaca, fra Magenta e la stazione di Milano Porta Nuova, mentre il Ballatore riporterebbe il 20 ottobre dell'anno precedente. Il ponte sul Ticino che avrebbe unito le due sezioni venne completato nei primi mesi del 1859, ma le truppe austriache in ritirata in seguito agli eventi bellici della Seconda guerra di indipendenza italiana lo danneggiarono. Il ponte dovette essere ripristinato e fu aperto all'esercizio il 1\u00ba giugno (secondo quanto riportato dal Ballatore, invece, la data sarebbe quella del 1\u00ba luglio) dello stesso anno, completando cos\u00ec l'intera linea.\nNel novecento.\nA seguito della statalizzazione delle ferrovie, tra il 1905 e il 1906 la linea venne incorporata nella rete statale e l'esercizio fu assunto dalle Ferrovie dello Stato.\nLa linea fu gravemente danneggiata durante la seconda guerra mondiale. Nel 1951 venne ripristinata, seppur provvisoriamente in alcuni tratti.\nIl tronco da Novara a Rho venne elettrificato con il cambio orario del maggio 1960. L'anno successivo venne elettrificata la tratta mancante da Torino a Novara, inaugurata festosamente il 4 giugno alla presenza del Ministro dei Trasporti Giuseppe Spataro, in occasione del centesimo anniversario dell'unit\u00e0 d'Italia.\nAll'inizio degli anni duemila, la gestione della linea pass\u00f2 a Rete Ferroviaria Italiana.\nCaratteristiche.\nLa linea \u00e8 una ferrovia a doppio binario elettrificato in corrente continua da e ordinario lunga complessivamente 153 chilometri. Il gestore RFI la qualifica come \"linea fondamentale\".\nIl percorso comprende 5 stazioni di diramazione: Settimo, Chivasso, Santhi\u00e0, Vercelli e Novara. Dalla stazione di Settimo si dirama la linea per Pont Canavese; da Chivasso le linee per Ivrea/Aosta, Asti e Alessandria; da Santhi\u00e0 le linee per Arona e Biella; da Vercelli le linee per Casale e Pavia; da Novara (punto di snodo) le linee per Biella, Alessandria/Arona, Domodossola e Varallo Sesia. La ferrovia \u00e8 affiancata dalla linea Torino-Milano AV, che l'attraversa diverse volte durante il percorso, con interconnessioni in pi\u00f9 punti, tra cui: Torino Stura, Settimo, Bianz\u00e8, Novara e Rho Fiera. I treni possono raggiungere la velocit\u00e0 massima di per la maggior parte del percorso, tra Magenta e Pregnana Milanese il limite massimo \u00e8 di .\nTraffico.\nLa linea \u00e8 percorsa da treni merci e passeggeri di varie categorie ed operatori.\nPer quanto riguarda Trenitalia:\nPer quanto riguarda altri operatori esistono:\nLa tratta Novara-Milano \u00e8 inoltre impiegata dalla Linea S6 del servizio ferroviario suburbano di Milano, esercitata da Trenord, mentre la tratta Chivasso-Torino \u00e8 utilizzata dalla linea 2 del servizio ferroviario metropolitano di Torino, esercitato da Trenitalia."}
{"id": "1408778", "revid": "43211", "url": "https://it.wikipedia.org/wiki?curid=1408778", "title": "The People's Elbow", "text": ""}
{"id": "1408797", "revid": "306856", "url": "https://it.wikipedia.org/wiki?curid=1408797", "title": "Eterocronia", "text": "Eterocronia in biologia indica un cambiamento nei tassi di sviluppo di un individuo rispetto all'antenato.\nUn esempio pu\u00f2 essere quello dell'evoluzione cerebrale dell'uomo dai suoi antenati primitivi all'uomo moderno."}
{"id": "1408803", "revid": "6923", "url": "https://it.wikipedia.org/wiki?curid=1408803", "title": "DC Direct", "text": "DC Direct \u00e8 una divisione della DC Comics che si occupa della produzione di oggetti da collezione. DC Direct produce statuine, costumi, action figures, repliche e stampe che vengono distribuite soprattutto in negozi specializzati.\nAction figures.\nDC Direct ha iniziato a produrre figures a partire dal 1998, quando cre\u00f2 tre figures basate sui personaggi di Mad Magazine. Da allora ha pubblicato diverse centinaia di figures basate su personaggi famosi e meno famosi di propriet\u00e0 della DC Comics, compresi quelli sotto i marchi Vertigo e Wildstorm.\nDurante i primi anni i personaggi DC pi\u00f9 famosi non vennero riprodotti. Altri fabbricanti di giocattoli possedevano le licenze, e poich\u00e9 questi accordi erano antecedenti alla creazione di DC Direct, non c'erano clausole nei contratti che permettessero alla DC di produrre delle versioni proprie. DC Direct si concentr\u00f2 cos\u00ec su personaggi meno noti e serie di fumetti creati per un pubblico adulto come Sandman, Preacher e Transmetropolitan. Da allora, DC Direct ha cominciato a produrre personaggi via via pi\u00f9 famosi come Batman, Wonder Woman, Superman, Lanterna Verde, Flash, Batgirl, Aquaman e Robin. Le figures vennero dapprima raggruppate casualmente, poi tematicamente ed ora in raggruppamenti ufficiali che verranno prodotti nel corso dei prossimi anni. Le prime tre serie, pubblicate tutte nel 1999, avevano una variante per ogni figure, ma questa pratica venne presto abbandonata: di queste figures, solo la variante di Morte non \u00e8 mai stata ripubblicata.\nPoich\u00e9 DC Direct si rivolge principalmente al mercato di negozi di fumetti specializzati, le figures arrivano nei negozi in giorni prestabiliti, una rarit\u00e0 per il mercato dei giocattoli.\nAction figures mai distribuite.\nIn passato era stata proposta una serie di action figures basate sui personaggi della graphic novel di Alan Moore \"Watchmen\", ma queste non hanno mai passato la fase di prototipo. La loro uscita era programmata per luglio 2001 ma non ne usc\u00ec neanche una, solo alcune di queste figures furono mostrate durante delle convention estive: queste erano quelle che ritraevano Il Comico, Spettro di Seta e Dr. Manhattan. C'erano ben due diversi prototipi del Dr. Manhattan - uno interamente blu, ed uno con il petto trasparente. Non \u00e8 noto se altri personaggi come Gufo Notturno, Ozymandias e Rorschach dovessero essere riprodotti come action figures.\nLe statuine proposte facevano parte della celebrazione del 15\u00ba anniversario della miniserie. Moore e il disegnatore Dave Gibbons decisero di non prendere parte a qualsiasi manifestazione per l'anniversario, in parte a causa di una lunga disputa sul merchandising dedicato alla serie."}
{"id": "1408811", "revid": "28026", "url": "https://it.wikipedia.org/wiki?curid=1408811", "title": "Monte li foy", "text": ""}
{"id": "1408821", "revid": "287204", "url": "https://it.wikipedia.org/wiki?curid=1408821", "title": "Coppa Sudamericana 2003", "text": "La Copa Sudamericana 2003 venne vinta dal Cienciano nella doppia finale contro il River Plate.\nFase preliminare.\nArgentina.\n!colspan=\"5\"|Preliminari in Argentina III\n!colspan=\"5\"|Preliminari in Argentina IV\n!colspan=\"5\"|Preliminari in Argentina \nAltri incontri preliminari.\n!colspan=\"5\"|Preliminari in Venezuela/Bolivia/San Lorenzo\n!colspan=\"5\"|Preliminari in Per\u00f9/Cile\n!colspan=\"5\"|Preliminari in Colombia/Ecuador\n!colspan=\"5\"|Preliminari in Paraguay/Uruguay"}
{"id": "1408825", "revid": "110157", "url": "https://it.wikipedia.org/wiki?curid=1408825", "title": "At Action Park", "text": "At Action Park \u00e8 il primo album in studio della Noise rock band degli Shellac, edito nel 1994. Secondo il critico Piero Scaruffi l'album \u00e8 il pi\u00f9 claustrofobico di Steve Albini.\nIl disco.\nL'intero album \u00e8 stato registrato in modalit\u00e0 \"live\", cio\u00e8 i tre musicisti hanno registrato le rispettive parti contemporaneamente. Non ci sono sovraincisioni n\u00e9 parti suonate da musicisti esterni alla band."}
{"id": "1408827", "revid": "1650990", "url": "https://it.wikipedia.org/wiki?curid=1408827", "title": "Distretto di Sebha", "text": "Il distretto di Sebha o Sabha (in arabo \u0634\u0639\u0628\u064a\u0629 \u0633\u0628\u0647\u0627) \u00e8 uno dei 22 distretti della Libia. Si trova al centro della Libia, nella regione storica del Fezzan. Prende il nome dal suo capoluogo Sebha."}
{"id": "1408829", "revid": "110157", "url": "https://it.wikipedia.org/wiki?curid=1408829", "title": "Tijuana (comune)", "text": "Tijuana \u00e8 uno dei cinque comuni dello stato messicano della Bassa California. Le sue coordinate sono 32\u00b021'N 117\u00b0W. Confina a nord con San Diego (California), a est con il comune di Tecate, a sud con il comune di Playas de Rosarito e a ovest con l'oceano Pacifico. Giuridicamente fanno parte di questo comune anche le \"Isole Coronado\".\nIl comune conta 1.289.982 abitanti secondo il censimento del 2005 e si estende su una superficie di 879,2\u00a0km\u00b2.\nSuddivisione amministrativa.\nIl comune di Tijuana comprende 6 delegazioni comunali:\nLocalit\u00e0 principali.\nIl comune di Tijuana, conta diverse localit\u00e0 tra cui spicca la citt\u00e0 di Tijuana: \nRiferimenti.\n\"INEGI\": Instituto Nacional de Estad\u00edstica, Geograf\u00eda e Inform\u00e1tica"}
{"id": "1408831", "revid": "122373848", "url": "https://it.wikipedia.org/wiki?curid=1408831", "title": "Storia della Bulgaria ottomana", "text": "La storia della Bulgaria ottomana riguarda il periodo dopo la caduta delle terre bulgare sotto il dominio ottomano alla fine del XIV secolo, in cui lo stato bulgaro cess\u00f2 di esistere come un'entit\u00e0 indipendente e rimase parte dell'impero ottomano per quasi cinque secoli fino al 1878. Questo periodo viene considerato un tempo di declino nazionale e culturale, in contrasto con l'epoca di splendore dei due imperi bulgari, dovuto soprattutto alla dura dominazione ottomana.\nOrganizzazione della Bulgaria ottomana.\nGli ottomani riorganizzarono i territori bulgari come il \"beylik\" di Rumili, governato da un \"beylerbey\" a Sofia. Questo territorio, che includeva la Mesia, la Tracia e la Macedonia, venne diviso in vari \"sancaklar\" (\"sangiaccati\"), ognuno governato da un \"sancakbey\", che sottostava al beylerbey. Parti significanti delle terre conquistate vennero dati in concessione ai seguaci del sultano, che li ricevevano come possedimento feudale (i feudi piccoli erano \"timar\", quelli medi \"ziyamet\" e quelli grandi large \"hase\") direttamente da lui. Questo tipo di terre non poteva essere venduta n\u00e9 ereditata, ma doveva essere restituita al sultano quando il feudatario moriva. Il resto della terra venne organizzato come possedimenti privati del sultano o della nobilt\u00e0 ottomana, chiamata \"\"m\u00fclk\", e anche come base economica per le fondazioni religiose, chiamate \"vak\u03b9f\". I bulgari dovevano pagare regolarmente molte tasse come una decima (\"yu\u015fur\"), una tassa procapite (\"cizye\"), una tassa sulla terra (\"ispen\u00e7\"), un'imposta sul commercio e altri gruppi di tasse irregolarmente raccolte, prodotti e corv\u00e9e (\"avariz\"\").\nCondizione della popolazione bulgara.\nNell'impero ottomano, i cristiani (conosciuti come \u201c\"gyaur\"\u201d, cio\u00e8 non credenti) avevano uno status giudiziario, legale e tributario diverso da quello dei musulmani.\nGli ottomani non pretendevano necessariamente che i cristiani si convertissero all'islam, anche se ci furono molti casi di conversioni forzate individuali o di massa, specialmente nei monti Rodopi. I non musulmani non potevano servire nell'esercito del sultano. Le eccezioni a ci\u00f2 erano alcuni gruppi della popolazione con uno status specifico, di solito sfruttati come truppe ausiliare o come retrovie, e la famosa tassa di sangue (conosciuta in bulgaro come \u043a\u0440\u044a\u0432\u0435\u043d \u0434\u0430\u043d\u044a\u043a, \"kr\u0103ven dan\u0103k\", in turco come \"dev\u015firme\"), con la quale ogni cinque ragazzi uno veniva prelevato per essere istruito come guerriero dell'impero. Questi ragazzi affrontavano un duro allenamento militare e religioso che li trasformava in un corpo d'\u00e9lite obbediente al sultano. Questi corpi venivano chiamati giannizzeri (\"yeni \u00e7eri\" o \"forza nuova\") ed erano un'unit\u00e0 d'\u00e9lite leale dell'esercito ottomano.\nDopo la conquista ottomana tutti i pi\u00f9 grandi centri della cultura bulgara vennero distrutti, la maggior parte delle opere venne persa ed il clero che deteneva la conservazione della cultura fugg\u00ec in altri paesi slavi. La cultura bulgara entr\u00f2 in un lungo periodo di quiescenza, nel quale venne isolato da molti dei processi culturali che avvenivano nel resto d'Europa.\nLa chiesa ortodossa bulgara.\nIl sultano riteneva il patriarca ecumenico del patriarcato di Costantinopoli il capo della popolazione cristiana del suo impero. Il patriarcato bulgaro indipendente venne soppresso e venne consegnato il controllo della Chiesa bulgara a Costantinopoli. L'arcivescovato di Ocrida venne abolito nel 1767. Ci\u00f2 rimase una fonte di malcontento durante tutto il periodo ottomano. Dato che pochi, al di fuori dell'ambiente clericale non erano analfabeti, la dominazione del clero greco port\u00f2 al declino della cultura letteraria bulgara. Non esistette una scuola in lingua puramente bulgara nel paese fino al 1835.\nPrime rivolte e le grandi potenze.\nMentre gli ottomani erano in forte ascesa, c'era un'aperta opposizione al loro governo. La prima rivolta cominci\u00f2 nel 1408 quando due nobili bulgari, Konstantin e Fru\u017ein, liberarono alcune regioni per parecchi anni. Ci furono rivolte nel 1598 (Prima rivolta di T\u0103rnovo) e nel 1686 (Seconda rivolta di T\u0103rnovo) intorno all'antica capitale T\u0103rnovo seguita dalla rivolta di \u010ciprovci nel 1688 e l'insurrezione in Macedonia guidata da Karpo\u0161 nel 1689, entrambe sobillate dagli austriaci nel quadro della loro lunga guerra contro gli ottomani. Tutte le rivolte non ebbero successo e finirono nel sangue. La maggior parte ebbero come risultato delle massicce ondate di esiliati, centinaia se non migliaia. Nel 1739 il trattato di Belgrado tra l'impero austriaco e l'impero ottomano precluse gli interessi austriaci nei balcani per un secolo. Ma nel XVIII secolo il potere crescente dell'impero russo cominci\u00f2 a farsi sentire nell'area. I russi, come ortodossi, potevano fare appello ai bulgari in un modo in cui gli austriaci non riuscivano. Il trattato di K\u00fc\u00e7\u00fck Kaynarca del 1774 diede alla Russia il diritto di interferire negli affari interni ottomani per proteggere i cristiani all'interno dell'impero.\nLa lotta per l'indipendenza.\nSeguendo l'ascesa del nazionalismo bulgaro e la rinascita culturale del XVIII e del XIX secolo come parte di una tendenza regionale, venne ristabilita una chiesa bulgara autonoma 1870, l'esarcato bulgaro, che era il risultato di una lotta decennale con le autorit\u00e0 greche e ottomane e apr\u00ec la strada verso l'indipendenza bulgara.\nLa resistenza armata contro il governo ottomano aument\u00f2 considerevolmente nell'ultimo trentennio del XIX secolo e raggiunse il suo apice con la massiccia rivolta d'aprile del 1876 che interess\u00f2 buona parte dei territori etnicamente bulgari dell'impero e venne soppressa dalle truppe ottomane, uccidendo molte persone. La rivolta fu la scintilla per lo scoppio della guerra russo-turca del 1877 che termin\u00f2 con la creazione di uno stato bulgaro autonomo nel 1878, anche se molto pi\u00f9 piccolo di quello che i bulgari avevano sperato e di quello progettato nel primo trattato di Santo Stefano del 1878. Divenne indipendente solo nel 1908."}
{"id": "1408835", "revid": "767487", "url": "https://it.wikipedia.org/wiki?curid=1408835", "title": "Jingo de Lunch", "text": "I Jingo de Lunch sono un gruppo hardcore punk tedesco, formatosi a Berlino nell'aprile del 1987.\nStoria dei Jingo de Lunch.\nI membri del gruppo avevano militato tutti in diversi gruppi punk tedeschi, in particolare i due chitarristi Tom Schwoll e Joseph Ehrensberger, e la cantante Yvonne Ducksworth, avevano suonato assieme nei Manson Youth.\nIl primo album dei Jingo de Lunch, \"Perpetuum Mobile\", venne pubblicato nel settembre 1987, pochi mesi dopo la costituzione del gruppo.\nNel settembre 2007 si sono riuniti per un breve tour celebrativo a 20 anni di distanza dalla nascita della band. Da questo tour usc\u00ec l'album \"Land Of the Free-ks\" nel 2011"}
{"id": "1408837", "revid": "9", "url": "https://it.wikipedia.org/wiki?curid=1408837", "title": "Jingo De Lunch", "text": ""}
{"id": "1408839", "revid": "767487", "url": "https://it.wikipedia.org/wiki?curid=1408839", "title": "Ahja", "text": "Ahja \u00e8 un comune rurale dell'Estonia sudorientale, nella contea di P\u00f5lvamaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 8 localit\u00e0 (in estone \"k\u00fcla\"):\nAkste - Ibaste - K\u00e4rsa - Kosova - Loko - M\u00f5tsk\u00fcla - Mustakurmu - Vanam\u00f5isa"}
{"id": "1408847", "revid": "76963", "url": "https://it.wikipedia.org/wiki?curid=1408847", "title": "Jonathan Tucker", "text": "Ha cominciato la sua carriera circa a met\u00e0 degli anni novanta.\nBiografia.\nJonathan \u00e8 figlio di Paul Hayes Tucker e Maggie Moss. Ha frequentato la \"Park School\" in Brookline, Massachusetts. Successivamente ha frequentato la \"Thacher School\" in Ojai, California, diplomandosi nel 2001.\n\u00c8 stato interprete di numerosi film e telefilm, ed \u00e8 stato anche nominato nella categoria \"Young Artist Award\".\nTra i film da lui interpretati in giovane et\u00e0, \u00e8 da ricordare il suo ruolo nel film drammatico \"Sleepers\", dove impersonava il giovane \"Tommy Marcano\", uno dei quattro ragazzi spediti in riformatorio per aver causato un grave incidente.\nNel film Tucker \u00e8 stato affiancato da attori quali Brad Renfro, Joseph Perrino e Geoffrey Wigdor.\nDoppiatori italiani.\nNelle versioni in italiano dei suoi film e serie televisive, Tucker \u00e8 stato doppiato da:"}
{"id": "1408851", "revid": "1305772", "url": "https://it.wikipedia.org/wiki?curid=1408851", "title": "Kanepi", "text": "Kanepi \u00e8 un comune rurale dell'Estonia sudorientale, nella contea di P\u00f5lvamaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 21 localit\u00e0 (in estone \"k\u00fcla\"):\nErastvere, Heisri, Hino, Hurmi, J\u00f5gehara, J\u00f5ksi, Kaagna, Kaagvere, Karste, Koigera, Kooraste, Lauri, Magari, N\u00e4rap\u00e4\u00e4, Peetrim\u00f5isa, Piigandi, P\u00f5lgaste, Rebaste, Soodoma, S\u00f5reste, Varbuse.\nStemma e bandiera.\nIl comune estone acquist\u00f2 notoriet\u00e0 quando, nel gennaio 2018, venne indetto un referendum online per scegliere il nuovo stemma e la nuova bandiera: tra le proposte spiccava quella di una bandiera contenente una foglia verde di cannabis, in riferimento al nome della localit\u00e0, simile alla parola estone \"kanep\", che significa canapa, coltivata per decenni nei pressi dell'abitato dai contadini locali. Il sondaggio vide la vittoria della bandiera raffigurante la foglia di marijuana, che venne approvata dal consiglio comunale e proclamata ufficialmente come nuovo vessillo."}
{"id": "1408860", "revid": "125891803", "url": "https://it.wikipedia.org/wiki?curid=1408860", "title": "Luca Sardella", "text": "Biografia.\nLaureatosi in agraria, Sardella si \u00e8 dato alla musica dapprima come paroliere, e in seguito anche come cantautore, ottenendo il suo primo successo canzonettistico nel 1984, con il brano, lanciato da Fausto Leali, \"Io, io senza te\".\nCome esperto di agronomia, entra nel mondo della televisione arredando giardini per alcuni personaggi dello spettacolo e arriva a condurre uno spazio sul verde nella trasmissione \"Mattina 2\" nelle stagioni 1990/1991, 1991/1992 e 1992/1993 Visto il successo, nell'estate del 1991 e nella stagione 1991/1992, \u00e8 alla guida della rubrica \"Una Pianta al Giorno\", in onda su Rai2, prima al pomeriggio e in seguito al mattino. Dal gennaio 1992 la trasmissione viene trasmessa dal circuito Cinquestelle con un doppio appuntamento quotidiano alle 13.30 e alle 18.30.\nDall'estate del 1992 e per tutta la stagione 1992/1993 sempre su Rai2 conduce con Janira Majello la rubrica \"Verdissimo\". \nNella stagione 1993/1994 si occupa di natura all'interno della trasmissione di Rai2 Detto tra noi Mattina, seguono \"Verde mattina\" su Raiuno e Raisat e, dal 1998 al 2001, \"La vecchia fattoria\". Negli anni novanta \u00e8 assurto agli onori delle cronache per aver accusato di plagio i Take That e Mina. Nel 1996 ha pubblicato un doppio cd intitolato \"Emozioni\" nel quale interpreta settanta successi italiani.\nPubblica diversi singoli (tra cui l'inno dell'UDC) e un album nel 2007 intitolato \"Tu Sei\" (da cui ha estratto l'omonimo singolo, scartato da Sanremo, trasmesso nella trasmissione radiofonica Viva Radio Due). \nNello stesso anno conduce la trasmissione \"Sole, Sardella... e Fantasia\" per il canale regionale 8 Video Calabria con sede a Crotone. Dal 20 marzo 2008 torna a lavorare in RAI, conducendo \"Garden\" su Rai Due ogni gioved\u00ec mattina alle 9.15, programma del quale canta anche le sigle.\nDa alcuni anni Luca Sardella compare in TV a \"Mattina in famiglia\" e poi a I Fatti Vostri dove presenta una rubrica di giardinaggio e botanica. Dal 30 settembre 2012 al 2 giugno 2013 conduce su Rai Uno \"Linea Verde - Orizzonti\" insieme a Chiara Giallonardo. Dal 2015 tiene nel programma di Canale 5 Striscia la notizia la rubrica \"Speranza verde\".\nA partire dal 17 settembre 2016, poi, debutta sulle reti Mediaset con il programma \"Parola di Pollice Verde\" condotto insieme alla figlia Daniela su Rete 4.\n\u00c8 la voce degli spot in rotazione in tv del Vecchio Amaro del Capo e dell'Elisir San Marzano Borsci insieme alla figlia Daniela."}
{"id": "1408877", "revid": "73125", "url": "https://it.wikipedia.org/wiki?curid=1408877", "title": "Alpha Leporis", "text": ""}
{"id": "1408881", "revid": "767487", "url": "https://it.wikipedia.org/wiki?curid=1408881", "title": "K\u00f5lleste", "text": "K\u00f5lleste \u00e8 un comune rurale dell'Estonia sudorientale, nella contea di P\u00f5lvamaa. Il centro amministrativo \u00e8 la localit\u00e0 (in estone \"k\u00fcla\") di Krootuse.\nLocalit\u00e0.\nOltre al capoluogo, il comune comprende altre 11 localit\u00e0:\nH\u00e4\u00e4taru - Ihamaru - Karaski - Karilatsi - Krootuse - Palutaja - Piigaste - Prangli - T\u00f5du - Tuulem\u00e4e - Veski - Voorepalu"}
{"id": "1408886", "revid": "47767", "url": "https://it.wikipedia.org/wiki?curid=1408886", "title": "Accademia delle scienze russa", "text": ""}
{"id": "1408891", "revid": "2122884", "url": "https://it.wikipedia.org/wiki?curid=1408891", "title": "Patrizia Salmoiraghi", "text": "Biografia.\nHa prestato voce a numerosi personaggi di cartoni animati. \u00c8 direttrice del doppiaggio di numerose serie animate, film e serie televisive, docente di doppiaggio ed attrice teatrale. \u00c8 inoltre una delle voci ufficiali di Sky Cinema, di vari programmi della Televisione Svizzera Italiana e di molte trasmissioni radio ed \u00e8 stata la voce ufficiale di Caterpillar (Radio2). Presta la voce anche a diversi modelli di navigatori satellitari. \u00c8 stata anche la voce narrante di \"Pok\u00e9mon Battle Frontier\", al posto di Federico Danti. Ha inoltre diretto il doppiaggio della serie italiana \"Adrian\", serie autocelebrativa riguardo Adriano Celentano."}
{"id": "1408913", "revid": "1442080", "url": "https://it.wikipedia.org/wiki?curid=1408913", "title": "Esp\u00e9rance Sportive de Tunis", "text": "L'Esp\u00e9rance Sportive de Tunis (in arabo \u0627\u0644\u062a\u0631\u062c\u064a \u0627\u0644\u0631\u064a\u0627\u0636\u064a \u0627\u0644\u062a\u0648\u0646\u0633\u064a), nota anche come Esp\u00e9rance Tunisi o semplicemente Esp\u00e9rance, \u00e8 una societ\u00e0 polisportiva tunisina con sede nella capitale Tunisi, conosciuta principalmente per la sua sezione calcistica, che milita nella massima serie del campionato tunisino di calcio e disputa le partite casalinghe allo stadio Olimpico di Rad\u00e8s (65 000 posti) della capitale tunisina. Comprende anche sezioni di pallamano, pallacanestro e pallavolo.\nLa sezione calcistica dell'Esp\u00e9rance Sportive de Tunis \u00e8 la squadra tunisina pi\u00f9 titolata, potendo vantare la vittoria di 30 campionati tunisini, 15 Coppe di Tunisia, 4 CAF Champions League, una Coppa delle Coppe CAF, una Supercoppa CAF, una Coppa CAF, una Champions League araba, una Coppa dei Campioni afro-asiatica e una Supercoppa araba.\nSecondo una classifica stilata nel 2009 dall'IFFHS, \u00e8 il settimo miglior club calcistico africano del XX secolo. Secondo una graduatoria della CAF nel 2000, \u00e8 il quinto miglior club africano del XX secolo.\nLa sezione di pallamano milita nella Division nationale A e con 33 tioli \u00e8 storicamente la pi\u00f9 vincitrice del campionato.\nIl club, i cui colori sociali sono il rosso e il giallo, disputa il derby di Tunisi con il .\nStoria.\nFondazione ed esordi (1919-1939).\nL'Esp\u00e9rance Sportive de Tunis fu fondata nel 1919 da Mohamed Zouaoui e H\u00e9di Kallel in un caff\u00e8 di Bab Souika, la zona settentrionale della medina di Tunisi. I due si rivolsero a Louis Montassier, amministratore francese, e gli affidarono il ruolo di presidente. Il 15 gennaio di quell'anno il club fu ufficialmente registrato. Adott\u00f2 inizialmente come colori sociali il bianco e il verde.\nNegli anni '20 il club reclut\u00f2 un giovane liceale, Chedly Zouiten, che forn\u00ec una serie di divise a strisce verticali di colori giallo e rosso, che sarebbero divenuti i colori sociali. Zouiten entr\u00f2 a far parte del direttivo del club nel 1923, prima di ascendere alla presidenza nel 1931.\nSotto la presidenza di Zouiten, che sarebbe durata oltre trent'anni, i risultati della squadra non furono inizialmente positivi, ma nel 1936 fu raggiunta la promozione nella Division d'Honneur de Tunis e nel 1936-1937 la finale di Coppa di Tunisia, dove arriv\u00f2 una sconfitta per 1-0 contro lo Stade Gaulois. La coppa nazionale fu vinta nel 1938-1939, grazie al 4-1 in finale contro l', gi\u00e0 all'epoca grande rivale.\nIl secondo dopoguerra e l'indipendenza della Tunisia (1940-1969).\nNel 1942 l'Esp\u00e9rance vinse per la prima volta il campionato tunisino.\nNegli anni tra la fine della seconda guerra mondiale e l'indipendenza della Tunisia (1956) la squadra ingaggi\u00f2 molti calciatori di esperienza, tra cui l'algerino Abdelaziz Ben Tifour, e inizi\u00f2 a rappresentare un club locale di valore, che poteva misurarsi con i club francesi, italiani e maltesi che sino ad allora avevano giocato a Tunisi.\nDopo l'indipendenza tunisina del 1956, l'Esp\u00e9rance non solo divenne una societ\u00e0 polisportiva con l'introduzione di sezioni di pallamano, pallacanestro, pallavolo e altre discipline, ma divenne popolare per il suo calcio offensivo e per la vittoria dei campionati del 1958-1959 e 1959-1960 e della Coppa di Tunisia del 1956-1957 (2-1 in finale all'\u00c9toile du Sahel), oltre a disputare due finali di coppa nazionale, perse nel 1959-1959 e nel 1968-1969.\nNel 1963 nacque lo stile di gioco voluto dall'allenatore Abderrahmane Ben Ezzedine, che introdusse rigorisi principi di difesa ispirati al calcio italiano. Nel 1963-1964 la squadra vinse un'altra coppa nazionale battendo per 1-0 in finale l'. Tra gli artefici dei successi del club vi era Noureddine Ben Fraj, che pi\u00f9 tardi avrebbe trovato il successo in Arabia Saudita come allenatore dell'Uhud e sarebbe tornato all'Esp\u00e9rance per allenare le giovanili.\nI successi in patria (1970-1989).\nNegli anni '70 l'Esp\u00e8rance pot\u00e9 contare su validi calciatori quali Tarak Dhiab, T\u00e9mime Lahzami, Abdelmajid Ben Mrad, Abdeljabbar Machouche, Abdelkader, Raouf El Meddeb, Kochbati, Torkhani, Mokhtar Gabsi, Ahmed Hammami, El Kamel, Mohamed Ben Mahmoud, Zoubeir Boughnia (noto per le sue lunghe rimesse laterali), Ridha Akacha, Adel Latrach e Lass\u00e2ad Dhiab. Tutti questi giocatori, provenienti da Tunisi, fecero s\u00ec che il club si aggiudicasse tre campionati, nel 1969-1970, 1974-1975 e 1975-1976, e due coppe nazionali, nel 1978-1979 (3-2 ai tiri di rigore dopo lo 0-0 dei tempi supplementari nella finale contro lo Sfax Railways Sports) e nel 1979-1980 (2-0 in finale al Club Africain). Nel 1971 la squadra fu finalista della Coppa dei Campioni del Maghreb, torneo in cui si piazz\u00f2 terza nel 1975 e nel 1976.\nNel 1981-1982 fu riconquistato dopo sei anni il campionato tunisino. Nel 1982 il presidente Hassen Belkhoja mor\u00ec in un terribile incidente e gli fu intitolato il centro di allenamento del club, il Parc Hassen Belkhoja, gi\u00e0 noto come Parc B, situato nel centro di Tunisi.\nIl titolo nazionale fu rivinto nel 1984-1985, 1987-1988 e 1988-1989. In Coppa di Tunisia giunsero tre altri successi, nel 1985-1986 (in finale 4-1 ai tiri di rigore contro il Club Africain dopo lo 0-0 dei 120 minuti di gioco), 1988-1989 (2-0 in finale al Club Africain) e 1990-1991 (2-1 in finale all'\u00c9toile du Sahel). Nel 1989 la squadra ottenne dunque il suo primo \"double\" e nello stesso la presidenza del club pass\u00f2 a Slim Chiboub.\nIn questi anni l'arrivo di allenatori come il francese Roger Lemerre, il brasiliano Amarildo e i polacchi Antoni Piechniczek e W\u0142adys\u0142aw \u017bmuda diede al club una dimensione internazionale. Numerosi furono i calciatori di talento transitati in questo periodo per l'Esp\u00e9rance: a Khaled Ben Yahia, Nabil Ma\u00e2loul, Samir Khemiri, Fethi Trabelsi, Taoufik Hicheri, Lotfi Jebara, Mondher Baouab e Bessam Jeridi si aggiunsero calciatori esperti quali Tarek Dhiab, Chouchane e Ben Mahmoud, che contribuirono a un decennio, gli anni '80, molto fruttuoso per il club di Tunisi.\nIl club riprese anche a disputare le coppe internazionali africane, dopo il ritiro dal secondo turno della Coppa dei Campioni d'Africa del 1971 contro gli egiziani dell'Ismaily.\nNel 1987 l'Esp\u00e9rance raggiunse la finale della Coppa delle Coppe d'Africa contro i keniani del Gor Mahia, ma perse per la regola dei gol in trasferta (2-2 all'andata a Tunisi e 1-1 nella gara di ritorno a Nairobi).\nEpoca d'oro (1990-oggi).\nAnni 1990.\nGli anni '90 si aprirono con altri successi in campionato e nella coppa nazionale, ma ben presto l'Esp\u00e9rance divenne un club egemone anche a livello continentale. La presidenza di Slim Chiboub fu, infatti, in grado di costruire una squadra vincente non solo in patria, ma anche in ambito internazionale. Il club riusc\u00ec nell'arco di alcuni anni ad aggiudicarsi tutti i trofei possibili: CAF Champions League, Coppa CAF, Supercoppa africana e tornei afro-asiatici quali la Champions League araba e la Supercoppa araba.\nIn un decennio, ai successi in campionato, vinto per sei volte dal 1991 al 2000, si aggiunsero tre altri successi in Coppa di Tunisia, vinta nel 1990-1991 (2-1 in finale all'\u00c9toile du Sahel), nel 1996-1997 (1-0 in finale allo Sfaxien) e nel 1998-1999 (2-1 in finale al Club Africain), e la Supercoppa di Tunisia vinta nel 1993. In ambito internazionale la squadra si aggiudic\u00f2 la Coppa dei Campioni d'Africa del 1994 (0-0 a Tunisi e 3-1 al Cairo nella finale contro gli egiziani dello ), la Supercoppa d'Africa del 1995 (3-0 contro i congolesi del Motema Pembe), la Coppa CAF del 1997 (sconfitta per 1-0 a Luanda e vittoria per 2-0 a Tunisi nella finale contro gli angolani del Petr\u00f3leos de Luanda) e la Coppa delle Coppe d'Africa del 1998 (3-1 a Tunisi e 1-1 a Luanda contro gli angolani del Primeiro de Agosto), oltre alla Champions League araba del 1993 (in finale contro i bahreiniti dell'Al-Muharraq), la Coppa dei Campioni afro-asiatica del 1995 (contro i thailandesi del Thai Farmers Bank) e la Supercoppa araba del 1996 (contro i sauditi dell'). Perse, invece, la Supercoppa d'Africa del 1999, battuta dagli ivoriani dell'ASEC Mimosas.\nAnni 2000.\nGli anni duemila videro l'Esp\u00e9rance vincere sette altri campionati e tre altre Coppe di Tunisia dal 2001 al 2010, oltre alla Supercoppa di Tunisia del 2001. In Coppa di Tunisia, dopo le sconfitte in finale del 2003-2004 e del 2004-2005, la squadra inanell\u00f2 infatti tre finali vinte consecutivamente dal 2005-2006 al 2007-2008 (contro Club Africain ai tiri di rigore, Bizertin ed \u00c9toile du Sahel). In ambito internazionale il decennio non vide, invece, successi, anche se la squadra arriv\u00f2 per due volte di fila in finale di CAF Champions League, perdendo sia nel 1999 (ai tiri di rigore contro il ) che nel 2000 (contro i ghanesi dell'), e due volte in semifinale, nel 2001 e nel 2004 (sconfitta in ambo i casi dalla squadra che poi vinse il trofeo). Nel 2004 il presidente Slim Chiboub, pur avendo vinto il ventesimo titolo nazionale alla guida del club, si dimise avendo fallito la vittoria della Champions League africana. La gestione del suo sostituto, Aziz Zouhir, fu breve e vide la vittoria di due coppe nazionali e di un campionato. Nel 2007-2008 si insedi\u00f2 alla presidenza Hamdi Meddeb. Nel 2009 la squadra rivinse la Champions League araba.\nAnni 2010.\nNegli anni duemiladieci la squadra si \u00e8 confermata club di vertice in patria, vincendo sei campionati e due Coppe di Tunisia dal 2011 al 2019. \nA livello internazionale \u00e8 riuscita a raggiungere per cinque volte la finale della CAF Champions League, raccogliendo tre vittorie nel 2011 (0-0 in Marocco e vittoria per 1-0 in casa nella finale contro il ), nel 2018 (sconfitta per 3-1 ad Alessandria d'Egitto e vittoria per 3-0 a Tunisi nella finale contro l') e nel 2018-2019 e due sconfitte (nel 2010 contro il e nel 2012 contro l'). Nel 2017 l'Esp\u00e9rance era tornata a disputare la semifinale della CAF Champions League, dove era stata sconfitta dall', e aveva vinto la sua terza Coppa dei Campioni araba.\nDopo la partenza di Msakni, Korbi e altri giocatori, la squadra fu affidata al tecnico Maher Kanzari, che termin\u00f2 la stagione 2012-2013 al secondo posto dietro lo . Nell'estate del 2013 Oussama Darragi torn\u00f2 a vestire la maglia dell'Esp\u00e9rance, che fu eliminato ai tiri di rigore nella semifinale della Coppa di Tunisia dallo Sfaxien e in semifinale di CAF Champions League dagli (0-0 in Sudafrica e 1-1 in casa). Kanzari fu avvicendato a stagione in corso dall'olandese Ruud Krol, che vinse il campionato 2013-2014, ma fu esonerato nel maggio 2014 a causa dei cattivi risultati ottenuti in CAF Champions League.\nNella stagione 2014-2015 la squadra pass\u00f2 dopo pochi mesi dal nuovo tecnico S\u00e9bastien Desabre a Khaled Ben Yahia, che torn\u00f2 sulla panchina del club di Tunisi dopo otto anni. Risultati poco soddisfacenti condussero all'esonero dell'allenatore, sostituito dal lusitano Jos\u00e9 Morais, tornato a guidare il club dopo sei anni. L'eliminazione dalla CAF Champions League per mano dell' e il terzo posto in campionato non furono sufficienti al tecnico portoghese per mantenere il ruolo.\nL'Esp\u00e9rance pass\u00f2 dunque a Jos\u00e9 Anigo, i cui risultati balbettanti, uniti all'accoglienza fredda dei tifosi, portarono poco dopo al suo esonero. Sul fronte del calciomercato arrivarono a Tunisi Ely\u00e8s Jlassi, Saad Bguir, Fakhreddine Ben Youssef e il rientrante Khalil Chemmam. L'allenatore Ammar Souayah subentr\u00f2 sulla panchina della squadra, che concluse la stagione 2015-2016 al secondo posto in campionato, vincendo per\u00f2 la Coppa di Tunisia (2-0 in finale al Club Africain).\nLa stagione 2016-2017 vide l'arrivo di numerosi giocatori quali Ferjani Sassi, Mohamed Ali Moncer, Anice Badri, Mohamed Zaabia e Hichem Belkaroui. Concluso il girone d'andata in testa al campionato, nel gennaio 2017 la dirigenza decise di esonerare Souayah e di sostituirlo con Faouzi Benzarti. Il 18 maggio 2017 la squadra si aggiudic\u00f2 il suo 27\u00ba titolo nazionale battendo per 3-0 . Persa la semifinale di Coppa di Tunisia contro l'Union Sportive de Ben Guerdane, la squadra fu eliminata dalla CAF Champions League ai quarti di finale dall'.\nMalgrado buoni risultati che consentirono al club di issarsi al primo posto in campionato, nel dicembre 2017 Faouzi Benzarti si dimise, assumendosi la responsabilit\u00e0 del gioco poco brillante espresso dalla squadra. Gli subentr\u00f2 per poco tempo Mondher Kebaier, prima del ritorno, nel febbraio 2018, di Khaled Ben Yahia. Dopo vari risultati positivi, tra cui una vittoria (3-2) contro l'\u00c9toile du Sahel e una in trasferta sul campo dello Sfaxien (0-2), l'8 aprile 2018 la squadra vinse il suo 28\u00ba titolo nazionale, con tre giornate di anticipo rispetto alla fine del campionato.\nLa stagione 2017-2018 vide l'Esp\u00e9rance vincere per la terza volta la CAF Champions League. Giunta a disputare per la settima volta la finale del massimo torneo calcistico continentale, la compagine allenata da Mo\u00efne Cha\u00e2bani, subentrato nell'ottobre 2018, prevalse nella finale contro gli egiziani dell'Al-Ahly grazie al successo per 3-0 nel ritorno del 9 novembre a Tunisi, che ribalt\u00f2 la sconfitta per 3-1 subita il 2 novembre ad Alessandria d'Egitto. L'attaccante dell'Esp\u00e9rance Anice Badri si laure\u00f2 capocannoniere del torneo con 8 reti. \nNel dicembre 2018 l'Esp\u00e9rance partecip\u00f2 pertanto alla Coppa del mondo per club FIFA in qualit\u00e0 di squadra campione d'Africa, ma usc\u00ec gi\u00e0 all'esordio contro l', squadra campione degli Emirati Arabi Uniti e padrona di casa, al secondo turno (0-3). Ottenne poi il quinto posto vincendo la successiva sfida contro i campioni del Centro e Nord america del per 6-5 ai tiri di rigore (1-1 dopo 90 minuti, con l'Esp\u00e9rance che chiuse in 9 contro 11 uomini per via di due espulsioni).\nL'annata 2018-2019 vide l'Esp\u00e9rance ancora protagonista in CAF Champions League, dove raggiunse la doppia finale contro il . Dopo l'1-1 dell'andata in terra marocchina, il ritorno a Tunisi fu sospeso al 59\u00ba minuto di gioco per il rifiuto dei calciatori ospiti di proseguire l'incontro, in protesta, a loro dire, con la decisione del direttore di gara di non ricorrere al VAR, in realt\u00e0 non funzionante. Dopo un lungo conciliabolo, la gara fu dichiarata conclusa dagli ufficiali della CAF e assegnata a tavolino dal club tunisino, che fu pertanto proclamato vincitore del trofeo, ma qualche giorno dopo la CAF torn\u00f2 sui propri passi e dispose la ripetizione della partita. La decisione della federcalcio africana fu tuttavia dichiarata illegittima dal TAS, cos\u00ec il comitato disciplinare della CAF decise di assegnare il titolo all'Esp\u00e9rance, respingendo anche il successivo appello presentato dal Wydad presso l'organo federale continentale.\nNel dicembre 2019 l'Esp\u00e9rance prese parte alla Coppa del mondo per club FIFA, dove fu subito eliminata a causa della sconfitta al secondo turno contro l' (1-0). Come l'anno precedente, ottenne il quinto posto nel torneo, stavolta battendo per 6-2 i campioni del paese ospitante, i qatarioti dell'. La stagione 2019-2020, segnata dalla sospensione a causa della pandemia di COVID-19, riprende ad agosto e si chiude con un'altra vittoria per il club di Tunisi, che ottiene il trentesimo titolo nazionale.\nOrganico.\nRosa 2020-2021.\n\"Aggiornata all'1\u00ba febbraio 2021.\""}
{"id": "1408914", "revid": "73125", "url": "https://it.wikipedia.org/wiki?curid=1408914", "title": "Tabit", "text": ""}
{"id": "1408916", "revid": "253269", "url": "https://it.wikipedia.org/wiki?curid=1408916", "title": "Ted Moore", "text": "Biografia.\nNato in Sudafrica, si trasfer\u00ec in Gran Bretagna nel 1930, dove allo scoppio della Seconda guerra mondiale si arruol\u00f2 volontario nella Royal Air Force. Durante la guerra si impegn\u00f2 nel ruolo di cameraman al fronte, proseguendo l'attivit\u00e0 in tempo di pace. \nNel 1954 il passaggio a direttore della fotografia e, nel 1967, la conquista del Premio Oscar per il film \"Un uomo per tutte le stagioni\", che gli valse anche il British Academy of Film and Television Arts alla migliore fotografia."}
{"id": "1408917", "revid": "1708406", "url": "https://it.wikipedia.org/wiki?curid=1408917", "title": "Rapporto di copertura", "text": "Il rapporto di copertura, in urbanistica, \u00e8 il rapporto in percentuale fra la superficie coperta (Sc) riferita a tutte le opere edificate o edificabili e la superficie fondiaria (Sf), \u00e8 un numero adimensionale, essendo il rapporto tra due superfici.\nDetermina in pratica quanta parte del lotto pu\u00f2 essere occupata dagli edifici e quanta lasciata libera come spazio scoperto. Nell'urbanistica degli ultimi decenni, insieme all'indice di fabbricabilit\u00e0, ha determinato la tipologia della nuova edificazione.\nNon tutti i piani regolatori, hanno un metodo di misurazione identico per questo rapporto, e ci possono essere quindi delle lievi differenze (per esempio includendo o escludendo, portici, terrazzi aggettanti, volumi entroterra ecc) a seconda del comune. Solitamente \u00e8 indicato in termini di percentuale (ad esempio 50%), altre volte invece come rapporto (es. 1:2) o come frazione (es. 1/2).\nformula_1"}
{"id": "1408919", "revid": "767487", "url": "https://it.wikipedia.org/wiki?curid=1408919", "title": "Laheda", "text": "Laheda \u00e8 un comune rurale dell'Estonia sudorientale, nella contea di P\u00f5lvamaa. Il centro amministrativo \u00e8 la localit\u00e0 (in estone \"k\u00fcla\") di Tilsi.\nLocalit\u00e0.\nOltre al capoluogo, il comune comprende altre 10 localit\u00e0:\nHimma - Joosu - Lahe - Mustaj\u00f5e - Naruski - Pragi - Roosi - Suurk\u00fcla - Tilsi - Vana-Koiola - Vardja"}
{"id": "1408923", "revid": "125627654", "url": "https://it.wikipedia.org/wiki?curid=1408923", "title": "I Mammut Newton", "text": "I Mammut \u00e8 una collana di libri della casa editrice Newton Compton.\nLa collana si distingue per la mole dei volumi, dedicati a un autore (del quale non di rado viene presentata l\"'opera omnia\" o, comunque, una corposa selezione di opere) oppure a un tema e per la dimensione minuscola dei caratteri di stampa. Da qui il nome.\nLa collana ha sub\u00ecto varie metamorfosi nel tempo, sia grafiche che di contenuto. La prima edizione, in brossura, presentava una copertina raffigurante un dipinto contornato da una cornice di vario colore (per i volumi di letteratura, cornice rossa; per i volumi di critica, cornice bianca; per i volumi di storie d'orrore, cornice nera; per i volumi di storie gialle, cornice gialla). Successivamente, i volumi sono stati realizzati con una grafica diversa: ciascun volume ha uno sfondo di un diverso colore, pastello, uniforme, con una caricatura dell'autore (o di personaggi delle opere). Anche le ristampe dei precedenti volumi sono stati successivamente realizzati con la nuova grafica."}
{"id": "1408925", "revid": "33751", "url": "https://it.wikipedia.org/wiki?curid=1408925", "title": "CAF Confederation Cup", "text": ""}
{"id": "1408928", "revid": "73125", "url": "https://it.wikipedia.org/wiki?curid=1408928", "title": "Beta Ursae Minoris", "text": ""}
{"id": "1408930", "revid": "767487", "url": "https://it.wikipedia.org/wiki?curid=1408930", "title": "Mikitam\u00e4e", "text": "Mikitam\u00e4e \u00e8 un comune rurale dell'Estonia sudorientale, nella contea di P\u00f5lvamaa. Il centro amministrativo \u00e8 l'omonima localit\u00e0 (in estone \"k\u00fcla\").\nLocalit\u00e0.\nOltre al capoluogo, il comune comprende altre 17 localit\u00e0:\nAudjassaare - Beresje - Igrise - J\u00e4rvep\u00e4\u00e4 - Kahkva - Karisilla - Laossina - L\u00fc\u00fcbnitsa - Niitsiku - Puugnitsa - R\u00e4\u00e4solaane - R\u00f5sna - Selise - Toomasm\u00e4e - Usinitsa - Varesm\u00e4e - V\u00f5\u00f5psu"}
{"id": "1408938", "revid": "73125", "url": "https://it.wikipedia.org/wiki?curid=1408938", "title": "Epsilon Pegasi", "text": ""}
{"id": "1408942", "revid": "767487", "url": "https://it.wikipedia.org/wiki?curid=1408942", "title": "Mooste", "text": "Mooste \u00e8 un comune rurale dell'Estonia sudorientale, nella contea di P\u00f5lvamaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 14 localit\u00e0 (in estone \"k\u00fcla\"):\nJaanim\u00f5isa - Kaaru - Kadaja - Kanassaare - Kastmekoja - Kauksi - Laho - Rasina - S\u00e4\u00e4ssaare - S\u00e4kna - Savim\u00e4e - Suurmetsa - Terepi - Viisli"}
{"id": "1408945", "revid": "729019", "url": "https://it.wikipedia.org/wiki?curid=1408945", "title": "Sturmhaubitze 42", "text": "Lo Sturmhaubitze 42, abbreviazione del nome completo Sturmgesch\u00fctz III f\u00fcr 10,5\u00a0cm Sturm Haubitze 42, il cui numero d'identificazione era Sd.Kfz. 142/2, \u00e8 stato un cannone d'assalto dell'Esercito tedesco impiegato nella seconda met\u00e0 della seconda guerra mondiale. Fu progettato come sostituto dello Sturmgesch\u00fctz III che, da mezzo per l'appoggio ravvicinato della fanteria, si era evoluto in una valida arma anticarro; il nuovo veicolo era sempre basato sullo scafo del Panzer III da cui derivava lo Sturmgesch\u00fctz, ma in casamatta ospitava un obice leFH 18 da 105\u00a0mm leggermente modificato. Lo StuH 42 divenne operativo nel corso del 1943 e fu costruito in pi\u00f9 di un migliaio di esemplari, servendo fino al termine della guerra talvolta anche in funzione controcarro.\nStoria.\nSviluppo.\nAll'inizio della seconda guerra mondiale l'Esercito tedesco schierava nelle unit\u00e0 di artiglieria gli Sturmgesch\u00fctz III, per rendere cos\u00ec pi\u00f9 agevole l'appoggio tattico alle operazioni della fanteria; con il proseguire del conflitto i cannoni d'assalto vennero a trovarsi invischiati in combattimenti tra blindati, circostanza che indusse i militari a richiedere versioni dello Sturmgesch\u00fctz III specializzate in questo tipo di lotta, equipaggiandoli con cannoni da 75\u00a0mm lunghi. Al contempo era stato notato che l'originale cannone StuK 37 da 75\u00a0mm lungo 24 calibri (L/24) si era rivelato insufficiente contro fortificazioni pesanti, motivo in pi\u00f9 per procedere con la progettazione di un nuovo semovente d'artiglieria da supporto ravvicinato. Durante il 1941 nacquero i primi progetti sotto il nome \"Sturmgesch\u00fctz leichte Feldhaubitze\", a seguito dei quali fu compiuta una conversione su un singolo StuG III Ausf. E: terminato nel marzo 1942 dalla Alkett, era stato dotato di un obice leFH 18 da 105\u00a0mm modificato, con meccanismo di sparo a controllo elettrico. La ditta fabbric\u00f2 poi una preserie di altri nove esemplari sulla base dello StuG III Ausf. F entro la fine di ottobre che, assieme al prototipo, furono assegnati alla terza batteria dello \"Sturmgesch\u00fctz-Abteilung 185\" (\"185\u00ba distaccamento cannoni d'assalto\"): l'unit\u00e0 sostenne alcuni combattimenti a sud di Leningrado verso la fine di novembre.\nI risultati raccolti dal periodo operativo furono incoraggianti e Adolf Hitler, colpito, ordin\u00f2 a dicembre di costruire il semovente con un ritmo di ventiquattro pezzi mensili. Il nuovo blindato ricevette la denominazione ufficiale \"Sturmgesch\u00fctz III f\u00fcr 10,5\u00a0cm Sturm Haubitze 42\" il 18 marzo 1944, ma solo ad agosto fu cambiata in \"Sturmhaubitze 42\" dall'Ispettore generale per le truppe corazzate Heinz Guderian.\nProduzione.\nLa Alkett di Berlino complet\u00f2 le prime dieci unit\u00e0 di serie entro il marzo 1943; alla fine dell'anno gli StuH 42 disponibili ammontavano a 204. La linea d'assemblaggio rimase aperta fino al febbraio 1945, toccando la maggior punta produttiva nel periodo compreso tra agosto e novembre 1944, quando veniva fabbricata una media di cento unit\u00e0 al mese. Il totale di esemplari consegnati non \u00e8 certo, con fonti che parlano di , , o circa esemplari. Una fonte pi\u00f9 specifica afferma che furono assemblati veicoli suddivisi in due lotti i quali, rispettivamente, iniziano con lo scafo numero 91651 e il numero 105001.\nPoich\u00e9 erano stati fabbricati tutti sullo scafo dello StuG III Ausf. G gli StuH 42 ebbero integrate le modifiche apportate al semovente da cui derivavano: mantelletto stondato del tipo \"Saukopf\" (\"muso di porco\"), fianchi della sovrastruttura inclinati, aggiunta di una cupola per il capocarro equipaggiata con sette periscopi SE 14 Z a forbice, incrementi nella corazzatura.\nImpiego operativo.\nLo StuH 42 fu distribuito ai distaccamenti cannoni d'assalto in ragione di nove per ogni reparto, con il compito di appoggiare gli Sturmgesch\u00fctz III o IV le truppe. La prima operazione di rilievo cui partecip\u00f2 fu la battaglia di Kursk del luglio 1943, che vide sessantotto esemplari divisi tra il Gruppo d'armate Centro e quello Sud. Lo StuH 42 eccelleva comunque pi\u00f9 nelle situazioni difensive, dove poteva operare tatticamente in funzione anticarro nonostante il limitato brandeggio dell'obice da 105\u00a0mm.\nCaratteristiche.\nLo StuH 42 era molto simile allo StuG III. La differenza pi\u00f9 evidente stava nell'armamento, un leFH 18 da 105\u00a0mm lungo 28 calibri (L/28) e modificato per l'impiego su mezzi corazzati: la volata lunga 2,94 metri sporgeva oltre il bordo dello scafo per 55\u00a0cm. Il pezzo era anche dotato di un freno di bocca che, per\u00f2, dal settembre 1944 non fu pi\u00f9 montato perch\u00e9 era stato constatato che non garantiva particolari vantaggi durante il tiro. Il pezzo era inserito al centro di una casamatta con un mantelletto dapprima trapezoidale e squadrato, in seguito sostituito dal modello \"Saukopf\": questa sistemazione limit\u00f2 l'alzo a +20\u00b0 e la gittata massima a metri circa, mentre il brandeggio copriva 10\u00b0 a sinistra e a destra a veicolo fermo. L'otturatore a cuneo a scorrimento orizzontale e i freni di recupero idropneumatici permettevano una cadenza di fuoco di 6 colpi al minuto; il puntamento era demandato a un mirino telescopico Sfl. ZF1 (\"Selbstfahrlafetten Zielfernrohr 1\"). All'interno del veicolo vi era spazio sufficiente per trasportare trentasei granate di pronto utilizzo, di solito divise tra cartocci-proietto ad alto esplosivo e cartocci bossolo perforanti; si potevano anche caricare proietti a carica cava dei tre modelli differenti \"Panzergranate 39Hl/A\", \"Hl/B\" e \"Hl/C\" pesanti ciascuno 14,8 chili e con una velocit\u00e0 alla volata di 540\u00a0m/s. All'inizio sprovvisto di qualsiasi difesa dalla fanteria, il veicolo fu poi equipaggiato con una mitragliatrice MG 34 da 7,92\u00a0mm a controllo remoto (600 cartucce).\nLe protezioni erano state ereditate dallo StuG III e raggiungevano i 50\u00a0mm sulla parte frontale di scafo e sovrastruttura, alle quale vennero inchiavardate piastre supplementari da 30\u00a0mm. Con il procedere del ciclo produttivo s'inizi\u00f2 a saldare direttamente corazzature da 80\u00a0mm, con inclinazione compresa tra 10 e 21\u00b0 rispetto alla verticale. Anche il mantelletto, in entrambe le configurazioni, ebbe corazzature da 80\u00a0mm, mentre le fiancate dello scafo erano spesse 30\u00a0mm con un'inclinazione massima di 11\u00b0; il tetto di scafo e sovrastruttura misurava del pari 30\u00a0mm.\nSia la meccanica che il motore originali erano rimasti invariati. Il motore a quattro tempi, situato nel vano posteriore, era un Maybach a 12 cilindri a V, con rapporto di compressione di 6,5:1 ed erogante 300\u00a0hp a giri al minuto; il consumo si attestava a 4 litri di benzina ogni 2,7 chilometri su strada, mentre la marcia su terreni sconnessi richiedeva 4 litri ogni 1,1 chilometri percorsi. L'accensione avveniva grazie a un sistema elettrico che sviluppava 24 volt (12 volt una volta avviato) oppure tramite manovella. L'albero lo collegava a una trasmissione anteriore ZF SSG 77 sincronizzata con un cambio con sei marce avanti e una retromarcia, i cui comandi finali erano ingranati alla ruota motrice anteriore. Il treno di rotolamento contava sei doppie ruote portanti con sospensioni a barre di torsione e due ammortizzatori, uno ciascuno per la prima e l'ultima ruota; sopra si trovavano tre rulli tendicingolo e in fondo al treno era imperniata la ruota di rinvio. I cingoli adottati erano larghi 400\u00a0mm ed erano formati da 92 maglie con una guida a dente centrale.\nLo StuH 42 pesava in totale 24 tonnellate e sviluppava una pressione specifica al suolo di 1,04\u00a0kg/cm\u00b2. Era capace di superare trincee larghe fino a 2,60 metri circa, guadi profondi 0,80 metri e ostacoli verticali alti 0,60 metri. Il raggio di sterzata misurava 5,80 metri e la luce libera (distanza tra fondo dello scafo e terreno) arrivava a 39\u00a0cm. Su strada il veicolo raggiungeva la velocit\u00e0 massima di 40\u00a0km/h e un'autonomia di 169 chilometri; su terra la velocit\u00e0 di punta diminuiva a 24\u00a0km/h e il raggio operativo a 90 chilometri. L'equipaggio contava quattro uomini: un capocarro, un cannoniere, un pilota e un caricatore addetto anche all'utilizzo di una radio FuG 15 o FuG 16, con trasmettitore da 10 watt e un raggio utile di 4 chilometri. Il pilota utilizzava il sistema frizione-freno di concerto con due leve direzionali per bloccare uno dei due cingoli e sterzare a sinistra o a destra il veicolo.\nEsemplari esistenti.\nAttualmente sopravvivono diversi StuH 42 in varie parti del mondo: un Ausf. F della preserie del 1942 \u00e8 in esposizione all'Auto-und Technik Museum di Sinsheim, in Germania, completo anche di apparati lanciafumogeni. Il Museo dei corazzati di Saumur possiede un Ausf. G completo dei sostegni per le \"Sch\u00fcrzen\" e corazzatura aggiuntiva. Negli Stati Uniti d'America un esemplare di StuH 42 Ausf. G \u00e8 visibile all'U.S Army Ordnance Museum presso il poligono di tiro di Aberdeen: presenta l'obice bloccato in posizione di rinculo, non dispone di freno di bocca e denuncia danni alle sospensioni. Lo U.S. Army Artillery Museum di Fort Sill, nel 2012, integr\u00f2 nella propria collezione un altro Ausf. G passatogli dalla precedente istituzione: questo veicolo, ancorch\u00e9 mancante del freno di sparo, \u00e8 in migliori condizioni e presenta solo danni da battaglia minimi. Anche al Patton Museum of Cavalry and Armour di Fort Knox si trova uno StuH 42 Ausf. G di tarda produzione, catturato dalla 3\u00aa Armata statunitense e preservato in ottime condizioni. Infine al Museo dei mezzi corazzati di Kubinka (Russia) \u00e8 in mostra un Ausf. G di prima generazione con corazze supplementari da 30\u00a0mm fissate allo scafo."}
{"id": "1408950", "revid": "73125", "url": "https://it.wikipedia.org/wiki?curid=1408950", "title": "Beta Persei", "text": ""}
{"id": "1408951", "revid": "163662", "url": "https://it.wikipedia.org/wiki?curid=1408951", "title": "Orava (Estonia)", "text": "Orava \u00e8 un comune rurale dell'Estonia sudorientale, nella contea di P\u00f5lvamaa. Il centro amministrativo \u00e8 l'omonima localit\u00e0 (in estone \"k\u00fcla\").\nLocalit\u00e0.\nOltre al capoluogo, il comune comprende altre 29 localit\u00e0:\nHanikase, Jantra, Kahkva, Kakusuu, Kamnitsa, Kliima, Korg\u00f5m\u00f5isa, K\u00f5ivsaare, K\u00f5lik\u00fcla, K\u00f5vera, Lepassaare, Liinam\u00e4e, Luuska, Madi, Marga, Oro, Piusa, Praakmani, P\u00e4ka, P\u00e4\u00e4v\u00e4kese, Rebasm\u00e4e, Riihora, R\u00f5ssa, Soe, Soena, Suuremetsa, Tamme, Tuderna e Vivva"}
{"id": "1408952", "revid": "149587", "url": "https://it.wikipedia.org/wiki?curid=1408952", "title": "Comunit\u00e0 degli Italiani", "text": ""}
{"id": "1408953", "revid": "287204", "url": "https://it.wikipedia.org/wiki?curid=1408953", "title": "Esperance Sportive de Tunis", "text": ""}
{"id": "1408956", "revid": "1873140", "url": "https://it.wikipedia.org/wiki?curid=1408956", "title": "Massimo di Torino", "text": "Biografia.\nDi lui si hanno scarsissime notizie. Nato sicuramente nel IV secolo in un'imprecisata provincia settentrionale italiana dell'impero romano, viene storicamente considerato il fondatore della \"Archidiocesis Taurinensis\". Gi\u00e0 discepolo di sant'Eusebio di Vercelli e di sant'Ambrogio da Milano, guid\u00f2 la diocesi della allora \"Julia Augusta Taurinorum\" tra il 390 e il 420, nel difficile periodo delle invasioni barbariche.\nIl suo impegno si concentr\u00f2 prevalentemente sulla lotta contro la pratica della simon\u00eca e del paganesimo. A tal proposito \u00e8 ricordato per aver fatto erigere, probabilmente sui resti di un precedente tempio pagano, una piccola chiesa dedicata a Sant'Andrea dai cui resti, nel XII secolo, sorse la celebre chiesa della Consolata.\nMassimo divenne inoltre conosciuto per i suoi numerosi sermoni, oggi raggruppati in un'edizione critica curata da A. Mutzenbecher. \nNelle sue omel\u00ece, tra l'altro, accenn\u00f2 sovente ai primi martiri di Torino, i santi Avventore, Ottavio e Solutore le cui reliquie sono conservate a Torino. \nLa data della morte \u00e8 incerta: viene fissata intorno al 420. Secondo la cronotassi dell'Arcidiocesi di Torino il suo successore fu il vescovo Massimo II.\nCulto.\nAlcune sue reliquie sono conservate nella basilica di San Massimo a Collegno, alle porte di Torino, una delle pi\u00f9 antiche chiese cristiane del Piemonte che, molto probabilmente, fu sede vescovile dello stesso Massimo. Per lungo tempo si \u00e8 creduto che la chiesa ospitasse anche la tomba del protovescovo ma ripetuti scavi archeologici effettuati nel XIX secolo hanno smentito questa ipotesi. Sempre nel XIX secolo la municipalit\u00e0 di Torino gli intitol\u00f2 una via del centro storico e l'arcidiocesi gli dedic\u00f2 una chiesa, in essa ubicata e consacrata nel 1853.\nLa memoria liturgica a lui dedicata \u00e8 fissata al 25 giugno.\nA lui \u00e8 dedicata la chiesa ortodossa di San Massimo, ai piedi della collina torinese."}
{"id": "1408958", "revid": "287204", "url": "https://it.wikipedia.org/wiki?curid=1408958", "title": "Dese (fiume)", "text": "Il Dese (\"Dexe\" in veneto) \u00e8 un fiume di risorgiva del Veneto centrale.\nPercorso.\nIl Dese nasce da risorgive in localit\u00e0 Brentanella, appena pi\u00f9 a nord di Resana e non lontano dalle sorgenti di Sile, Marzenego, Draganziolo e Zero. Raggiunge subito una ragguardevole portata grazie alla confluenza dei vari canali di bonifica (in particolare Musoncello e Musonello) derivati dal cosiddetto nodo idraulico di Castelfranco Veneto, a sua volta alimentato dal torrente Musone. Per questo motivo, il fiume risulta arginato sin quasi dalle sorgenti.\nPresenta acque lente e torbide che attraversano, nell'ordine, i comuni di Resana, Piombino Dese, Trebaseleghe, Scorz\u00e8, Martellago, Venezia e Mogliano Veneto. Rientrato nuovamente in comune di Venezia, dopo la confluenza dello Zero si diparte una sua diramazione, il canale di Santa Maria, che lo mette in comunicazione con il canale Siloncello e quindi con il Silone. Sfocia poco pi\u00f9 avanti nella Laguna Veneta, presso la palude di Cona.\nIn laguna \u00e8 prolungato dal canale Dese che termina nel canale Silone, a sua volta prolungamento del Sile.\nIl fiume ha subito una forte antropizzazione: il suo corso \u00e8 stato canalizzato sin quasi alla sorgenti, inoltre il naturale flusso delle acque \u00e8 alterato da una quindicina sbarramenti, corrispondenti ad altrettanti antichi mulini.\nStoria.\n\u00c8 un diploma di Ottone I del 24 maggio 972 a menzionare per la prima volta il fiume, riportandolo come \"Diso\". Altrove si ritrovano anche le forme \"Deso\" (1152), \"Dise\" e \"Desium\". L'ipotesi etimologica pi\u00f9 probabile fa derivare il toponimo dall'antico nome tedesco \"Teuzo\" (analogamente alla brianzola Desio). Gli storici pi\u00f9 antichi, come Jacopo Filiasi, identificano il Dese con l\"Eridesium\" in cui, secondo il mito greco, sarebbe precipitato Fetonte. Ulteriori teorie suggeriscono un'origine preromana, probabilmente paleoveneta.\nLa sua importanza crebbe durante il dominio della Serenissima che ne modific\u00f2 il corso e istitu\u00ec il \"Consorzio Dese\", pi\u00f9 tardi Consorzio di bonifica Dese-Sile. Quest'ultimo \u00e8 stato di recente assorbito dal Consorzio di bonifica Acque Risorgive.\nMulini.\nL'importanza di questo corso d'acqua \u00e8 testimoniata dai numerosissimi mulini che sono stati costruiti sin dal medioevo ed in particolare dopo la met\u00e0 del Cinquecento sulle sue sponde. Attualmente ne restano ancora undici:"}
{"id": "1408960", "revid": "173623", "url": "https://it.wikipedia.org/wiki?curid=1408960", "title": "Wild Side of Life", "text": "Wild Side of Life \u00e8 una canzone incisa dalla rock band inglese Status Quo, pubblicata come singolo nel dicembre del 1976.\nLa canzone.\nSi tratta della cover di un brano inciso e portato al successo negli anni cinquanta dal cantante statunitense country-western Hank Thompson.\nPer la registrazione della loro versione, gli Status Quo invitano negli studi di registrazione l'amico Roger Glover, bassista dei Deep Purple, che diviene anche produttore del brano. Nel corso dell'incisione, il bassista degli Status Quo, Alan Lancaster, si vede bruscamente costretto a far ritorno dalla moglie in Australia per motivi familiari ed \u00e8 proprio Glover ad incidere le parti di rifinitura di basso ancora mancanti.\nRipresa dal gruppo inglese in una diversa e pi\u00f9 solida versione rock, la canzone viene pubblicata solo come singolo (il terzo della band nel 1976) approdando al n. 9 delle classifiche inglesi.\nOltre che in numerose antologie, nel 2005 \u00e8 stata inserita come bonus track nella ristampa dell'album best seller \"Blue for You\", uscito anch'esso nel 1976.\nFa parte della colonna sonora del film \"47 metri - Uncaged\" (2019)."}
{"id": "1408961", "revid": "86599", "url": "https://it.wikipedia.org/wiki?curid=1408961", "title": "Xi Puppis", "text": ""}
{"id": "1408963", "revid": "767487", "url": "https://it.wikipedia.org/wiki?curid=1408963", "title": "P\u00f5lva (comune rurale)", "text": "P\u00f5lva \u00e8 un ex comune dell'Estonia situato nella contea di P\u00f5lvamaa, nell'Estonia sudorientale; classificato come comune rurale (in estone \"vald\"), si estendeva attorno alla citt\u00e0 (\"linn\") di P\u00f5lva, costituito come comune a s\u00e9 e al quale \u00e8 stato accorpato nel 2013.\nLocalit\u00e0.\nOltre al capoluogo, il centro abitato comprende 27 localit\u00e0 (in estone \"k\u00fcla\"):\nAarna - Adiste - Andre - Eoste - Himmaste - Holvandi - K\u00e4hri - Kiuma - Lutsu - Mammaste - Meemaste - Metste - Miiaste - Nooritsmetsa - Oraj\u00f5e - Partsi - Peri - Puskaru - Puuri - Rosma - Soesaare - Taevaskoja - T\u00e4nnassilma - Tromsi - Uibuj\u00e4rve - Valgesoo - Vanak\u00fcla"}
{"id": "1408964", "revid": "33689", "url": "https://it.wikipedia.org/wiki?curid=1408964", "title": "Wilko Zanni", "text": ""}
{"id": "1408970", "revid": "767487", "url": "https://it.wikipedia.org/wiki?curid=1408970", "title": "Romi Ferretti", "text": "Come bassista \u00e8 conosciuto per la sua partecipazione alla prima ondata di punk rock italiano con gli A.C.T.H. ed in seguito con il gruppo rock italiano Rats dal 1989 al 1997.\nBiografia.\nAutodidatta, nasce come bassista seguendo l'impeto dell'esplosione Punk rock di fine anni '70.\nForma attorno al 1980 la sua prima band, rispondendo ad un annuncio appeso su una bacheca di un negozio di dischi della propria citt\u00e0. La band in seguito prese nome di A.C.T.H., autori di un Punk Rock melodico, con i quali registra un demo tape autoprodotto dal titolo emblematico \"L'Italia s'\u00e8 Desta(?)\" un LP uscito per la Bolognese Multimedia Attack, Tot\u00f2 alle prese coi dischi, dal titolo:\"Ultimo Party\" e un 45 Giri, sempre uscito per l'etichetta bolognese.\nTra maggio e giugno 1989, lascia la band per unirsi ai Rats.\nLaureato in Architettura dal 1998, dopo lo scioglimento della band si \u00e8 trasferito a Miami dove vive e lavora, avendo aperto uno studio di design, la Bassline Design Inc. che si occupa principalmente di interiors e industrial design.\nIl 24 ottobre 2007, si \u00e8 riunito con Wilko Zanni e Lor Lunati dopo 10 anni per una prima prova, prendendo parte quindi al progetto Rats2008.\nIl 7 novembre 2008 al VOX club di Nonantola (MO) \u00e8 stata la serata ufficiale che ha sancito la riunione ufficiale dei Rats."}
{"id": "1408972", "revid": "33751", "url": "https://it.wikipedia.org/wiki?curid=1408972", "title": "Esp\u00e9rance Tunisi", "text": ""}
{"id": "1408974", "revid": "73125", "url": "https://it.wikipedia.org/wiki?curid=1408974", "title": "Alpha Tauri", "text": ""}
{"id": "1408978", "revid": "767487", "url": "https://it.wikipedia.org/wiki?curid=1408978", "title": "Mystery Song", "text": "Mystery Song \u00e8 un brano hard-rock prodotto dalla band inglese Status Quo, pubblicato come singolo nel luglio 1976.\nLa canzone.\nSecondo singolo estratto dall'album \"Blue for You\", affronta nel testo la particolare tematica del rapporto con una prostituta e musicalmente si rivela uno dei brani pi\u00f9 potenti e frenetici mai incisi dal longevo gruppo inglese, con toni ruvidi, ritmica incalzante e chitarre infuocate per quattro minuti di furioso hard rock.\nAffidato alla irruente voce di Rick Parfitt, il brano \u00e8 ritenuto da molti musicisti anticipatore del metal.\nIl pezzo staziona per nove settimane nelle charts britanniche con un picco al n. 11.\nApprezzatissima dai fans \u00e8 anche la versione estesa della canzone contenuta nell'album \"Blue for You\", con una lunga introduzione soft."}
{"id": "1408980", "revid": "838137", "url": "https://it.wikipedia.org/wiki?curid=1408980", "title": "Jacyr Francisco Braido", "text": "Biografia.\nNato il 17 aprile 1940 a Roca Sales, \u00e8 ordinato sacerdote della congregazione scalabriniana il 22 febbraio 1970.\nConsacrato vescovo coadiutore di Santos il 30 aprile 1995, ne diviene vescovo il 26 luglio 2000.\nLibri editi.\nDom Jacyr \u00e8 autore del libro \"O Bairro que chegou num navio\" (Il quartiere in una nave).\nGenealogia episcopale.\nLa genealogia episcopale \u00e8:"}
{"id": "1408981", "revid": "73125", "url": "https://it.wikipedia.org/wiki?curid=1408981", "title": "Gamma Virginis", "text": ""}
{"id": "1408982", "revid": "31886", "url": "https://it.wikipedia.org/wiki?curid=1408982", "title": "Episodi di The War at Home (prima stagione)", "text": "La prima stagione della sitcom The War at Home \u00e8 andata in onda negli Stati Uniti d'America dall'11 settembre 2005 al 30 aprile 2006 sul canale FOX. In Italia \u00e8 andata in onda dal 18 dicembre 2006 al 7 gennaio 2007 su Italia 1."}
{"id": "1408983", "revid": "110157", "url": "https://it.wikipedia.org/wiki?curid=1408983", "title": "Episodi di The War at Home (seconda stagione)", "text": "La seconda stagione della sit-com The War at Home \u00e8 andata in onda negli Stati Uniti d'America dal 10 settembre 2006 al 22 aprile 2007 sul canale FOX. In Italia \u00e8 andata in onda dall'8 gennaio 2008 al 5 febbraio 2008 su Italia 1.\nTutta colpa di Maria!\nTrama.\nLarry va a scuola con un vecchio giubbotto di Dave, ma all'interno si scopre esserci una pipa per la marijuana, cosa che causa la sospensione da scuola del ragazzo. I Gold decidono quindi di iscrivere Larry ad una scuola parrocchiale dove Mike crede che un prete lo stia seducendo."}
{"id": "1408984", "revid": "112275809", "url": "https://it.wikipedia.org/wiki?curid=1408984", "title": "Filippo Baldinucci", "text": " \nNote biografiche.\nNato in una delle famiglie pi\u00f9 ricche e influenti di Firenze, educato dai Gesuiti, nel 1665 fu incaricato dal cardinale Leopoldo de' Medici di ordinare la grande raccolta di disegni del prelato, destinata a diventare il primo nucleo del Gabinetto dei disegni degli Uffizi, divenendo uno dei pi\u00f9 importanti esperti di arte del mondo occidentale e distinguendosi per le sue importanti novit\u00e0 introdotte nell'organizzazione, per esempio, degli Uffizi stessi.\nDa questa fondamentale esperienza deriv\u00f2 la stesura della sua opera pi\u00f9 importante, concepita come ampliamento e continuazione delle \"Vite\" di Giorgio Vasari, le \"Notizie de' professori del disegno da Cimabue in qua\", in sei volumi ordinati per secoli e decenni (tre editi dal 1681 fino alla morte dell'autore, tre usciti postumi).\nNel 1681 Baldinucci pubblic\u00f2 il \"Vocabolario toscano dell'arte del disegno\", che gli valse l'ammissione all'Accademia della Crusca. Cinque anni dopo pubblic\u00f2 un altro importante lavoro, il \"Cominciamento e progresso dell'arte dell'intagliare in rame\", che costituisce la prima storia specialistica sull'arte dell'incisione.\nFu molto legato alla spiritualit\u00e0 di Sant'Ignazio (prima del matrimonio complet\u00f2 tutti gli \"Esercizi Spirituali\"). Tre dei suoi figli vennero avviati alla carriera ecclesiastica (il figlio Antonio era un missionario gesuita che fu pi\u00f9 tardi beatificato).\nTra le sue varie cariche pubbliche, Baldinucci ricopr\u00ec anche quella di Vicario (governatore) di Lari, allora capoluogo delle Colline Pisane.\nDi lui rimangono anche alcuni disegni e dipinti, non privi di qualit\u00e0.\nIl suo stile di scrittura, tipicamente barocco, \u00e8 ricco di parafrasi e giochi retorici. Nelle sue opere cerca sempre di sottolineare l'azione divina nelle singole persone.\nLa prima biografia di Filippo Baldinucci fu scritta da uno dei figli.\nOggi l'archivio Baldinucci si trova alla Biblioteca Nazionale Centrale di Firenze (MSS Fondo Nazionale II.II.110)\nIn occasione dei 300 anni della sua morte, nel 1996, a Baldinucci \u00e8 stato intitolato il museo del \"Castello dei Vicari\" di Lari, in cui ebbe modo di svolgere la sua funzione di Vicario granducale."}
{"id": "1408991", "revid": "767487", "url": "https://it.wikipedia.org/wiki?curid=1408991", "title": "Dead Man (film)", "text": "Dead Man \u00e8 un film del 1995 scritto e diretto da Jim Jarmusch, e interpretato da Johnny Depp.\n\u00c8 stato presentato in concorso al 48\u00ba Festival di Cannes.\nTrama.\nFine Ottocento. Il giovane e timido William Blake viaggia in treno verso Machine, sinistra e desolata cittadina, per essere assunto in un ufficio di contabilit\u00e0, ma un uomo lo mette in guardia sulla societ\u00e0 per cui dovrebbe lavorare. A Machine, infatti, sembra che il mercato pi\u00f9 fiorente sia la costruzione di bare.\nAl suo arrivo Blake scopre che il posto di lavoro \u00e8 gi\u00e0 stato coperto, venendo di conseguenza scacciato in malo modo dal padrone dell'azienda, e boss del paese, John Dickinson. Ormai senza un soldo, dato che ha speso tutti i suoi risparmi per il biglietto del treno, Will si concede una piccola bevuta al saloon. Qui incontra una prostituta, Thel Russell, che lo invita a dormire da lei. Ma il suo ex-fidanzato, Charlie, figlio di John Dickinson, li scopre e spara a entrambi. Will, ferito gravemente al petto, non riesce a salvare la donna, ma piazza una pallottola mortale alla gola dell'assalitore. Dolorante e in fin di vita, ruba un cavallo e abbandona la citt\u00e0 di frontiera, addentrandosi in territorio sconosciuto.\nFerito mortalmente, Will incontra Nessuno, un indiano esiliato dalla propria trib\u00f9 dopo la deportazione in Europa da parte dell'uomo bianco. L'indiano, dopo aver sentito che il ragazzo si chiama William Blake, lo considera come l'incarnazione dell'omonimo poeta inglese ed \u00e8 deciso a ricondurlo al Grande Spirito (Wakan Tanka).\nDopo aver curato il ragazzo, i due intraprendono il loro viaggio, ma Dickinson vuole vendicare la morte del figlio e pone una taglia su William Blake. Sguinzaglia cos\u00ec tre bounty killer sulle sue tracce, ma presto la taglia diventa pi\u00f9 sostanziosa e gli inseguitori si fanno sempre pi\u00f9 numerosi. Il lungo inseguimento mina i rapporti tra i tre cacciatori di taglie, che alla fine si riducono ad uno solo, Cole Wilson, il pi\u00f9 feroce dei tre che uccide i suoi due compari e ne mangia uno, confermando la diceria che girava sul suo conto.\nWilliam Blake e Nessuno intanto, ignari di essere inseguiti, sono diventati amici. L'indiano medica il viso pallido come meglio pu\u00f2 e lo inizia alla saggezza indiana, cercando di \"spogliarlo\" di ogni cosa. \u00c8 cos\u00ec che William, da impacciato contabile di Cleveland, Ohio, inizia a \"trasformarsi\" in un uomo tutto d'un pezzo, a tratti assassino, a tratti sovrapponendo la propria identit\u00e0 con quella del suo illustre omonimo. Oramai i due hanno capito, guardando i manifesti che incoraggiano la sua cattura, che William Blake \u00e8 ricercato \"vivo o morto\".\nOttenuta l'\"ultima canoa\", in un villaggio di indiani fabbricatori di canoe resistenti al viaggio nell'oltretomba, Nessuno vi adagia l'amico e lo orna con tutto ci\u00f2 che gli potr\u00e0 servire nella lunga traversata. Tra gli oggetti trova anche posto un pacchetto di tabacco (tabacco che \u00e8 stato per tutto il film un tema ricorrente).\nMentre la canoa di William \u00e8 gi\u00e0 al largo, a riva vediamo Nessuno che saluta l'amico/poeta. In quel momento compare il cacciatore di taglie, Cole. Lo scontro a fuoco che ne segue vede morire entrambi i personaggi. A questo punto, anche William Blake chiude gli occhi per l'ultima volta. La canoa si allontana nel mare.\nColonna Sonora.\nLa colonna sonora, molto sperimentale, \u00e8 di Neil Young, ed \u00e8 una lunga improvvisazione dell'artista canadese sul tema principale. Stranamente, il tema principale (il brano introduttivo) non \u00e8 compreso nella colonna sonora ufficiale del film.\nAccoglienza.\nIncassi.\nCostato 9.000.000 $ il film ha incassato solo 1.037.847 $ negli Stati Uniti.\nCritica.\nIl film \u00e8 uno dei pi\u00f9 apprezzati del regista Jim Jarmusch, un western fortemente atipico e che unisce una grande variet\u00e0 di stili e tematiche. Il Morandini gli attribuisce quattro stelle su cinque e scrive: \"Pi\u00f9 che anomalo, \u00e8 un film innovatore nel genere, specialmente nel rapporto con i nativi e la loro cultura. \u00c8 un western lento, qua e l\u00e0 onirico con un BN pi\u00f9 nero che bianco, paesaggi insoliti senza cielo, forti striature ironiche e grottesche, momenti di violenza risolti in modi sdrammatizzati, un eroe antieroico, un buffo tormentone sul tabacco che manca, dolente colonna musicale alla chitarra di Neil Young. Cerca la poesia e talvolta approda al poeticismo.\"."}
{"id": "1408993", "revid": "1429175", "url": "https://it.wikipedia.org/wiki?curid=1408993", "title": "Domenico Varagnolo", "text": "La sua attivit\u00e0 culturale.\nDomenico Varagnolo nacque da una famiglie di modeste origini per cui, dopo aver fatto i suoi studi presso i Padri Emiliani, riusc\u00ec a trovare un impiego presso la Camera di Commercio di Venezia. Tenne questo impiego fino al 1906 anno in cui Antonio Fradeletto, ideatore della Biennale di Venezia e primo segretario generale, gli offr\u00ec un incarico nella sua segreteria. Varagnolo accett\u00f2 ben volentieri per entrare in un ambiente pi\u00f9 consono alle sue aspirazioni culturali. In questo ruolo fu tra i pochi che collaborarono alla conquista da parte dell'ente veneziano del suo prestigio mondiale.\nVerso la fine degli anni venti pens\u00f2 di costituire un archivio per raccogliere la documentazione delle vicende artistiche del momento e l'idea prese forma quando il segretario generale della Biennale, Antonio Maraini, gli affid\u00f2 l'incarico di \"conservatore\" di quello che in breve sar\u00e0 noto come ASAC, istituzione che Varagnolo diriger\u00e0 fino alla sua morte.\nLa sua attivit\u00e0 artistica.\nLa sua prima pubblicazione fu \"A tempo perso\", una raccolta di versi che firm\u00f2 con lo pseudonimo di \"R\u00e0gnolo\", lo stesso che usava per sottoscrivere le poesie che pubblicava sul \"Sior Tonin Bonagrazia\", un foglio cittadino satirico.\nDopo di ci\u00f2 pubblica altre opere come: \"Sie monologhi Veneziani\" (1912), \"El progeto de Pantalon\" (scena-prologo per marionette), \"Colombina e la musica\", \"La caena al cuor\", \"Le parlate delle maschere\", \"El spirito dei puteli\" (1925) e \"I soneti de Mariso\" (1927).\nCome autore teatrale esord\u00ec la sera del 20 febbraio 1911 con Ferruccio Benini che rappresent\u00f2 al teatro Goldoni l'atto unico \"Matina de nozze\" a cui seguirono \"La dote de Gigeta\" (rappresentata dalla compagnia Benini il 24 aprile 1913), \"Per la regola\" (rappresentata sempre dalla compagnia Benini nel 1914 con una versione in dialetto genovese rappresentata da Gilberto Govi che ne proporr\u00e0 anche un'edizione televisiva), \"La casa dei scandoli\" (rappresentata dalla compagnia Benini nel 1917), \"Dall'altana'al magazen\" (rappresentata dalla compagnia Emilio Zago nel 1917), l'\"Uomo che no capisse gnente\" (rappresentata dalla compagnia Cesco Baseggio nel 1926), \"El sangue no xe aqua\" (rappresentata dalla compagnia Cesco Baseggio nel 1927).\nNel 1929 la compagnia Giachetti si vide impedita dalle autorit\u00e0 di polizia la rappresentazione della prima dei tre atti \"El ponte in balanza\" perch\u00e9 si ebbe il timore di \"qualche disordine\" visto che la vicenda aveva per sfondo la polemica sulla progettazione del ponte autostradale che avrebbe unito Venezia alla terraferma.\nParticolare dedizione Varagnolo la mise anche nella stesura della commedia ispirata alla vita di Jacopo Robusti detto il Tintoretto dal titolo \"El pitor del paradiso\". La scrisse pensando ad un'interpretazione di Cesco Baseggio, ma l'eccessivo impegno finanziario che l'allestimento richiese ne ritard\u00f2 la messa in scena. Il progetto sembr\u00f2 riprendere forma nel 1942 con la disponibilit\u00e0 del grande Ermete Zacconi, ma gli eventi bellici stroncarono ogni progetto. Il regime democratico uscito dalla guerra non riprese in mano il progetto e la commedia non ebbe allestimento anche perch\u00e9 Varagnolo mor\u00ec il 20 agosto del 1949."}
{"id": "1408996", "revid": "1149807", "url": "https://it.wikipedia.org/wiki?curid=1408996", "title": "Episodi di Will &amp; Grace (ottava stagione)", "text": "L'ottava stagione della sit-com \"Will &amp; Grace\" \u00e8 andata in onda negli Stati Uniti d'America dal 29 settembre 2005 al 18 maggio 2006 sul canale NBC. In Italia \u00e8 andata in onda dal 29 agosto al 14 novembre 2006 su Fox Life e dal 6 al 26 luglio 2007 su Italia 1.\nVivo e vegeto.\nTrama.\nIl regista d\u00e0 il via dopo un breve conto alla rovescia: la telecamera si sposta dal pubblico al palco e inquadra la scena, come in un teatro, dell'appartamento di Will dove Grace sta parlando al telefono con Tom, non riuscendo a troncare. Intanto entra Will che le dice che Stanley \u00e8 vivo, dopodich\u00e9 entra Jack con una benda sull'occhio destro per un infortunio sul lavoro che viene informato di Stanley da Grace. Poi arriva Malcom che, in corridoio, accusa Will di essere fuggito senza motivo e lo bacia perch\u00e9 arriva qualcuno, ma \u00e8 solo Karen in carrozzina motorizzata, dopo un intervento al piede sinistro per separare alluce e secondo dito, insieme alla domestica Rosario. Malcolm vuole uscire con Karen; Will, per impedirlo, le dice che Stanley \u00e8 vivo, per il dispiacere di Malcolm, ma lei non ci crede. Jack rivela a Grace che sotto la benda in realt\u00e0 ha perso un sopracciglio nell'incendio del set. Karen si convince di Stanley quando glielo dice Rosario che viene licenziata e poi esce con Malcolm perch\u00e9 per lei Stanley \u00e8 comunque morto. Fine: un presentatore elenca il cast di questa puntata: escono tutti, con Megan Mullally in stampelle.\nSeguire le proprie emozioni.\nTrama.\nMentre Jack vorrebbe il sof\u00e0 di Will e chiede a Grace di abbellirgli lo studio di \"Talk-Jack\", arriva Karen portando la licenziata Rosario a casa di Will perch\u00e9 ha una nuova cameriera: Harumi, giapponese, ottima violinista, alla quale Karen ordina di scrostare il vomito sulla vasca con l'archetto. Poi arriva Will che cerca di calmare Karen in preda a un pianto inconsolabile, scaturito dal togliere un mattone immaginario dal muro della memoria. Al \"Talk-Jack\" \u00e8 di scena Grace, come rimpiazzo di Harrison Ford, ma una sua frase viene tagliata in modo che sembra odi i gay, tanto che i tre parrucchieri dai quali si fa la piega durante la messa in onda, le mettono di tutto nei capelli. Grace chiede di tornare allo show di Jack per chiarirsi e in lacrime dice di amare i gay. Will e Karen discutono dei loro \"muri immaginari\".\nIl vecchio e il mare.\nTrama.\nMentre Grace legge una rivista del 1982, Jack vuole trascinare Will in piscina, che non sa nuotare per un trauma infantile legato a sua madre che l'ha fatto cadere in acqua cercando di riprenderlo senza bagnarsi i capelli. Karen propone a Grace un appuntamento al buio, cos\u00ec la porta con Malcolm a cena insieme a Dale, un ben messo e strampalato poeta dilettante, di cui lei non ne sar\u00e0 entusiasta. La sera successiva Grace, Karen e Malcolm vanno a cena da Dale, a Staten Island, e, mentre Karen e Malcolm litigano ed escono per poi tornare felici e ubriachi, Grace e Dale pare si trovino bene insieme, almeno fino a quando lei si mette a cantare. Intanto Jack d\u00e0 lezioni di nuoto a un riluttante Will.\nWill il caritatevole.\nTrama.\nWill dice di aver iniziato a fare volontariato: consegna pasti per il Progetto Angel, un'associazione caritatevole per i gay poveri. \u00c8 il decimo anniversario della notte dei Giochi Spettacolari: ci sono Larry ed Ellen senza i loro mariti, ma Will porta un amico dal Progetto Angel, l'anziano Clyde che vorrebbe giocare. Cos\u00ec Will lo fa giocare con Grace, con disappunto finale di lei per l'incapacit\u00e0 di lui. Ma da alcuni particolari (non \u00e8 gay, \u00e8 solo e va al Progetto Angel per il cibo gratis) si rivela pi\u00f9 simile a Grace che non a Will. Intanto Jack, che ha incontrato Stanley in una sauna, cerca di convincere Karen a mollare Malcolm e rivedere lui.\nAsta di beneficenza.\nTrama.\nWill organizza un'asta di beneficenza in un locale gay, dove scopre lavora Rosario, mentre Grace dice a Malcolm che Karen si vede con Stanley, complicando le cose tra loro. Cos\u00ec al carnevale, Malcolm ci va con Grace che non gradisce quando lui vuole che lei gli prenda la tasca. Allora Grace chiede a Karen di risolvere la faccenda, che si risolver\u00e0 perch\u00e9 Malcolm riceve una telefonata per un lavoro lontano per almeno sei mesi. Intanto all'asta il giovane \"baby\" Glenn, chiamato cos\u00ec perch\u00e9 all'et\u00e0 di dodici anni (famoso per una pubblicit\u00e0) \u00e8 caduto in una buca del terreno, fa un discreto successo, mentre Jack, che credeva di essere famoso, viene snobbato. Sar\u00e0 Will a fare un'offerta, dopo tante offerte inventate.\nAmore ad alta quota.\nTrama.\nSull'aereo per Londra, Grace va in cerca di celebrit\u00e0 scorgendo Leo in prima classe. A casa di Karen, mentre lei sta prendendo il t\u00e8 con Jack, Leni, la nuova cameriera con spiccato accento inglese, minaccia Jack di non nominare pi\u00f9 Rosario pena la perdita degli attributi. Allora aiuter\u00e0 Rosario a riavere il posto. In aereo, con l'aiuto di Will che distrae lo steward gay, Grace si cambia e in qualche modo riesce a stare insieme a Leo, mentre Will che ha creato problemi ai due steward fidanzati gay (Bret e Brent), cerca di rimetterli insieme facendoli stare soli e lui far\u00e0 lo stewart.\nCome due pinguini.\nTrama.\nLa notizia di due pinguini gay non passa inosservata, cos\u00ec Will e Jack li vanno a vedere dopo aver visitato un nuovo appartamento per Jack, scoprendo che lo zoo li vuole separare perch\u00e9 gay. Quindi provano a sensibilizzare i visitatori, cos\u00ec Jack rinuncia all'appartamento donando i suoi cinquemila dollari allo zoo. Grace e Karen vanno a fare shopping e qui incontrano Beverly Leslie che, con l'amico Benji, le invita al funerale della sua defunta moglie. Al funerale, Grace vede un vestito per la foto del suo biglietto di auguri e, nonostante il divieto di Beverly, lo indossa, spinta da Karen. Con una coperta addosso, che poi risulta dove \u00e8 spirata la moglie di Beverly, cerca di coprirsi perch\u00e9 la cerniera difettosa si \u00e8 incastrata insieme a Karen. Beverly, irritato, prova a risolvere la cosa rimanendo incastrato al posto di Karen.\nLa mamma \u00e8 sempre la mamma.\nTrama.\nGrace \u00e8 preoccupata perch\u00e9 deve andare a pranzo con sua mamma, cos\u00ec cerca di chiamare con s\u00e9 qualcuno: ci sar\u00e0 Jack. Will accetta un lavoro no-profit, dove deve mandare in bancarotta Karen per l'accusa di un palazzo fatiscente. Cos\u00ec lei finisce per andarci a vivere, pena la prigione. Ma nonostante la visita di Will che si scusa, Karen vuole finire la settimana. Il pessimo rapporto che Grace ha con sua madre Bobbi, la spinge a chiedere a Jack qualche consiglio e sembra che funzioni.\nUn gayo Natale.\nTrama.\nWill, Grace, Jack e Karen sono tutti a casa dei genitori di Will per festeggiare il Natale, nel Connecticut. Mentre Sam, fratello di Will, ha un breve ritorno di fiamma con Grace, Jack convince Will a far ballare il piccolo nipote Jordan, a costo di farlo sembrare gay. Ma Marilyn, mamma di Will, sembra entusiasta indisponendo Will che da piccolo veniva sempre ostacolato. Il cocktail di Marilyn incuriosisce Karen che ne indovina gli ingredienti tranne uno, alla fine Karen le chiede di indovinare l'ingrediente che ha le ha messo nel caff\u00e8. \nTutti insieme appassionatamente.\nTrama.\nGrace scopre che ridanno Tutti insieme appassionatamente al cinema e va a vederlo vestita come Maria del film, con Will vestito da capitano austriaco, Jack vestito da tirolese (che adesca Ralph, il barista del cinema) e Karen che poi si travestir\u00e0 da suora per sfuggire all'accusa di aver tirato una fiaschetta in platea dalla galleria. Ma Will sbaglia cinema per colpa di Grace e conosce James che subito scambia Will per un usciere. Intanto tre mamme lasciano i loro sette figli a Grace mentre sta aspettando Will nell'ingresso del cinema. Grace, Jack e Karen, con l'arrivato Will, si nascondono nello sgabuzzino del cinema grazie a Rosario vestita da suora, ma poi vengono scovati da Ralph e riescono a scappare.\nIl compleanno di Karen.\nTrama.\nDallo studio 17, della City in California, il regista da il via dopo un breve conto alla rovescia e, come nella prima puntata di questa stagione, la telecamera si sposta dal pubblico alla scena che, come in un teatro, inquadra un bagno grande ed elegante dove Karen ringrazia tutti di essere venuti al suo compleanno, rivolta alla stanza immaginaria al di l\u00e0 dalla porta, dalla quale entrano Will che \u00e8 entusiasta della festa piena di vip, Grace che indice una gara di toccate di sedere, Jack che finisce sulla torta di compleanno e deve farsi una doccia e Beverly Leslie che dice ai tre ignari che \u00e8 dieci anni che Karen festeggia cos\u00ec il suo compleanno. Rosario poi dice che quest'anno li ha invitati per sbaglio perch\u00e9 uno di loro crea imbarazzo a Karen, cos\u00ec i tre iniziano a litigare buttandosi addosso qualsiasi cosa, distruggendo il distributore di medicine. Rosario pulir\u00e0 in modo egregio, mentre Karen rivela che il vero compleanno \u00e8 quello che Will, Grace e Jack le fanno sempre. Intanto Matt Lauren chiede di andare in bagno e si siede sulla tazza come Will, sorprendendo Grace. Fine: una voce fuori campo presenta al pubblico in sala il cast della puntata, facendo anche vedere le due scenografie della stessa stanza: una sporca e disordinata e una ripulita.\nLa stanza proibita.\nTrama.\nIspirata da Will, anche Grace vuol fare volontariato andando ad arredare una casa di riposo per beneficenza. Ma una richiesta di Margot, ex-collega di Will, le far\u00e0 cambiare idea, senza dirlo a Will. Karen mostra a Jack la sua casa e d\u00e0 a lui il tassativo divieto di non entrare in una stanza considerata proibita, questo aumenta la curiosit\u00e0 di Jack che crede che ci sia il suo regalo di compleanno, ma neanche Rosario lo aiuta. Alla fine scoprir\u00e0 che la stanza \u00e8 di un bambino che Karen ha sempre desiderato, ma sa di non essere una brava madre anche se si prende cura amorevolmente di un febbricitante Jack. Will torna al lavoro con Margot senza dirlo a Grace: lei e Will, per\u00f2, si incontreranno nel punto ristoro.\nUn piedipiatti tra i piatti.\nTrama.\nJack riceve una lettera di Tommy, un ragazzo timido dell'Ohio che vuole dichiararsi gay, quindi ci va trascinandoci Karen. Will e Grace sono a cena con gli amici Ellen e Rob che dicono di essersi separati perch\u00e9 cos\u00ec vanno d'accordo, ma in quel ristorante lavora Vince, l'ex di Will. Jack e Karen arrivano al bowling dove lavora Tommy e, mentre Karen viene reclutata per giocare da Jean e Rhonda, Jack scopre che Tommy \u00e8 un uomo attempato e cos\u00ec lo convince a dire la verit\u00e0 a Josh, un ragazzo a caso che risulta essere il figlio di Tommy. Vince sfugge continuamente a Will che gli dice che dovrebbe fare il poliziotto, facendo fuggire i criminali dal ristorante per il disappunto del suo capitano, mentre Grace riesce a rimettere insieme i litigiosi Ellen e Rob.\nAmore a Los Angeles.\nTrama.\nLos Angeles. Per andare all'universit\u00e0, Elliot viene accompagnato da Jack, che avr\u00e0 problemi di paternit\u00e0, ma anche da Grace, che viene scambiata per Katie Griffin, Will, che crede di vedere James dappertutto e poi lo incontra davvero, e Karen. Will si mette a uscire con James e vengono additati da tutti come male assortiti, inoltre lui, essendo abbandonato dalla futura sposa Claire, ha il visto che gli scade e deve tornare in Canada entro quattro giorni. Per risolvere la situazione Grace si offre di sposarlo, mentre Jack dopo aver litigato con Elliot lo va a prendere perch\u00e9 Elliot ha l'auto in panne, facendo pace.\nPreparativi di nozze.\nTrama.\nPreparativi per le nozze tra Grace e James, ma tutto diventer\u00e0 difficile per Grace, che voleva una cerimonia intima, quando (oltre gli amici Ellen, Rob, Joe, Larry e Rosario che fa le foto) si ritrova sua madre Bobbi. Al momento del \"s\u00ec\", a Grace viene da vomitare un paio di volte, Will crede che lei nel suo subconscio non voglia sposarsi. Karen ha scritturato Hall &amp; Oates per suonare, poi James ha cantato a Will un brano di Stevie Wonder. Il giorno dopo Grace torna dal dottore rivelando di essere incinta.\nLa dolce attesa di Grace.\nTrama.\nGrace dice che \u00e8 incinta di Leo ed \u00e8 stato quella volta in aereo. Dopo una lunga dormita, nella quale si perde un intero marted\u00ec, Grace prende coscienza di ci\u00f2 che \u00e8 stato, diventando isterica dando la colpa al bambino. James si dimostra per quello che \u00e8: uno che ha un perverso senso dell'umorismo e che non esita a passare davanti ad una fila di persone adducendo a una nonna moribonda o rubando un taxi a un'infermiera in stampelle sotto la pioggia, tanto che Will non lo vuole pi\u00f9 vedere, cos\u00ec convince Grace ad annullare il matrimonio. Mentre Jack la vorrebbe nel suo programma mentre partorisce, Grace incontra Leo, ma non gli dice del bambino perch\u00e9 lui si \u00e8 risposato.\nCowboys e Iraniani.\nTrama.\nGrace deve arredare tre appartamenti, quindi deve assumere un'altra assistente, l'iraniana Pam, nonostante il disappunto di Karen. In un nuovo bar gay in stile cowboy, Jack presenta il nuovo amico Travis a Will. Will disapprova Travis perch\u00e9 ci ha provato con lui parlando male di Jack, sfiorando la rissa. Intanto Pam combina disastri da Grace, Grace vuole dimostrarsi tollerante, ma quando scopre che \u00e8 ebrea la licenzia.\nTutto \u00e8 in vendita.\nTrama.\nJack viene affiancato nel suo \"Talk Jack\", per intervistare George Takei, da Amber-Louise che poi dir\u00e0 che la nuova direzione, un'ala di conservatori di destra, le dar\u00e0 uno spazio tutto suo. Will commenta che il tutto \u00e8 per distruggerli perch\u00e9 Bush \u00e8 sempre stato contro i gay. Karen vede Cricket, la truccatrice di Grace, e decide di avere un bambino da lei, ma dopo l'entusiasmo iniziale aiutato dai soldi, Cricket rinuncia, per il disappunto di Karen che voleva essere come Grace. Intanto Jack, non sopportando i cambiamenti, lascia il suo lavoro nella tv.\nLa coperta della discordia.\nTrama.\nMentre Jack cerca un nuovo lavoro, Will cerca di convincere Grace a cenare con i propri genitori. Nonostante i timori, i genitori di Will sono entusiasti della gravidanza di Grace, tanto che George le regala la coperta che Will aveva da bambino, un gesto che a Will non piace. Ma non \u00e8 per la coperta che Will \u00e8 arrabbiato: \u00e8 per suo padre che non ha mai accettato il fatto che lui sia gay. Karen porta da Jack l'ex insegnante di recitazione, Zandra che non sembra starci con la testa. Poi lui va ad un provino ed ottiene una parte, ma non quella sperata. A casa, Will riceve la telefonata dalla madre che suo padre \u00e8 morto per infarto.\nIl figlio in lutto.\nTrama.\nDopo il funerale del padre George, Will non sembra molto scosso, nonostante gli amici che intervengono con frasi fuori luogo, persino Grace, che tenta di spiegare alla nipotina Casey la morte del nonno. Improvvisamente arriva Vince, da un funerale sbagliato, con Jack che gli chiede consigli su come interpretare un poliziotto. Tutti ricordano con affetto e allegria George, ma Will ricorda solo che suo padre non lo voleva gay. Marilyn piange nella lavanderia e a Will, che la scopre e poi piange anche lei, gli dice che suo padre era orgoglioso anche se non hanno mai condiviso niente. \nComplici nel reato.\nTrama.\nMentre Will e Grace si preparano per andare al corso preparto insieme a Vince, Jack chiede Karen di provare una scena del telefilm che deve interpretare, ma lei vorrebbe parlargli. Al corso Will e Grace incontrano Sheila una ragazza incinta sola, ma ben presto anche Grace rimarr\u00e0 da sola, perch\u00e9 Will dovr\u00e0 seguire Vince se vuole andare al cinema. Sul set Jack, che deve recitare con una donna, ha ancora bisogno dell'aiuto di Karen, mentre lei non riesce ad aver la sua attenzione. Grace vuole fare da sola perch\u00e9 \u00e8 stufa di avere Will che la copre di attenzioni.\nLa sorella di Karen.\nTrama.\nKaren dice che pranzer\u00e0 con sua sorella Virginia, detta Gin, per la sorpresa di tutti che non sapevano che Karen avesse una sorella. Grace vuole chiamare il bambino George, come il padre di Will. Gin arriva e si dimostra un fascio di nervi perch\u00e9 ha una gamba pi\u00f9 corta dell'altra, soprattutto quando Jack glielo fa notare che poi vede Josh Lucas e corre da lui. Vince fa vedere una casa, ex scena del crimine, a Will: sar\u00e0 la loro nuova casa, c'\u00e8 un piano libero per Grace, ma \u00e8 un'idea di Will che non piace a Vince. Alla festa per la prima del telefilm di Jack, organizzata da Karen, piomba Gin che litiga con Karen per la caviglia rotta mentre giocavano a twister, perch\u00e9 una trave del pavimento ha ceduto, ma poi confessa che ha fatto tutto da sola. Jack nel telefilm scopre che gli hanno doppiato la voce. Grace scopre che a Roma c'\u00e8 Leo che ha rotto il fidanzamento e vorrebbe andare da lui, ma Will \u00e8 indispettito: ha lasciato Vince perch\u00e9 aveva promesso a Grace di occuparsi del bambino.\nFinale - parte 1.\nTrama.\nWill e Grace tra una ventina d'anni: lui pelato e fisicamente cadente e lei con un sedere enorme e capelli sciupati e con il figlio adolescente, Warren, che non li ascolta e se ne va. Arriva Karen che ha sposato Rosario, uguali identiche a tanti prima anche se Rosario ha i capelli brizzolati, e Jack invecchiato e abbronzato che ha sposato Kevin Bacon. Ma era tutto un sogno di Grace: Will la sveglia perch\u00e9 parlava nel sonno. Mentre Will va in lavanderia arriva Leo che vuole ricominciare con Grace che si mostra incinta. Due anni dopo, Will durante il suo compleanno coccola il suo bambino adottivo, Ben, e cos\u00ec fa Grace con la figlia Lila, ma lei non vuole chiamarlo. Jack e Karen vogliono rimettere insieme Will e Grace, cos\u00ec i due si ritrovano in una stanza d'ospedale di uno sconosciuto e decidono di andare a bere qualcosa. Intanto Karen scopre i prestiti di Stanley e di essere al verde. Mentre Beverly Leslie vorrebbe avere una storia con Jack, che rifiuta.\nFinale - parte 2.\nTrama.\nWill, Grace, Jack e Karen sono insieme a raccontarsi gli ultimi tempi. Grace \u00e8 dispiaciuta dell'ultimo periodo, ma era indispensabile per fare la loro vita. Jack rivela a Karen di Beverly Leslie che lo voleva e che ha rifiutato con disappunto di lei. Jack allora va da Beverly Leslie che lo ha nominato beneficiario del suo patrimonio, ma non ne \u00e8 entusiasta e Karen capisce che non pu\u00f2 chiedergli questo, cos\u00ec se ne vanno. Lasciato solo sul balcone, Beverly vola via trascinato dal forte vento. Anni dopo, Lila e Ben si incontrano al college come i genitori Will e Grace, i quali arrivano all'unisono per portare scatoloni ai figli e nonostante l'et\u00e0 avanzata sono ancora in forma, come Jack. Karen invece a furia di ritocchi \u00e8 uguale a tanti anni prima. Will e Grace, il giorno prima del matrimonio dei figli, si telefonano, come all'inizio della prima puntata della prima stagione, e come allora guardano E.R.. La puntata si conclude con Will, Grace, Jack e Karen che brindano e dopo il brindisi la loro immagine torna al presente."}
{"id": "1408997", "revid": "38275", "url": "https://it.wikipedia.org/wiki?curid=1408997", "title": "Velocit\u00e0 alla bocca", "text": ""}
{"id": "1409000", "revid": "767487", "url": "https://it.wikipedia.org/wiki?curid=1409000", "title": "Rain (Status Quo)", "text": "Rain \u00e8 un brano hard-rock prodotto dalla band inglese Status Quo, pubblicato come singolo nel 1976.\nLa canzone.\nRitmo serrato, timbro ruvido e potenti riff di chitarra contraddistinguono questo pezzo degli Status Quo, che il chitarrista Rick Parfitt comincia a comporre gi\u00e0 nell'anno 1974, nella prospettiva che venga incluso nell'album \"On the Level\" del 1975.\nNoto per il perfezionismo con cui cura le sue composizioni, Rick non riesce per\u00f2 a terminare in tempo la canzone, che pertanto viene pubblicata ancora un anno pi\u00f9 tardi ed inclusa nel successivo LP \"Blue for You\" del 1976.\nSebbene il brano venga accreditato esclusivamente a Rick Parfitt, alla stesura delle liriche contribuisce anche il bassista Alan Lancaster.\nAppartenente al repertorio del momento dorato degli Status Quo, il singolo va al numero 7 UK e diviene l'ennesimo successo internazionale della band."}
{"id": "1409001", "revid": "1711941", "url": "https://it.wikipedia.org/wiki?curid=1409001", "title": "Delb\u00e1eth", "text": "Nella mitologia irlandese Delb\u00e1eth (o Dealbhaeth) era figlio di Aengus o Ogma dei T\u00faatha D\u00e9 Danann e di Ethniu dei Fomoriani. Succedette al nonno Eochaid Ollathair come Re supremo dell'Irlanda. Da Ernmas ebbe tre figlie, tre dee eponime irlandesi: \u00c9riu, Banba e F\u00f3dla. Regn\u00f2 per dieci anni. Gli succedette il figlio Fiacha.\nAlcune parti del \"Lebor Gab\u00e1la \u00c9renn\" identificano Delb\u00e1eth come padre di Brian, Iuchar e Iucharba, affermando che Delb\u00e1eth aveva un altro nome \"Tuirill Biccreo\" o \"Tuirill Picreo\". Per questa ragione Delb\u00e1eth \u00e8 identificato con il personaggio di Tuireann.\nUn altro Delb\u00e1eth, Delb\u00e1eth Mac Neit, \u00e8 identificato nella stessa sezione del \"Lebor Gab\u00e1la \u00c9renn\" come bis-nonno di Tuirill Biccreo.\nI Delbhna, popolo dell'antica Irlanda, affermavano di discendere da lui. "}
{"id": "1409008", "revid": "167080", "url": "https://it.wikipedia.org/wiki?curid=1409008", "title": "Tesmoforia", "text": ""}
{"id": "1409013", "revid": "123910311", "url": "https://it.wikipedia.org/wiki?curid=1409013", "title": "Ottone I", "text": " "}
{"id": "1409014", "revid": "2014155", "url": "https://it.wikipedia.org/wiki?curid=1409014", "title": "Sofia di Nassau", "text": "Biografia.\nInfanzia.\nSofia era la figlia pi\u00f9 giovane del duca Guglielmo di Nassau, e della sua seconda moglie, Paolina di W\u00fcrttemberg. Suo nonno materno era il principe Paolo Federico di W\u00fcrttemberg, figlio di Federico I di W\u00fcrttemberg e di Augusta di Brunswick-Wolfenb\u00fcttel. Augusta era la figlia di Carlo Guglielmo Ferdinando di Brunswick-L\u00fcneburg e della principessa Augusta di Hannover, sorella maggiore di Giorgio III del Regno Unito.\nSuo padre mor\u00ec quando lei aveva tre anni, e gli successe il suo fratellastro Adolfo. Sofia ricevette una formazione adatta a una principessa del suo tempo. Studi\u00f2 scherma, normalmente riservato ai maschi, per sistemare la schiena e correggere la sua postura. Socializz\u00f2 con diversi accademici ed artisti, in quanto la corte di Nassau era ritenuta la pi\u00f9 democratica della maggior parte delle corti tedesche. La lingua parlata in casa, durante la sua infanzia non era il tedesco, ma l'inglese.\nViene detto che ricevette un'educazione pi\u00f9 simile allo stile di vita vittoriano della classe media, che piuttosto per una reale. Venne descritta come una persona seria, intelligente, interessata allo studio delle lingue e della storia e a suonare il pianoforte.\nNel 1848, assistette a una ribellione nel Ducato di Nassau, represso dalla madre e dai fratelli. Trascorse l'inverno del 1853-1854 con la madre alla corte della zia materna a San Pietroburgo. La zia materna, la principessa Carlotta di W\u00fcrttemberg, era sposata con il granduca Michail Pavlovi\u010d Romanov. Il viaggio non era stato organizzato per tentare un matrimonio con un principe russo, ma piuttosto, per studiare la vita in una grande corte. Sofia e sua madre furono costrette a lasciare la Russia allo scoppio della guerra di Crimea. \nDopo la morte della madre, avvenuta nel 1856, Sofia si trasfer\u00ec al castello di Monrepos, nei pressi di Neuwied, residenza della sorella maggiore Maria Guglielmina, duchessa di Wied. Fu in questo periodo che conobbe il principe Oscar, duca di \u00d6sterg\u00f6tland, figlio del re Oscar I di Svezia e di Giuseppina di Leuchtenberg. Dopo la morte dell'unico figlio di suo fratello Carlo, era politicamente necessario per Oscar sposarsi. \nNel 1855-1856, Oscar venne inviato a visitare le varie corti reali in Europa, al fine di trovare una moglie adatta. Visit\u00f2 la corte britannica, ma non volle sposare la principessa Mary di Cambridge, e nemmeno le principesse belghe e prussiane. \nDopo aver conosciuto Sofia, Oscar ritorn\u00f2 in Svezia per chiedere il consenso dei genitori al matrimonio. Poi torn\u00f2 a Nassau, dove il fidanzamento fu annunciato il 25 settembre 1856. Durante il fidanzamento, Sofia studi\u00f2 la lingua svedese e la storia ed intratteneva una fitta corrispondenza con il suo futuro sposo in svedese, e impar\u00f2 anche il norvegese rapidamente.\nDuchessa e Principessa ereditaria.\nIl matrimonio si celebr\u00f2 nel castello di Biebrich, il 6 giugno 1857. Due settimane pi\u00f9 tardi gli sposi raggiunsero la Svezia e si stabilirono a Stoccolma. Il loro arrivo fu accolto con entusiasmo dai sudditi svedesi, in quanto il principe ereditario Carlo XV di Svezia, fratello maggiore di Oscar, non aveva eredi maschi. \nIl primo figlio di Sofia assicur\u00f2 la continuazione della dinastia Bernadotte e le diede molta popolarit\u00e0. La nascita avvenne al Palazzo di Drottningholm secondo il protocollo, con tutta la corte e membri del governo presenti nella sala adiacente alla camera da letto come testimoni. Dopo la morte del suocero, Oscar I, nel 1859, il cognato divenne re Carlo XV, e lei e suo marito divennero principi ereditari di Svezia e Norvegia.\nLa coppia and\u00f2 a vivere ad Arvfurstens palats. Sofia venne descritta dai contemporanei come calma e controllata, pratica e sensata. Aveva buoni rapporti con i suoceri e anche con la cognata Eugenia. Il suo rapporto con Carlo XV e Luisa invece era teso. Sofia non amava la frivolezza che caratterizzava la corte del cognato. \nNel 1861, Sofia aveva partorito tre volte in tre anni, e dopo questo, la sua salute peggior\u00f2. Nello stesso anno and\u00f2 a Nizza a curarsi e nel 1863 and\u00f2 in Germania. Esercit\u00f2 una forte influenza sui figli. La sua decisione di allattare al seno, in quel momento insolita per la classe aristocratica, suscit\u00f2 scalpore, come la decisione di fare educare i suoi figli presso una scuola pubblica, frequentata ovviamente anche da figli di cittadini comuni. In precedenza i principi della famiglia erano educati solo presso il palazzo reale con professori privati.\nSofia era interessata alla politica e si occup\u00f2 degli affari di stato durante la sua vita, ed era occasionalmente presente, in qualit\u00e0 di osservatore, durante le sessioni parlamentari. Nel 1866, il suo paese di nascita, il Ducato di Nassau, fu annesso alla Prussia; dopo questo, mantenne una visione anti-prussiana. Nell'estate del 1870, a Ems, incontr\u00f2 sia lo zar di Russia che il re di Prussia poco prima della dichiarazione di guerra, e si tenne informata sulla situazione politica. Lei non si oppose alla creazione dell'Impero tedesco in quanto tale, ma non le piaceva come era stato creato e il predominio della Prussia. Aveva un buon rapporto personale con il principe ereditario Federico di Prussia e la sua consorte.\nRegina di Svezia e di Norvegia.\nDopo la morte del cognato, il 12 maggio 1873, Sofia divenne regina consorte di Svezia e Norvegia. A quel tempo, c'era una situazione politica tesa e numerosi movimenti repubblicani. Oscar inizialmente non era popolare, ma si sperava che si sarebbe lasciato guidare dai consigli di Sofia. Anche in Norvegia, si sperava che Sofia avrebbe usato la sua influenza su Oscar per introdurre un pi\u00f9 equa posizione della Nazione nel regno. Sofia fu incoronata insieme a Oscar a Stoccolma, il 12 maggio e a Trondheim, il 18 giugno 1873. In Norvegia, la coppia comp\u00ec un viaggio per il paese, in occasione dell'incoronazione, che venne descritta come un trionfo.\nNel 1875, il re e la regina compirono un tour in Europa. In primo luogo visitarono la Danimarca, subito dopo Berlino e poi Dresda. La visita al re Alberto di Sassonia e alla regina Carola a Dresda fu significativa, in quanto questa visita inaugur\u00f2 una pace simbolica tra la dinastia Bernadotte e la dinastia Vasa, infatti la regina Carola era la nipote del deposto re Gustavo IV Adolfo. Dopo Dresda, Sophia interruppe il tour per motivi di salute mentre Oscar continu\u00f2 visitando Weimar e la Russia. Altri eventi importanti furono l'inaugurazione della statua di Carlo XIV a Oslo il 7 settembre 1875 e il soggiorno a Moss nel 1877 con l'ex principe ereditario Napoleone Eugenio Luigi Bonaparte.\nDurante gli autunni, la coppia reale soggiornava al Castello di Drottningholm, dove ricevevano dignitari reali stranieri e ospitavano feste cerimoniali. Durante gli inverni, si impegnarono nella rappresentazione sia in Stoccolma che a Oslo. Sofia era nota per vestirsi in maniera spettacolare nelle occasioni formali, con molti gioielli, tanti pizzi e decorazioni e con colori accesi come il rosso e il blu. Oscar II, di solito, trascorreva le estati con i suoi amici nel suo yacht \"Drott\" a Marstrand, mentre Sofia le trascorreva prima al Palazzo Ulriksdal, e negli anni successivi pi\u00f9 spesso in Norvegia. Dal 1892 fino al 1904 infatti fu sempre presente a Skinnarb\u00f6l, fuori Kongsvinger, dove \u00e8 ricordata per il suo stile di vita semplice e per la generosit\u00e0 verso la popolazione locale. Divent\u00f2 molto popolare in Norvegia e venne descritta come la regina che trascorse pi\u00f9 tempo in quella terra tra tutte le regine durante l'unione Svezia-Norvegia.\nDal 1873 al 1878 furono anni difficili. Nel corso di questi anni, Oscar ebbe diverse amanti, in particolare Magda von Dolcke e Marie Friberg. La relazione tra Oscar e Magda inizi\u00f2 nel 1874 e attir\u00f2 molta attenzione, in quanto il Re favor\u00ec la carriera della ragazza presso il Teatro drammatico reale. Anche se non lo dimostr\u00f2, Sofia fu molto colpita da ci\u00f2. Pare che part\u00ec per la Germania per cercare conforto dalla sorellastra Maria, che le consigli\u00f2 di accettare la cosa. \nIl 1878 fu un punto di svolta per Sofia. In quell'anno divenne una seguace degli insegnamenti del predicatore inglese Lord Radstock, al quale fu introdotta dalla sua dama di compagnia M\u00e4rta Eketr\u00e4. Oscar era scettico verso questo a causa della sua posizione come capo della chiesa svedese, ma la loro relazione miglior\u00f2 dopo la sua nuova convinzione religiosa.\nDa quando si dedic\u00f2 ai suoi interessi religiosi, diminuirono i suoi impegni. Sofia prefer\u00ec una vita privata, con cene e serate musicali in compagnia di familiari e le sue dame di compagnia. Soffriva di problemi di salute: nel 1875-1877, per esempio, era quasi sempre assente all'estero per motivi di salute, e anche se ci fu un miglioramento nel 1877, continu\u00f2 a visitare particolarmente Amsterdam per la cura medica del medico Metzger. Durante una visita a Parigi, provoc\u00f2 un grande scalpore durante una cena in un ristorante aperto al pubblico: questo era insolito per una donna reale in quel momento, ed era anche l'unica volta che lo fece. Nel 1885 Sofia e Oscar II visitarono l'impero ottomano. Vennero ricevuti dal Sultano e a Sofia venne dato il permesso di visitare l'Harem imperiale. In seguito visitarono anche la Romania.\nEffettu\u00f2 un grande sforzo nel suo lavoro per migliorare l'assistenza medica e fond\u00f2 la prima scuola per infermieri in Svezia. Nel 1881, durante la loro visita in Gran Bretagna, studi\u00f2 le moderne istituzioni mediche a Londra e fu molto interessata all'operato di Florence Nightingale. Al suo ritorno, lanci\u00f2 un progetto per educare infermieri professionali in Svezia. Nel 1882 riusc\u00ec a organizzare corsi per infermieri presso l'ospedale Sabbatsberg; 1884 e fond\u00f2 la sjuksk\u00f6terskor Hemmet f\u00f6r (la casa per infermieri) per gli studenti; nel 1889 venne realizzato la Sophiahemmet (\"La casa di Sofia\"), un ospedale e la scuola per infermieri. Sofia presiedette circa cinquanta diverse organizzazioni di beneficenza in Svezia e Norvegia. \nNel 1887, \u00e8 stata costretta a sottoporsi ad un ovariectomia. L'operazione era considerata potenzialmente a rischio. Prima dell'operazione, scrisse il suo testamento. Fece promettere a suo marito, che se sarebbe sopravvissuta all'operazione, il re avrebbe permesso di concedere il permesso a suo figlio Oscar di sposare finalmente Ebba Munck af Fulkila. L'intervento \u00e8 stato considerato un successo, ma in seguito ebbe difficolt\u00e0 a camminare tanto che doveva costantemente utilizzare una sedia a rotelle per spostarsi.\nNel 1881, partecip\u00f2 al matrimonio di suo figlio, il principe ereditario Gustavo, con la principessa a Vittoria di Baden a Karlsruhe. Sofia avrebbe preferito che il figlio avesse sposato Beatrice di Gran Bretagna, siccome aveva una grande ammirazione per la regina Vittoria, ma era inizialmente molto entusiasta della scelta di Vittoria, in quanto era un discendente della ex dinastia Vasa. Il suo rapporto con la nuora era per\u00f2 teso. Sofia e Vittoria avevano visoni politiche opposte: quando suo figlio inizi\u00f2 ad ascoltare pi\u00f9 sua moglie che lei, Sofia si offese molto mentre Vittoria criticava molto l'influenza della suocera sul marito. Il diplomatico tedesco Eulenberg rifer\u00ec che Vittoria aveva dichiarato, che la regina Sofia faceva pressioni sul re a cedere all'opposizione per evitare conflitti, che era inesorabilmente intenzionale e che Oscar aveva paura di lei.\nPoliticamente, Sofia venne descritta come liberale e quasi democratico nel suo punto di vista. Durante la crisi del 1898, quando i norvegesi cominciarono ad utilizzare la propria bandiera, Oscar II minacci\u00f2 di abdicare e il primo ministro Bostr\u00f6m di dimettersi. La regina calm\u00f2 la situazione e convinse entrambi a rimanere al loro posto. \nUltimi anni e morte.\nNel 1907, re Oscar II mor\u00ec e lei divenne regina vedova e regina madre. Prosegu\u00ec durante la vedovanza i suoi viaggi in Gran Bretagna e sul continente: nel 1909, per esempio, visit\u00f2 la Germania in auto. Trascorse i suoi ultimi anni dedicandosi alla filantropia e nel \"Sophiahemmet\", dove ha continuato a essere la presidente attiva. La sua ultima apparizione avvenne il 3 dicembre 1912 all'ospedale Sophiahemmet. Il 30 dicembre dello stesso anno mor\u00ec nella citt\u00e0 di Stoccolma.\nDiscendenza.\nSofia e Oscar II di Svezia ebbero quattro figli:"}
{"id": "1409024", "revid": "486946", "url": "https://it.wikipedia.org/wiki?curid=1409024", "title": "Salesiani di Don Bosco", "text": ""}
{"id": "1409027", "revid": "106908", "url": "https://it.wikipedia.org/wiki?curid=1409027", "title": "Julius Vincenz von Krombholz", "text": "Studi\u00f2 medicina alla Universit\u00e0 di Praga dove si laure\u00f2 nel 1814, dopo di che esercit\u00f2 la professione medica ad Erfurt.\nNel 1828 divent\u00f2 professore di patologia e terapia e nel 1831 divenne rettore dell'Universit\u00e0 di Praga.\nKrombholz us\u00f2 la sua influenza per aiutare August Carl Joseph Corda (1809-1849) ad essere ammesso all'Universit\u00e0 di Praga.\nDurante la sua carriera di medico, Krombholz coltiv\u00f2 anche i suoi interessi in micologia, portando avanti molti esperimenti sulla tossicit\u00e0 dei funghi. \nNel 1881, per onorarne la sua memoria, Hermann Karsten istitu\u00ec il genere Krombholzia.\nOpere.\nKrombholz \u00e8 conosciuto per essere l'autore di \"Naturgetreue Abbildungen und Beschreibungen der essbaren, sch\u00e4dlichen und verd\u00e4chtigen Schw\u00e4mme\", un lavoro sui funghi basato sulle sue osservazioni e pubblicato a Praga tra il 1831 e il 1846. L'opera \u00e8 composta da dieci fascicoli, che comprendono 76 tavole a colori disegnate di suo pugno; per la stesura dell'opera Krombholz si avvalse della collaborazione di Corda, al quale egli stesso aveva regalato un microscopio. In essa l'autore defin\u00ec, per la prima volta, le differenze tra funghi commestibili, tossici e velenosi e le terapie da utilizzare per ciascun caso di avvelenamento. \nAd esempio nel quinto fascicolo, edito nel 1836, egli descrisse minuziosamente un'intossicazione derivante dal consumo di \"Boletus satanas\"."}
{"id": "1409030", "revid": "339392", "url": "https://it.wikipedia.org/wiki?curid=1409030", "title": "Malavan", "text": ""}
{"id": "1409031", "revid": "339392", "url": "https://it.wikipedia.org/wiki?curid=1409031", "title": "Privat pilot licence", "text": ""}
{"id": "1409035", "revid": "1543377", "url": "https://it.wikipedia.org/wiki?curid=1409035", "title": "Colline Pisane", "text": "Le Colline Pisane (o Monti Pisani, da non confondere con il \"Monte Pisano\") sono una regione storica e geografica costituita dalle zone collinari della provincia di Pisa poste a sud di Pisa e Pontedera, a est di Livorno e a nord di Volterra, distinte dalle Colline Livornesi (con le quali comunque formano le Colline pisano-livornesi) e dalle Colline Fiorentine. \nAttualmente vengono divise anche in Valdera e Colline di Lari.\nStoria.\nLe Colline Pisane, storicamente, hanno avuto come capoluogo il centro di Lari, che tra 1406 e 1848 fu sede dei \"Vicari\" (governatori) fiorentini e capoluogo del \"Vicariato delle Colline\".\nPer questo possono essere anche dette Colline di lari o Colline larigiane.\nGli attuali comuni nei cui territori ricade l'area definita Colline Pisane sono i seguenti:\nTra questi comuni si possono distinguere quelli i cui territori appartengono a quelle che ancora oggi sono dette Colline di Lari: \nSi tratta di un territorio attraversato dalla Strada Provinciale delle Colline di Lari, la n. 35, che lunga 17,5 km va da San Marco in Sovigliana (innesto con la S.P. n. 13) a Collesalvetti (lungo il percorso Querceto, Lari, Crespina Tripalle, Botteghino, Fauglia, Collesalvetti). \nCaratteristica di questa sub-area interna alle Colline Pisane \u00e8 quella di essere attraversata da torrenti e fiumi di modesta portata che sfociano nello Zannone/Fosso imperiale, che nasce alle pendici del Monte imperiale, a sud di Lari.\nLe Colline Pisano nel 2008 avevano una popolazione totale di 88.561 abitanti, considerando la popolazione totale dei comuni di Ponsacco e Pontedera.\nDal punto di vista amministrativo, prima dell'ampliamento della provincia di Livorno (1925), facevano parte delle Colline Pisane (e del \"Vicariato delle Colline\") i territori dei comuni di Rosignano Marittimo e Collesalvetti, che oggi invece sono compresi nel Parco delle Colline Livornesi, essendo stati inglobati nei nuovi confini provinciali di Livorno.\nA Sant'Ermo, nel comune di Casciana Terme, si trova il santuario della \"Madonna dei Monti\", dedicato alla \"Patrona delle Colline\" e costruito su una collina da cui si dominano anche le Colline Livornesi.\nTra i fiumi pi\u00f9 importanti delle Colline Pisane troviamo l'Era (che sfocia nell'Arno) e lo Zannone, le cui acque (che sgorgano tra il centro di Lari e la sua frazione di Querceto) si immettono, col nome di Fosso Reale nel Canale Scolmatore dell'Arno, sfociando quindi nel Mar Ligure.\nVi si coltiva un'importante variet\u00e0 di vino Chianti, denominato appunto Chianti Colline Pisane.\nSentieri delle Colline Pisane.\nRilievi.\nIl Monte Vitalba (posto nel comune di Chianni), con un'elevazione di 674 m, \u00e8 il rilievo pi\u00f9 alto delle Colline Pisane; \u00e8 seguito dal vicino Poggio Pianacce (posto invece nel comune di Castellina Marittima), il quale raggiunge un'altitudine di 661 m.\nAntologia di scritti sulle colline toscane.\n- Omaggio di Leopoldo II di Toscana, granduca di Toscana, alle Colline pisano-livornesi (1846):\n\"Dipoi condussi il figlio nelle belle colline del Pisano, Treggiaia, Palaia, Villa Saletta; scesi e traversai l'Era e venni a Capannoli e Lari: dalla sua rocca mostrai paese vasto, la parte pi\u00f9 bella della Toscana [\u2026] Di l\u00ec venni ai Bagni di Casciana, luogo del tutto nuovo per fabbriche e lieto per gente, [\u2026] Passai Usigliano, [\u2026] il paese si faceva di pi\u00f9 in pi\u00f9 bello, ricco e ameno; gente ilare e doviziosa vi stanziava [\u2026] era Val di Sonzi. L'occhio correa lontano per li alberi rari e forestieri, si vedea il Pisano, le pianure, i monti, il mare. E fui condotto per Crespina e Fauglia, ed il luogo si facea sempre pi\u00f9 bello: selve dense di olivi, sotto verzura; strada serpeggiava dolcemente, senza un sasso, e conduceva da una in altra collina per sinuosit\u00e0 cotanto dolci che non le vidi altrove, ed il sole inclinava in cel sereno ed infuocato, e li ultimi raggi suoi correvano sulle sommit\u00e0 e i cigli delle colline ad illuminare le ville\" (\"Il governo di famiglia in Toscana. Le memorie del granduca Leopoldo II di Lorena (1824-1859)\", 1846, Firenze, Sansoni, 1987, pagine 511-512)\n- Ezio Tremolanti \"Le colline pisane Medioevo\" Pacini Editore, Pisa, 1992.\n- Ezio Tremolanti \"Il 700:Luci ed ombre nelle comunit\u00e0 delle colline pisane\" CLD, Fornacette, 2009.\n- Ezio Tremolanti \"Rivista di storia dell'agricoltura - La millenaria storia socioeconomica delle colline pisane. Societ\u00e0 Editrice Fiorentina, Firenze, 2009. pp 59-135"}
{"id": "1409036", "revid": "110157", "url": "https://it.wikipedia.org/wiki?curid=1409036", "title": "Luca Genovese", "text": ""}
{"id": "1409039", "revid": "643494", "url": "https://it.wikipedia.org/wiki?curid=1409039", "title": "Dichiarazione sul diritto dei popoli alla pace", "text": "La Dichiarazione sul Diritto dei Popoli alla Pace \u00e8 stata approvata dall'Assemblea generale delle Nazioni Unite con la risoluzione 39/11 del 12 novembre 1984.\nTesto.\n\"\"L'Assemblea Generale,\"\n\"Riaffermato che la missione principale dell'Organizzazione delle Nazioni Unite \u00e8 quella di mantenere la pace e la sicurezza internazionale;\"\n\"Ricordati i principi fondamentali del diritto internazionale enunciati nello Statuto delle Nazioni Unite;\"\n\"Tenuto conto del desiderio e della volont\u00e0 di tutti i popoli di eliminare la guerra dalla vita dell'umanit\u00e0 e, soprattutto, di prevenire una catastrofe nucleare mondiale;\"\n\"Convinta, che l'assenza di guerra costituisca, a livello internazionale, una condizione primordiale del benessere, della prosperit\u00e0 materiale e del progresso degli Stati nonch\u00e9 della realizzazione completa dei diritti e delle libert\u00e0 fondamentali dell'uomo proclamati dall'Organizzazione delle Nazioni Unite;\"\n\"Consapevole del fatto che, in questa era nucleare, l'instaurazione di una pace durevole rappresenta una condizione primaria della preservazione della civilt\u00e0 umana e della sopravvivenza dell'umanit\u00e0;\"\n\"Riconosciuto che ogni Stato ha il sacro dovere di garantire ai popoli una vita pacifica;\""}
{"id": "1409042", "revid": "287204", "url": "https://it.wikipedia.org/wiki?curid=1409042", "title": "J.League Division 1 2004", "text": "La stagione 2004 \u00e8 stata la dodicesima edizione della J.League Division 1, massimo livello del campionato giapponese di calcio.\nClassifiche.\nPrima fase.\nLegenda:\n\u00a0\u00a0\u00a0\u00a0\u00a0 Qualificato al Suntory Championship\nNote:\nSeconda fase.\nLegenda:\n\u00a0\u00a0\u00a0\u00a0\u00a0 Qualificato al Suntory Championship\nNote:\nClassifica finale.\nLegenda:\n\u00a0\u00a0\u00a0\u00a0\u00a0 Campione del Giappone e ammessa alla AFC Champions League 2005\n\u00a0\u00a0\u00a0\u00a0\u00a0 Ammessa alla AFC Champions League 2005\n\u00a0\u00a0\u00a0\u00a0\u00a0 Retrocessa in J.League Division 2 2005\nNote:"}
{"id": "1409050", "revid": "247222", "url": "https://it.wikipedia.org/wiki?curid=1409050", "title": "Deep and Dark", "text": ""}
{"id": "1409054", "revid": "339392", "url": "https://it.wikipedia.org/wiki?curid=1409054", "title": "10,5 cm StuHb 42", "text": ""}
{"id": "1409055", "revid": "25624", "url": "https://it.wikipedia.org/wiki?curid=1409055", "title": "Glider Pilot License", "text": ""}
{"id": "1409056", "revid": "25624", "url": "https://it.wikipedia.org/wiki?curid=1409056", "title": "Brevetto di volo a vela", "text": ""}
{"id": "1409058", "revid": "167080", "url": "https://it.wikipedia.org/wiki?curid=1409058", "title": "Scrittura lineare A", "text": ""}
{"id": "1409062", "revid": "1543377", "url": "https://it.wikipedia.org/wiki?curid=1409062", "title": "Incontri ufficiali della nazionale di calcio dell'Italia dal 1971 al 2000", "text": "Questa \u00e8 la cronologia completa delle partite della nazionale di calcio dell'Italia dal 1971 al 2000."}
{"id": "1409072", "revid": "22475", "url": "https://it.wikipedia.org/wiki?curid=1409072", "title": "Pictures of You (The Last Goodnight)", "text": "Pictures of You \u00e8 il singolo di debutto del gruppo alternative rock statunitense The Last Goodnight, estratto dall'album di debutto intitolato \"Poison Kiss\". Il brano \u00e8 stato pubblicato il 12 giugno 2007 della Virgin Records.\nVideo.\nIl video, diretto da Marc Klasfeld, rispetta il significato del testo ed infatti \u00e8 uno scorrere di scene di vita di gente comune con scene del gruppo mentre canta la canzone, tutto come se fosse un collage."}
{"id": "1409075", "revid": "287204", "url": "https://it.wikipedia.org/wiki?curid=1409075", "title": "R\u00e4pina", "text": "R\u00e4pina \u00e8 una citt\u00e0 dell'Estonia sudorientale, nella contea di P\u00f5lvamaa, capoluogo del rispettivo comune rurale. Amministrativamente non esistono distinzioni tra la citt\u00e0 e il suo contado."}
{"id": "1409077", "revid": "52427", "url": "https://it.wikipedia.org/wiki?curid=1409077", "title": "Sistemi Territoriali", "text": "La Sistemi Territoriali S.p.A. (ST) \u00e8 una societ\u00e0 a partecipazione pubblica controllata dalla Regione Veneto che opera nei campi del trasporto ferroviario e delle infrastrutture idroviarie.\nStoria.\nL'azienda nacque nel 1983 con il nome di Idrovie SpA ed avente come scopo la progettazione, la costruzione e la gestione di infrastrutture idroviarie per la realizzazione di una rete di navigazione interna. Il 1\u00ba gennaio 2001 venne invece fondata la Ferrovie Venete srl (FV), societ\u00e0 a partecipazione regionale, per l'esercizio della Ferrovia Adria - Mestre, fino ad allora gestita dall'omonima gestione commissariale governativa e prima ancora in concessione alla Societ\u00e0 Veneta.\nFV assunse a titolo provvisorio anche la gestione della Ferrovia Udine\u2013Cividale in attesa della creazione dell'apposita societ\u00e0 da parte della Regione Friuli-Venezia Giulia.\nIl 1\u00ba aprile 2002 nasce, in seguito al subentro di Idrovie a Ferrovie Venete Srl, Sistemi Territoriali SpA che continua ad operare sia nel campo delle infrastrutture idroviarie sia nel campo ferroviario. Il 1\u00ba gennaio 2005 avviene la cessione dell'esercizio della Udine\u2013Cividale alla nuova Societ\u00e0 Ferrovie Udine-Cividale (FUC), mentre dal 1\u00ba ottobre dello stesso anno la Regione Veneto cede a ST la gestione e la manutenzione della rete dei canali navigabili ricadenti nel suo territorio.\nStruttura aziendale.\nLa societ\u00e0 si compone di tre divisioni autonome:\nDivisione ferroviaria.\nInfrastruttura ed esercizio.\nST opera, per conto della Regione Veneto, come gestore dell'infrastruttura della ferrovia ex concessa Adria-Mestre. ST ha la licenza di impresa ferroviaria n\u00b0 19 rilasciata dal Ministero delle Infrastrutture e dei Trasporti e possiede il Certificato di Sicurezza n\u00b0 48 del 2004 rilasciato da RFI. L'unico deposito della societ\u00e0 risiede presso la stazione intermedia di Piove di Sacco. Su tale linea ST effettua sia il servizio passeggeri, il quale \u00e8 prolungato fino alla stazione di Venezia Santa Lucia su infrastruttura RFI, sia il servizio merci.\nGrazie ad un accordo con Trenitalia, la societ\u00e0 ha ricevuto in affidamento la quasi totalit\u00e0 dei treni passeggeri circolanti sulla ferrovia Rovigo-Chioggia e alcuni treni sulla relazione Rovigo\u2013Legnago\u2013Verona Porta Nuova, che vengono quindi effettuati con materiale e personale ST.\nInfine, per conto Trenitalia, :\nParco rotabili.\nNell'ottobre 2010, il parco rotabili dell'azienda risulta cos\u00ec composto:\nLa ST possiede inoltre un automotore Badoni, acquistato dalla Ferroviaria Servizi nel 2006 e un carro a sponde basse, impiegato come carro scudo accoppiato al Badoni stesso per le manovre a Piove di Sacco.\nNel corso del 2012, la ST acquist\u00f2 altri due GTW 4/12, immatricolati come ATR 126.001-002, mentre l'anno seguente entrarono in funzione i primi ETR 360 ed ETR 343 e un altro ATR 126\nNell'ottobre 2017 la locomotiva SV DE 424, unica rimasta in livrea originale, \u00e8 stata ceduta in comodato d'uso all'associazione Societ\u00e0 Veneta Ferrovie che la ha ricoverata a Primolano in attesa di restauro; a gennaio 2018 le locomotive DE 424 03 e 09 sono state vendute per demolizione.\nAutomotrici ALn 668.\nIl gruppo \u00e8 composto da quattro unit\u00e0, classificate 605-606 e 609-610, consegnate nel 1980 dalla O.ME.CA. per conto della SVA su disegno e motori FIAT. Le unit\u00e0 possedute dalla ST sono quelle del gruppo SV ADn 605-610 (poi AD 605-610) che furono assegnate dalla Veneta alla Adria-Mestre.\nEsse derivano dalle ALn 668.1000 delle FS. Tuttavia, a differenza di queste ultime e analogamente alle altre automotrici gruppo SV ADn 600, non disposero in origine di intercomunicanti alle estremit\u00e0, ma di una porta di servizio e di pedana ribaltabile. Furono verniciate con lo schema color avorio e blu con filetti rossi, gi\u00e0 adottato per le ADn 800.\nNel 1981, le quattro unit\u00e0 passarono alla FNE. Tra la fine degli anni ottanta e l'inizio degli anni novanta, le testate furono modificate con l'adozione degli intercomunicanti e di porte a doppio battente analogamente alle ALn 668.1000 FS. Contemporaneamente la livrea fu modificata adottando la tonalit\u00e0 crema al posto dell'avorio ed una nuova posizione della fascia rossa, pi\u00f9 bassa ed allargata sul frontale. A questa nuova colorazione fece eccezione la ADn 608 che rimase con la vecchia versione della fascia rossa.\nSempre negli anni novanta, la gestione commissariale delle Ferrovie Venete riclassific\u00f2 le unit\u00e0 FAM come AD 668.605-606 e AD 668.609-610.\nCon il passaggio a ST, nel 2002, il gruppo fu riclassificato come ALn 668.605, 606, 609 e 610; l'ultima unit\u00e0 ad aver portato esternamente la vecchia classificazione e la sigla FAM \u00e8 stata l'ex AD 610.\nAutomotrici ALn 663 e rimorchiate BP 663.\nST possiede cinque ALn 663, classificate nella serie 905-909. Assai simili alle ALn 663 delle FS, in origine fecero parte del gruppo AD 903-910 della gestione commissariale governativa delle Ferrovie Venete e furono le cinque assegnate al deposito di Piove di Sacco per l'esercizio sulla Adria-Mestre.\nI cinque esemplari furono costruiti dalla Fiat Ferroviaria nel 1991 (905) e nel 1993 (unit\u00e0 906-909) e furono consegnate tra il 1992 e il 1993.\nAccanto alla realizzazione delle automotrici, la Fiat costru\u00ec anche dieci rimorchiate di cui il deposito di Piove di Sacco ottenne le unit\u00e0 Bp 374-376; le prime due furono costruite nel 1993, mentre l'ultima fu consegnata l'anno seguente. Rispetto alle automotrici, le rimorchiate hanno una sola cabina di guida e sono prive del comparto per i bagagli, per cui non hanno le saracinesche esterne.\nSia le automotrici sia le rimorchiate, al pari delle ADn 600, furono verniciate in origine in avorio, blu e rosso. In fase di revisione, l'avorio \u00e8 stato sostituito dal color crema.\nCon il passaggio a ST, le automotrici furono riclassificate ALn 663 serie 905-909, mentre le rimorchiate furono numerate BP 663.374-376.\nNel corso del 2008 inizi\u00f2 la riverniciatura delle automotrici nella nuova livrea sociale blu e bianco.\nAutomotrici a nolo da Trenitalia.\nNel 2004 ST prese a noleggio da Trenitalia cinque ALn 668.1400, le unit\u00e0 1471, 1474, 1476, 1479 e 1480, costruite dalla FIAT \u2013 Sezione Materiale Ferroviario nel periodo 1956-63.\nIl noleggio si rese necessario a causa del costante aumento del traffico passeggeri sull'Adria-Mestre e il passaggio da Trenitalia a ST dell'esercizio della linea Rovigo\u2013Chioggia.\nNegli anni seguenti si aggiunsero anche due ALn 668 serie 1700: la 1708 e la 1713, anch'esse di costruzione Fiat, periodo 1971-72.\nAl 2009, le unit\u00e0 sia di serie 1400 sia di serie 1700 non risultano pi\u00f9 a noleggio.\nAutotreni tipo Stadler GTW.\nNel 2008 furono consegnate quattro automotrici articolate prodotte da Stadler Rail: i GTW. I mezzi comprendono due treni a tre casse di tipo GTW 2/6 e due a sei casse di tipo GTW 4/12. Furono i primi sui quali fu applicata la nuova livrea sociale blu e bianca.\nLe unit\u00e0 del primo gruppo sono state classificate all'interno della serie ATR 110.201-202, mentre quelle a quattro casse sono state immatricolate nel gruppo ATR 120.401-404, essendo state considerate composte ognuna da due semitreni a tre casse (401+402, la prima, e 403+404, la seconda).\nLa classificazione degli esemplari acquistati nel 2008 \u00e8 riassumibile nella seguente tabella:\nTra luglio e dicembre del 2012 furono consegnate altre due unit\u00e0 GTW 4/12, classificate in questo caso ATR 126.001-002, mentre l'anno seguente arriv\u00f2 l'unit\u00e0 003.\nElettrotreni FLIRT.\nNel 2010, ST acquist\u00f2 due Stadler FLIRT a quattro casse, i quali furono classificati come ETR 340. L'unit\u00e0 001 entr\u00f2 in esercizio il 13 giugno, seguito dall'unit\u00e0 002 pochi mesi dopo.\nI due ETR 340 furono i primi due esemplari a trazione elettrica circolanti sulla Adria-Mestre, dato che nello stesso anno si conclusero i lavori di elettrificazione del tronco Mira Buse\u2013Venezia Mestre. I convogli vennero dotati di Sistema di controllo della marcia del treno (SCMT) per poter essere impiegati anche sulle linee gestite da Rete Ferroviaria Italiana.\nNel 2009, ST, congiuntamente a Ferrovie Emilia Romagna (FER), lanci\u00f2 una gara per l'acquisto di nuovi treni a trazione elettrica e diesel. L'offerta migliore fu presentata dal raggruppamento d'imprese Stadler/AnsaldoBreda che si impegn\u00f2 ad offrire alla societ\u00e0 veneta quattro FLIRT a sei casse, che furono classificati come ETR 360, e sedici a quattro casse, immatricolati come ETR 343. Il primo esemplare a sei casse venne presentato il 10 dicembre 2013 ed entr\u00f2 in servizio regolare assieme ad altri undici treni, sia ETR 360 sia ETR 343, nello stesso periodo. I nuovi ETR sono utilizzati da Trenitalia, che li ha ottenuti in comodato d'uso gratuito, per svolgere il servizio ferroviario regionale lungo alcune linee del Veneto.\nRimorchiate gruppo B 360.\n, il parco ST comprese due rimorchiate appartenute al gruppo SV Cd 361-363, le quali rimasero accantonate per anni presso lo scalo merci di Piove di Sacco.\nLa Veneta le acquist\u00f2 dall'impresa ferroviaria tedesca Bentheimer Eisenbahn (BE) e le assegn\u00f2, tra il 1975 e il 1976, alla Udine-Cividale. Arrivate dalla Germania nella loro livrea originaria bianca e rossa, furono ridipinte con i colori sociali avorio, blu e rosso.\nIn seguito riclassificate come Bd 361-363 e poi come B 361-363, la gestione commissariale delle Ferrovie Venete le spost\u00f2 dalla Udine-Cividale alla Adria-Mestre.\nSul finire del 1993 la B 361 fu trasformata dalla Stanga con l'adozione dei mantici alle estremit\u00e0 per l'accoppiamento alle ADn 600 e alle AD 900 e rimase in carico alla Adria-Mestre, entrando a far parte del parco ST, fino alla sua demolizione . Nel 2000, la B 362 fu acquistata da un demolitore che non la ritir\u00f2: . L'unit\u00e0 363 fu demolita nella seconda met\u00e0 degli anni novanta, per cui non entr\u00f2 a far parte del parco ST.\nLocomotive D.753.\nVisto l'interesse di ST per i servizi merci, nel 2003 la societ\u00e0 acquist\u00f2 due locomotive diesel usate di origine ceca. In origine costruite tra il 1975 e il 1976 da \u010cMKS per le ferrovie statali dell'allora Cecoslovacchia (\u010cSD), in Italia alcuni esemplari furono rimotorizzati dalla Leon d'Oro con motori Caterpillar e immatricolati come D.753.\nLa ST acquist\u00f2 in particolare le unit\u00e0 \u010cSD 084 e 072 le quali furono riclassificate rispettivamente come D.753 001 e 002. Nel dicembre 2004 furono acquistate altre tre unit\u00e0 (003-005). Nel 2006 si aggiunsero gli ultimi due esemplari, immatricolati come 006 e 007.\nI colori sono assai simili a quelli del materiale leggero ST: bianco, invece dell'avorio o del crema, e blu con filetto e muso rosso e porte gialle.\nLocomotive DE.424.\nLa Sistemi Territoriali possedeva tre Locomotive DE.424, costruite dalla Tecnomasio Italiano Brown Boveri alla fine degli anni cinquanta per conto della Veneta.\nLe unit\u00e0 sono quelle che la SV originariamente assegn\u00f2 alla Adria-Mestre: la 03, la 04 e la 09. La ST le ha rinumerate aggiungendo uno zero in pi\u00f9, ovvero DE 424.003, 004 e 009. Al 2013, tutte e tre le unit\u00e0 sono accantonate o demolite: la 004 si trova oggi presso la rimessa locomotive di Primolano, in attesa di restauro da parte di SVF. Sono state demolite le altre due dopo essere state parcheggiate sul raccordo di Cavanella Po a servizio del consorzio Area Industrializzata Attrezzata del basso polesine (AIA).\nAutomotore Badoni.\nNel 2006, ST fece acquistare dalla sua controllata Ferroviaria Servizi un automotore Badoni tipo ABL VA, costruito nel 1964 e avente numero di fabbrica 5179.\nIl mezzo viene impiegato per le manovre nel deposito di Piove di Sacco, spesso assieme al carro 810 che, privato della sovrastruttura in legno, funge da carro scudo per il lavaggio dei rotabili.\nL'automotore pu\u00f2 essere dotato anche di un dispositivo, montato sopra il gancio di traino, per manovrare i convogli GTW.\nLocomotive a nolo da Trenitalia.\nNel primo decennio del XXI secolo, la Sistemi Territoriali prese a noleggio da Trenitalia locomotive D.345 allo scopo di effettuare alcuni servizi merci.\nNel 2003, l'azienda veneta prese a noleggio la D.345.1050, in livrea verde-isabella. , la 1050 fu sostituita dalla gemella 1077, anch'essa in livrea verde-isabella. Nel frattempo ST noleggi\u00f2 da Trenitalia anche due automotori gruppo 245.6000:\nAl 2010 solo un 245 \u00e8 impiegato dall'azienda.\nCarri merci.\nFino al 2008, il parco ST comprendeva sei carri merci ex SV risalenti quantomeno agli anni '20, ovvero:\nNel 2006 il carro 810 \u00e8 stato ridotto al solo telaio e rodiggio ed \u00e8 oggi utilizzato come carro scudo accoppiato al Badoni per le manovre delle automotrici sotto al ponte di lavaggio presente al deposito di Piove di Sacco. Tutti gli altri cinque carri sono stati demoliti, al pari delle rimorchiate B 361 e B 362, nel corso del 2008.\nDivisione navigazione interna.\nLa divisione si occupa della gestione della linea navigabile Mantova - Venezia, destinata soprattutto alla navigazione commerciale; la linea si snoda lungo il canale Fissero e il fiume Tartaro-Canalbianco-Po di Levante (idrovia Fissero-Tartaro-Canalbianco) per l'accesso diretto all'Adriatico, da cui si dirama l'idrovia Po-Brondolo per l'accesso alla Laguna di Venezia.\nDivisione informatica e gestione banche dati.\nLa divisione si occupa della gestione delle procedure del rilascio di contrassegni d'identificazione per natanti da diporto a motore con potenza superiore a 7.36\u00a0kW e circolanti nella laguna veneta, nonch\u00e9 della gestione del call center reclami ferroviari."}
{"id": "1409080", "revid": "1534511", "url": "https://it.wikipedia.org/wiki?curid=1409080", "title": "Guido Adler", "text": "Biografia.\nAdler nacque a Eibensch\u00fctz, in Moravia. Il padre, Joachim, che svolgeva la professione di medico, mor\u00ec quando Guido aveva solo due anni, e allora la madre decise di spostarsi a Iglau. Successivamente, nel 1864 la famiglia si trasfer\u00ec a Vienna, e nel 1868 Adler inizi\u00f2 a studiare teoria e composizione insieme a Karl Geiringer al Conservatorio della capitale austriaca sotto la guida del musicologo Eduard Hanslick e del musicista e compositore Anton Bruckner, affiancando all'impegno musicale l'interesse per il diritto e poi la frequenza della facolt\u00e0 di giurisprudenza all'Universit\u00e0 di Vienna, dove consegu\u00ec la laurea nel 1878. In questo periodo, presso l'Universit\u00e0 fece delle conferenze su Richard Wagner fondando con Felix Mottl l'Accademia wagneriana. Grazie ai lavori di August Wilhelm Ambros, Friedrich Chrysander, Otto Jahn e Philipp Spitta emerse la sua inclinazione alla Storia della Musica e dopo un breve studio presso il Tribunale del Commercio di Vienna, egli vi si dedic\u00f2.\nNel 1880 ottenne il dottorato di ricerca, con una tesi sulla musica occidentale fino al XVII secolo e due anni dopo consegu\u00ec l'abilitazione presso l'universit\u00e0 viennese completando i propri studi musicali sull'armonia.\nAgli inizi degli anni ottanta, oltre alla sua tesi per il dottorato pubblicata su una rivista specializzata, \"Allgemeine Musikzeitung\", scrisse \"Eine Studie zur Geschichte der Harmonie\", un saggio sulla storia dell'armonia, anch'esso pubblicato, e nel 1884 fond\u00f2 assieme a Philipp Spitta \"Vierteljahresschrift f\u00fcr Musikwissenschaft\", una rivista specializzata di musicologia. Fu poi chiamato dall'Universit\u00e0 di Praga che nel 1885 lo nomin\u00f2 professore di storia della musica.\nNel 1888, Adler si rivolse al governo dell'Austria suggerendo la redazione e la pubblicazione della grande musica austriaca. Incaricato del progetto \"Denkm\u00e4ler der Tonkunst f\u00fcr \u00d6sterreich\", Adler fu il curatore per pi\u00f9 di quarant'anni, dal 1894 al 1938, di 83 volumi della collana musicale. Nel biennio 1892-3 selezion\u00f2 opere musicali dei sovrani Ferdinando III, Leopoldo I e Giuseppe I. Nel 1892 cur\u00f2 l'organizzazione della sezione musicale al Festival internazionale di musica e teatro, e nel 1898 \u2013 dopo essere subentrato a Hanslick \u2013 divenne professore di musicologia all'Universit\u00e0 di Vienna, dove si occup\u00f2 di organizzare un dipartimento universitario rivolto alla ricerca musicologica, istituzione che attir\u00f2 l'attenzione di studenti di tutta Europa. Oltre alla passione per la musicologia, Adler si interess\u00f2 di musica contemporanea e dodecafonica, in particolare dei lavori di Arnold Sch\u00f6nberg, e coltiv\u00f2 l'amicizia di Gustav Mahler, del quale scrisse un libro nel 1916. Nel 1927 provvide all'organizzazione delle celebrazioni per il centenario della morte di Beethoven, e nel 1935 compose la propria autobiografia, \"Wollen und Wirken\".\nAdler mor\u00ec a Vienna il 15 febbraio 1941."}
{"id": "1409083", "revid": "599013", "url": "https://it.wikipedia.org/wiki?curid=1409083", "title": "K\u00e0roly Ker\u00e9nyi", "text": ""}
{"id": "1409084", "revid": "110157", "url": "https://it.wikipedia.org/wiki?curid=1409084", "title": "Tecate", "text": "Tecate \u00e8 uno dei 5 comuni dello stato messicano della Bassa California, con 101.079 abitanti. Confina a Nord con San Diego, (California); a est con il comune di Mexicali; a ovest con il comune di Tijuana e al sud con il comune di Ensenada. Le sue coordinate sono: 32\u00b0 34' N e 116\u00b0 37' O. \nIl motto della citt\u00e0 \u00e8 \"Paraiso industrial de Baja California\" (\"Paradiso industriale della Bassa California\").\nStoria.\nLa citt\u00e0 di Tecate \u00e8 situata in una regione abitata un tempo dagli indiani Kumeyaay.\nIl nome Tecate \u00e8 di origine indigena, ma di significato sconosciuto.\nL'insediamento risale all'epoca delle missioni nel XVIII secolo; nel 1861 per decreto del presidente Benito Ju\u00e1rez venne istituita la colonia agricola di Tecate. La fondazione ufficiale del villaggio \u00e8 datata 2 aprile 1888, ma il primo piano urbanistico \u00e8 del 1919. La zona urbana confinava gi\u00e0 con gli USA.\nIl municipio \u00e8 stato istituito l'8 marzo 1954.\nEconomia.\nLe principali attivit\u00e0 sono:\nLocalit\u00e0 principali.\nIl comune di Tecate conta quasi 1000 localit\u00e0, tra cui la citt\u00e0 capoluogo di Tecate con 64.764 abitanti. Le altre localit\u00e0 urbane, con la relativa popolazione al 2010, sono:\nLe localit\u00e0 rurali sopra i 1000 abitanti sono:\nGoverno.\nPresidenti del Comune"}
{"id": "1409086", "revid": "184755", "url": "https://it.wikipedia.org/wiki?curid=1409086", "title": "Ormanno Tedici", "text": "Biografia.\nL'esatta data di nascita \u00e8 sconosciuta ma, da ricerche condotte dallo storico Paolo Paolieri, \u00e8 riconducibile verso il decennio di met\u00e0 del Duecento. Fu figlio di messer Jacopo di Fortebraccio Ted\u00ecci, parente di Agolante Ted\u00ecci, a sua volta signore di Pistoia nel 1237; colui che aveva instaurato una brevissima signoria che aveva costretto l'intervento armato di Firenze. \nOrmanno entr\u00f2 nell'ordine benedettino-vallombrosano e divenne abate del monastero di Santa Maria di Pacciana. Un documento del 1306 dimostra che in quell'anno si trovava, gi\u00e0 abate, a Prato per eleggere il prete di S. Niccol\u00f2 Agliana. Nel secondo decennio del 1300 era gi\u00e0 uno dei personaggi pi\u00f9 in vista di Pistoia, potente e ricco, possedeva molte terre. \nDurante il periodo della guerra tra Castruccio Castracani e Pistoia fu il massimo rappresentante del \"partito della tregua\". Questa fazione di cui facevano parte anche le famiglie dei Cancellieri e dei Taviani si poneva il fine di trattare con il condottiero lucchese che aveva tormentato i confini razziando i contadini e i pastori. Il consenso a questa posizione, spinta soprattutto dai ceti agrari extra-urbani, prevalse e di conseguenza nell'aprile del 1322 Ormanno venne acclamato capitano del popolo di Pistoia da artigiani e contadini. La tregua fu accettata da Castruccio che accolse gli ambasciatori mandati a trattare e nel 1323 Ormanno Tedici divenne, grazie ancora all'appoggio popolare, signore della citt\u00e0. La sua signoria dur\u00f2 fino al 1324, quando fu spodestato dal nipote Filippo Tedici, il quale, l'anno successivo, vendette Pistoia allo stesso Castruccio Castracani. \nDurante il breve periodo nel quale fu al potere, l'abate raggiunse due risultati fondamentali: riusc\u00ec ad assicurare a citt\u00e0 e campagna, dopo lunghi anni di guerre e devastazioni, un periodo di pace ed una ripresa delle attivit\u00e0 produttive e riusc\u00ec a mantenere Pistoia autonoma tra le potenti Lucca e Firenze. Questa signoria fu l'ultimo momento di libert\u00e0 per la citt\u00e0. \nPer mantenere la pace interna cacci\u00f2 le famiglie nobili filo-fiorentine dei Taviani e dei Lazzari e per far permanere lo stato di indipendenza della citt\u00e0 si avvalse di chiamare l'aiuto di Firenze in scontro alle pressioini di Lucca e viceversa. Cos\u00ec quando la prima volle riprendere il controllo su Carmignano chiese l'aiuto di Lucca e quando quest'ultima aveva intenzione di conquistare la zona montana della Lima chiese aiuto a Firenze.\nIl suo governo in conclusione non fu dispotico e infatti lasci\u00f2 in vigore gli ordinamenti comunali precedenti e personalmente non volle neppure abitare nel palazzo del comune preferendo come sede abitativa il suo monastero. \nMor\u00ec, secondo il cronista Arferuoli, avvelenato nel 1325."}
{"id": "1409096", "revid": "599013", "url": "https://it.wikipedia.org/wiki?curid=1409096", "title": "Karoly Ker\u00e9nyi", "text": ""}
{"id": "1409100", "revid": "167080", "url": "https://it.wikipedia.org/wiki?curid=1409100", "title": "Mitopoietica", "text": ""}
{"id": "1409104", "revid": "1086375", "url": "https://it.wikipedia.org/wiki?curid=1409104", "title": "George Frendo", "text": "Biografia.\nEntrato nell'Ordine dei frati predicatori, emette la professione solenne nel 1962.\nIl 7 aprile 1969 \u00e8 ordinato sacerdote.\nVicario generale dell'arcidiocesi di Tirana-Durazzo dal 1998, il 7 luglio 2006 \u00e8 nominato vescovo ausiliare della medesima arcidiocesi da papa Benedetto XVI come titolare di Butrinto e ricevendo poi l'ordinazione episcopale il 23 settembre dello stesso anno.\nIl 17 novembre 2016 papa Francesco lo nomina arcivescovo metropolita di Tirana-Durazzo.\nIl 1\u00ba maggio 2019 riceve in una solenne cerimonia presso la cattedrale di San Paolo a Tirana il massimo riconoscimento dell'Istituto Nazionale Azzurro per essere \"punto di riferimento per il suo popolo, e non solo, a livello internazionale, dei valori cristiani\". Nella stessa occasione \u00e8 nominato membro d'onore dell'I.N.A.\nIl 30 novembre 2021 papa Francesco accoglie la sua rinuncia per raggiunti limiti di et\u00e0; gli succede Arjan Dodaj, fino ad allora vescovo ausiliare di Tirana-Durazzo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1409107", "revid": "110157", "url": "https://it.wikipedia.org/wiki?curid=1409107", "title": "Escala i corda", "text": "La escala i corda, ossia scalinata e rete in italiano, \u00e8 una specialit\u00e0 sferistica della palla valenciana.\nRegolamento.\nQuesto gioco fu ideato nel 1910 da un giocatore di pelota. Si pratica in sferisterio, chiamato \"trinquet\" in valenciano, su un campo che a un lato degli atleti ha una scalinata dove rimbalza la palla e ha al centro una rete (sport) divisoria, posta a 1,8\u00a0m dal suolo, sulla quale deve passare la palla. I professionisti colpiscono la palla a mano nuda o leggermente fasciata: la palla si deve colpire a volo o dopo il primo rimbalzo. Le forme di gioco, riguardo al numero di atleti in campo, sono queste:\nIl punteggio \u00e8 diviso in giochi: ogni gioco realizzato vale 5 punti e per vincere un gioco si devono totalizzare 4 punti. Chi totalizza 12 giochi, che valgono in totale 60 punti, vince la partita. I ruoli dei giocatori sono i seguenti:\nLa palla in cuoio bovino ha diametro di 4,2\u00a0cm., circonferenza di 13,8\u00a0cm e peso di 42 g.\nI campioni.\nI professionisti partecipano annualmente a un campionato di squadre denominato \"Circuit Bancaixa\" e un altro individuale denominato \"Trofeu Individual Bancaixa\". Tra i campioni di sempre ricordiamo:"}
{"id": "1409111", "revid": "729019", "url": "https://it.wikipedia.org/wiki?curid=1409111", "title": "Cagliari Pallavolo 2004-2005", "text": "Rosa.\nElenco dei giocatori della Volley Cagliari nella stagione 2004/05."}
{"id": "1409112", "revid": "1005847", "url": "https://it.wikipedia.org/wiki?curid=1409112", "title": "Elezioni parlamentari in Polonia del 2007", "text": "Le elezioni parlamentari in Polonia del 2007 si tennero il 21 ottobre per il rinnovo dell'Assemblea nazionale (Sejm e Senato). In seguito all'esito elettorale, Piattaforma Civica form\u00f2 il governo; Presidente del Consiglio divenne Donald Tusk, nell'ambito di una maggioranza parlamentare col Partito Popolare Polacco.\nContesto.\nQuadro politico.\nLe elezioni si svolsero due anni prima della scadenza naturale della precedente legislatura, inaugurata nel 2005. Tutti i partiti votarono per lo scioglimento del Parlamento eccetto le due coalizioni minori del governo precedente, la Lega delle Famiglie Polacche e l'Autodifesa della Repubblica Polacca. Tutti i 460 seggi del Sejm e i 100 del Senato sono stati assegnati con l'elezione.\nLe elezioni videro la vittoria di Piattaforma Civica, che sconfisse il partito al governo Diritto e Giustizia. Tre altre coalizioni sono entrate nel Sejm: la Sinistra e Democratici, il Partito Popolare Polacco e il gruppo della \"minoranza tedesca\". Entrambi gli alleati dell'ex partito al governo Diritto e Giustizia, la Lega delle Famiglie Polacche e Autodifesa della Repubblica Polacca subirono un crollo dei consensi, non riuscendo a superare la soglia del 5% necessaria per l'accesso al Sejm.\nL'affluenza alle urne fu del 53,8%, con un incremento del 13,2% dalle precedenti elezioni del 2005.\nPartiti concorrenti.\nI partiti presentatisi in tutti i 41 distretti elettorali per il Sejm furono:\nTre altri partiti riuscirono a registrarsi in almeno un distretto:\nAlle elezioni del Senato parteciparono 29 gruppi politici e indipendenti."}
{"id": "1409113", "revid": "767487", "url": "https://it.wikipedia.org/wiki?curid=1409113", "title": "R\u00e4pina (comune rurale)", "text": "R\u00e4pina \u00e8 un comune rurale dell'Estonia nordorientale, nella contea di P\u00f5lvamaa. Il centro amministrativo \u00e8 l'omonima citt\u00e0 (in estone \"linn\") di R\u00e4pina.\nLocalit\u00e0.\nOltre al capoluogo, il comune comprende un borgo (in estone \"alevik\"), V\u00f5\u00f5psu, e 26 localit\u00e0 (in estone \"k\u00fcla\"):\nJaanikeste - Kassilaane - K\u00f5nnu - K\u00f6strim\u00e4e - Leevaku - Linte - M\u00e4giotsa - Meelva - Naha - Nulga - P\u00e4\u00e4sna - Pindi - Raadama - Rahum\u00e4e - Raigla - Ristipalo - Ruusa - Saarek\u00fcla - Sillap\u00e4\u00e4 - S\u00fclgoja - Suure-Veerksu - Toolamaa - Tooste - Tsirksi - V\u00f5iardi - V\u00f5uk\u00fcla"}
{"id": "1409120", "revid": "767487", "url": "https://it.wikipedia.org/wiki?curid=1409120", "title": "Valgj\u00e4rve", "text": "Valgj\u00e4rve \u00e8 un comune rurale dell'Estonia sudorientale, nella contea di P\u00f5lvamaa. Il centro amministrativo \u00e8 la localit\u00e0 (in estone \"k\u00fcla\") di Saverna.\nLocalit\u00e0.\nOltre al capoluogo, il comune comprende altre 15 localit\u00e0:\nAbissaare - Aiaste - Hauka - Kooli - Kr\u00fc\u00fcdneri - Maaritsa - M\u00fcgra - Pikaj\u00e4rve - Pikareinu - Puugi - Saverna - Sirvaste - Sulaoja - Tiido - Vissi"}
{"id": "1409122", "revid": "547034", "url": "https://it.wikipedia.org/wiki?curid=1409122", "title": "Rrok Kola Mirdita", "text": "Biografia.\nNato il 28 settembre 1939, venne consacrato sacerdote a New York il 2 luglio 1965 da Aleksandar Toki\u0107, arcivescovo di Antivari, e fu parroco in una parrocchia albanese nel Bronx, a New York.\nIl 1\u00ba luglio 1986 il cardinale John Joseph O'Connor, arcivescovo di New York, lo nomin\u00f2 \"amministratore della chiesa cattolica albanese\". Il 25 dicembre 1992 fu nominato arcivescovo di Durazzo-Tirana e consacrato da papa Giovanni Paolo II in persona, durante la sua visita pastorale in Albania il 25 aprile 1993 dopo una sede vacante durata pi\u00f9 di quarant'anni. I vescovi co-consacranti furono i cardinali Camillo Ruini e Jozef Tomko.\nAssieme a lui, il Papa consacr\u00f2 altri tre vescovi: Zef Simoni, Frano Illia e Robert Ashta. In tal modo venne ristabilita la gerarchia cattolica in questo paese, dopo gli anni della persecuzione comunista.\nFu presidente della \"Conferenza episcopale albanese\" (Konferenca Ipeshkvnore e Shqip\u00ebris\u00eb), nonch\u00e9 direttore della Caritas albanese.\nPer sua iniziativa fu costruita la Cattedrale di San Paolo a Tirana. L'architettura triangolare dell'edificio, secondo il suo progetto, simboleggia la coabitazione dell'Islam, della Chiesa cattolica e della Chiesa ortodossa in Albania. La prima messa nella nuova cattedrale fu celebrata il 27 gennaio 2002 dall'allora segretario di stato vaticano, il cardinale Angelo Sodano.\nNel giorno di Natale del 1999 incontr\u00f2 l'arcivescovo ortodosso Anastasios: assieme formularono gli auguri per tutti i fedeli presenti all'incontro.\nRitenne che le cause profonde delle rivolte del 1997 in Albania erano da ricercarsi nella crisi dei valori. L'unico contrappeso alle tentazioni dell'occidente \u00e8 la sequela di Cristo.\nIl 21 settembre 2014 ospit\u00f2 papa Francesco in Albania, nel suo quarto viaggio apostolico.\nMor\u00ec a Tirana, due giorni dopo esser stato colpito da un ictus, il 7 dicembre 2015 all'et\u00e0 di 76 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1409123", "revid": "119370212", "url": "https://it.wikipedia.org/wiki?curid=1409123", "title": "Distretto di Nalut", "text": "Il distretto di Nalut (arabo: \u0634\u0639\u0628\u064a\u0629 \u0646\u0627\u0644\u0648\u062a) \u00e8 uno dei 22 distretti della Libia. Si trova nel nord-ovest della Libia, nella regione storica della Tripolitania. Confina a nord e nord-ovest con la Tunisia (governatorati di Tataouine e di M\u00e9denine), ad ovest con l'Algeria (provincia di Illizi), a sud con il distretto di Wadi al-Shatii, ad est con il distretto di al-Jabal al-Gharbi e a nord-est con il distretto di al-Nuqat al-Khams.\nIl capoluogo \u00e8 Nalut. Il secondo centro abitato pi\u00f9 significativo \u00e8 quello di Gadames, fino al 2007 capoluogo dell'omonimo distretto. Del distretto di Nalut fa parte il villaggio di Uazzen, che si trova al confine con la Tunisia."}
{"id": "1409124", "revid": "287204", "url": "https://it.wikipedia.org/wiki?curid=1409124", "title": "Caff\u00e9 de la Paix", "text": ""}
{"id": "1409128", "revid": "767487", "url": "https://it.wikipedia.org/wiki?curid=1409128", "title": "Inascoltable", "text": "Inascoltable \u00e8 il primo album del gruppo musicale rock bolognese Skiantos, pubblicato su etichetta Harpo's Bazaar nel 1977 in formato musicassetta.\nIl disco.\nL'album \u00e8 stato registrato in una notte del settembre 1977 inventando la musica sul momento. Questo album \u00e8 stato inizialmente distribuito solo come musicassetta dalla Harpo's Bazaar (in seguito Italian Records) e successivamente stampato come LP. Nel 2008 \u00e8 stato ristampato su CD con libro e video Shake edizioni."}
{"id": "1409129", "revid": "110157", "url": "https://it.wikipedia.org/wiki?curid=1409129", "title": "Vastse-Kuuste", "text": "Vastse-Kuuste \u00e8 un comune rurale dell'Estonia sudorientale, nella contea di P\u00f5lvamaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 10 localit\u00e0 (in estone \"k\u00fcla\"):\nKarilatsi, Kiidj\u00e4rve, Koorvere, Leevij\u00f5e, Logina, Lootvina, Padari, Popsik\u00fcla, Valgemetsa, Voorek\u00fcla"}
{"id": "1409130", "revid": "144796", "url": "https://it.wikipedia.org/wiki?curid=1409130", "title": "Giorgio di Meclemburgo-Strelitz", "text": "Biografia.\nI primi anni.\nGiorgio nacque ad Hannover, ottavo figlio di Carlo II di Meclemburgo-Strelitz e della langravia Federica Carolina Luisa d'Assia-Darmstadt (1752-1782). A seguito della morte della madre nel 1782, suo padre si rispos\u00f2 con la di lei sorella Carlotta due anni dopo, nel 1784 e la famiglia si spost\u00f2 da Hannover a Darmstadt. Giorgio rimase nella citt\u00e0 sino al 1794 quando il padre divenne duca di Meclemburgo-Strelitz e Giorgio dovette accompagnarlo a Neustrelitz. \nFrequent\u00f2 l'universit\u00e0 di Rostock fino 1799 e in seguito si rec\u00f2 a Berlino dove visse alla corte prussiana sotto la protezione di sua sorella Luisa, la quale aveva sposato il re Federico Guglielmo III di Prussia. Visse quindi in Italia dal 1802 al 1804 da dove ritorn\u00f2 in Germania e prese a risiedere stabilmente a Darmstadt.\nDopo la battaglia di Jena negozi\u00f2 a Parigi l'entrata del Meclemburgo-Strelitz all'interno della Confederazione del Reno. Egli partecip\u00f2 successivamente al Congresso di Vienna nel 1814 ed ottenne che il Meclemburgo-Strelitz fosse elevato a granducato.\nIl regno.\nGiorgio succedette al padre il 6 novembre 1816 e trov\u00f2 il granducato in pessimo stato, al punto da prodigarsi subito con delle riforme, soprattutto in campo scolastico (grazie al suo influsso, la maggior parte degli abitanti del suo dominio, riuscirono a leggere ed a scrivere correttamente), circondandosi anche di personaggi di spicco della letteratura del tempocome Goethe. Abol\u00ec con dei provvedimenti la servit\u00f9 della gleba e modernizz\u00f2 l'agricoltura locale.\nPromosse diversi progetti architettonici: il rinnovamento nella sua residenza di Neustrelitz, con la costruzione della cappella del palazzo e della nuova \"orangerie\", e l'edificazione di diversi edifici pubblici, come la \"Neustrelitzer Hall\" di stile neoclassico, il palazzo Caroline di stile neogotico; rinnov\u00f2 inoltre la chiesa di Santa Maria a Neubrandenburg. \nPoliticamente fu uno strenuo avversario dei gruppi liberali che si erano sviluppati nella rivoluzione del 1848, impedendo cos\u00ec al Meclemburgo-Strelitz di divenire uno moderno stato costituzionale, temendo per l'indipendenza del suo piccolo ducato. \nGiorgio mor\u00ec il 6 settembre 1860 a Neustrelitz e gli successe il figlio maggiore, Federico Guglielmo. Alla sua morte i cittadini del Meclemburgo-Strelitz organizzarono spontaneamente una raccolta di fondi per realizzare un monumento alla sua memoria che venne realizzato dallo scultore Albert Wolff ed inaugurato il 17 ottobre 1866 al centro della piazza del mercato di Neustrelitz.\nMatrimonio.\nIl 12 agosto 1817 spos\u00f2 la principessa Maria d'Assia-Kassel (1796-1880), figlia del principe Federico d'Assia-Kassel, da cui ebbe quattro figli:"}
{"id": "1409131", "revid": "116944", "url": "https://it.wikipedia.org/wiki?curid=1409131", "title": "Elu Thingol", "text": ""}
{"id": "1409136", "revid": "125823561", "url": "https://it.wikipedia.org/wiki?curid=1409136", "title": "Passo di Crocedomini", "text": "Il passo di Croced\u00f2mini (anticamente \"Crux Dominii\" o \"passo Crus Domine\", riportato su alcune mappe come \"passo di Croce Dominii\" o \"passo di Croce Domini\") \u00e8 un valico alpino delle Prealpi bresciane situato in provincia di Brescia a 1892\u00a0m. s.l.m. a sud del parco dell'Adamello.\nDescrizione.\nDal punto di vista orografico il passo separa le Alpi Retiche meridionali dalle Prealpi Bresciane e Gardesane. Si trova poco a nord del punto in cui si uniscono le Tre Valli Bresciane:\nDal punto di vista amministrativo, il passo \u00e8 all'interno del comune di Breno, poco sopra della localit\u00e0 Bazena. Al passo si trova il rifugio omonimo, chiuso d'inverno.\nPu\u00f2 essere raggiunto percorrendo da Concesio o da Breno la SS 345 delle tre Valli oppure tramite la SS 669 del Passo di Crocedomini che collega il Lago d'Idro al passo transitando per Bagolino. Tutti e tre i percorsi che convergono al passo sono chiusi nella stagione invernale; inoltre, il tratto di strada che congiunge il valico al passo Maniva comprende due tratti non asfaltati, uno della lunghezza di sei chilometri e l'altro di circa 500 metri, che ne fanno un percorso piuttosto impegnativo. Salendo da Breno la provinciale 345 \u00e8 aperta d'inverno (solitamente) sino alla Bazena (ovvero 2 km prima del passo).\nOrigine del nome.\nIl nome tradotto dal latino significa letteralmente \"Croce del dominio\" per indicare in antico la delimitazione di propriet\u00e0 di diversi comuni, Bagolino, Breno e Collio, difatti il passo di Crocedomini accoglie una croce antica dalla quale prende il nome. Il manufatto in ferro battuto serviva a segnalare un tempo il confine tra i territori dominati dal Ducato di Milano e successivamente Repubblica di Venezia.\nStoria.\nIl passo era praticato ancora dai tempi antichi come comunicazione fra le tre valli e secondo lo storico Bresciano Gabriele Rosa riporta nelle sue guide turistiche della Valcamonica del 1886, che gi\u00e0 tra le popolazioni romanizzate era in uso depositare su un altare presso il Passo dei doni votivi per propiziarsi il favore degli dei lungo il viaggio, scrive: \"... \u00e8 anche un sito detto pietra dell\u2019altare, ricordante riti gentili, perch\u00e9 il valico \u00e8 antico e rocca de\u2019 pagani si dicono avanzi di vetusto castello sopra Prestine\".\nTra i passaggi storici si ricordano quello dell'imperatore Federico I Barbarossa nel 1166 e quello dell\u2019eretico fra Dolcino di Novara nel 1304 seguito dalla moglie Margherita di Condino e dei suoi fidati discepoli. Difatti costui in missione fra le valli alpine per raccogliere adepti nelle Giudicarie e a Bagolino, si trov\u00f2 braccato dal tribunale dall'Inquisizione del principe vescovo di Trento. Costretto alla fuga, si mosse verso il passo per scendere in Lombardia, forse protetto dai signori di Breno, fino a raggiungere Martinengo, nella piana bergamasca, con l\u2019obiettivo di incontrare e di ingraziarsi Matteo Visconti, signore di Milano, tradito dallo stesso, trover\u00e0 la sua fine sulle montagne biellesi, catturato, torturato e processato, fu arso vivo sul rogo il 1\u00ba giugno 1307.\nNel 1500-1600, secondo la credenza popolare, il passo era considerato il luogo preferito dalle streghe per i loro convegni, il detto sabba o akelarre in basco, e sarebbe stato in presenza del demonio, durante il quale venivano compiute pratiche magiche, orge diaboliche e riti blasfemi.\nUn documento napoleonico del 1805, indica, fra le maggiori comunicazioni della Valcamonica, anche una \"stradella\", lunga 7 miglia, che dal fondovalle conduce a Esine, Berzo e Bienno, tutti abitati \"assai trafficanti di ferro e di legnami\". Una mulattiera arriva poi a Campolaro, da cui si prosegue per un sentiero percorribile con animali, ma ripido e angusto, fino al passo.\n1166, il transito dell'imperatore Federico I Barbarossa.\nUn'antica tradizione orale pi\u00f9 volte riportata nei secoli dagli storici, tra questi Cipriano Gnesotti nella sue \"Memorie delle Giudicarie\" del 1700. e nei rapporti segreti dei provveditori veneti di Sal\u00f2 inviati al Consiglio dei Dieci a Venezia nel 1600, racconta che nell'ottobre del 1166 l'imperatore di Germania, Federico I detto il Barbarossa, scese in Italia con il proprio esercito composto da circa 10.000 uomini per la quarta volta con l'intento di strappare all'Imperatore d'Oriente la base che egli manteneva nell'Italia centrale e assoggettare le citt\u00e0 ribelli alla politica del Sacro romano impero. Costui, passato per Trento, dopo aver percorso la consueta Valle dell'Adige e vista l'impossibilit\u00e0 di raggiungere Milano data l'ostilit\u00e0 dei Veronesi e dei Castelbarco che avevano sbarrato con ingenti forze la Val Lagarina, espugnato i castelli ghibellini di Rivoli e Appendice, e quella delle citt\u00e0 di Brescia e Bergamo, devi\u00f2 sulla sponda orientale del lago di Garda e imbarc\u00f2 a Garda i propri armati fino all'approdo di Toscolano. Qui, guidato dai fedeli conti di Lodrone, feudatari ghibellini, si inerpic\u00f2 nella Valle del Toscolano, raggiunta la Val Vestino, da Turano sal\u00ec alla Bocca Cocca e per la mulattiera del monte Cingolo Rosso discese a Lodrone, donde per Bagolino e passo di Croce Domini pass\u00f2 in Valcamonica a Breno e raggiunse cos\u00ec Milano nel mese di novembre. Per alcuni questo passaggio, per altri invece quello di papa Alessandro III avvenuto nello stesso anno nel mese di novembre, sarebbe ricordato da certe lettere incise \"in macigno\" vicino al luogo denominato Scaletta nel territorio di Bondone presso il monte Cingolo Rosso. Altri storici non menzionano il fatto, invece, al contrario, tra questi Ludovico Antonio Muratori, sostengono che dalla Valle dell'Adige il Barbarossa ritorn\u00f2 sul suo cammino e punt\u00f2 al passo del Tonale calando poi nella fedele Valcamonica. Mentre per altri studiosi, i due fatti non sono in contrapposizione fra loro e anzi lecitamente si pu\u00f2 supporre per Cipriano Gnesotti un transito breve dell'imperatore passando in Val Vestino con la sola scorta dei Lodron e di poche unit\u00e0 per raggiungere al pi\u00f9 presto possibile e in gran segreto la rocca di Breno, mentre il grosso dell'esercito, vista l'impossibilit\u00e0 di essere traghettato via lago dalle esigue imbarcazioni presenti, un passaggio pi\u00f9 lungo a nord nella Valle di Non.\nLa Grande Guerra.\nNel 1915, anno d'inizio della Grande Guerra, il confine italiano correva sulla linea tra il Monte Adamello e il Passo dello Stelvio. Ma fu proprio questa rilevanza strategica a porre le due valli lombarde di confine (Val Camonica e Valtellina) al centro del teatro di numerosi e aspri combattimenti; il crollo del fronte Lombardo avrebbe significato per l'Impero austro-ungarico la possibilit\u00e0 di muovere contro Brescia, Bergamo e Milano e, pi\u00f9 in generale, verso la pianura Padana.\nLe maggiori problematiche per gli eserciti in campo erano costituite dall'orografia marcatamente mossa dei versanti e delle rupi, nonch\u00e9 da un clima certamente impossibile nella stagione invernale (freddo e valanghe). Occorre inoltre aggiungere che si trattava di territori di guerra mai prima di allora conosciuti valutati nelle pi\u00f9 comuni strategie militari e pertanto, causa di dolorosi imprevisti.\nGli Italiani costruirono due linee di difesa, ognuna protetta da numerosi sbarramenti, sulle dorsali del Montozzo e del Passo del Tonale cui compiti, stabiliti dal Comando italiano, dovevano essere quasi esclusivamente difensivi.\nIl Regno d'Italia era tuttavia sprovvisto di fortificationi (e li austriaci disponevano di ben cinque forti sul versante trentino: Strino, Velon, Mero, Zaccarana e Presanella: Italiano era invece il forte Corno d'Aola sul versante camuno) e, fu proprio la costruzione di abartament come quello del Montorza del Tonale la soluzione ritenuta migliore per contenere l'esercito austriaco.\nLa localit\u00e0 del Passo di Crocedomini allo scoppio della prima guerra mondiale del 1915 fu prontamente presidiato dal 77\u00ba e dal 78\u00ba Reggimento della Brigata Toscana e siccome le alture di Bazena-Crocedomini costituivano un punto fondamentale per quanto riguarda la viabilit\u00e0 di collegamento delle strutture difensive camune con quelle della Valle Trompia e del Lago d'Idro attirarono l'attenzione del Genio militare. \nCos\u00ec una importante arteria militare venne appositamente realizzata partendo da Breno e, raggiunta la localit\u00e0 Bazena, si spingeva al Passo Crocedomini dove si biforcava: da una parte in direzione dell'Alta Valle del Caffaro; dall'altra, aggirato il Dosso Alto, attraverso il Passo della Spina, giungeva al Passo del Mar\u00e9 e al Forte di Cima dell'Ora con collegamento ad Anfo sulle rive del Lago d'Idro, con uno sviluppo complessivo, da Breno ad Anfo, di oltre 57 chilometri.\nLe strade di grande traffico, in corrispondenza della linea di confine o, comunque, in posizioni tali da poter essere osservate dall'avversario, venivano coperte con opere di mascheramento al fine di occultare il traffico di uomini e di mezzi, consentendo in tal modo il regolare avvicendamento delle truppe, il rifornimento dei materiali, il passaggio di artiglierie. Tale mascheramento veniva fatto con numerose quinte di tela, vimini, o erba.\nLungo l'imponente rete viaria militare che dal fondovalle saliva, prima con strade e poi con mulattiere e sentieri, fin sulle pi\u00f9 impervie linee del confine con l'Austria-Ungheria, avveniva il quotidiano transito di uomini, mezzi e soprattutto armi e munizioni: numerossimi pezzi d'artiglieria vennero progressivamente dislocati su tutte le creste di confine, nei punti ritenuti pi\u00f9 strategici per le varie azioni di difesa e di attacco.\nCannoni, obici, mortai e bombarde di ogni calibro vennero issati con fatiche sovrumane su elevazioni e creste fino ad allora ritenute irraggiungibili da un pezzo d'artiglieria. Tra tutti, da parte italiana primeggia il grande cannone da 149G (dal peso di circa 80 q.li) portato a Cresta Croce a 3.444 metri di quota; da parte austriaca merita di essere ricordato il cannone da 10,4 cm Modello 1915 (da 35 q.li) portato sul monte Botteri, in alta Val Nardis, a 3171 metri. Oltre a questi due casi unici, con infinite fatiche e sacrifici da ambo le parti, altre centinaia di pezzi vennero piazzati sulla lunga linea del fronte lombardo dal Passo dello Stelvio al Lago di Garda.\nAnche sul monte Crocedomini, a quota 2.055 m slm, furono installate due postazioni antiaeree per la sorveglianza dell'omonimo passo, snodo stradale tra Valle Camonica, Valle Sabbia e Valle Tromp\u00eda, e quindi di fondamentale importanza strategica. Sono ancora ben visibili i basamenti circolari in calcestruzzo delle due postazioni ed il perno centrale. Dalla strada militare Passo Crocedomini-Maniva si diparte la mulattiera militare ancora ben visibile, ancorch\u00e9 completamente inglobata nel pascolo, che con un percorso di circa 600 metri porta alle postazioni militari, che sono corredate anche da una serie di trincee ancora ben conservate.\nIl soldato italiano.\nNel corso del Primo conflitto mondiale l'estremit\u00e0 occidentale del fronte italo-austriaco attraversava i due imponenti gruppi montuosi dell'Ortles-Cevedale e dell'Adamello-Presanella, per cui le due parti in lotta furono costrette a combattere, per oltre tre anni e mezzo, una terribile guerra, consumata su postazioni di roccia e ghiaccio ad oltre 3000 metri di quota in condizioni difficilissime.\nVivere a quelle quote costituiva per i soldati un grande problema: l'inverno durava otto mesi ininterrotti, con nevicate abbondanti da ottobre a maggio ed altezze medie della neve dai 10 al 12 metri. Il freddo, implacabile nemico quotidiano, oscillava mediamente dai-10\u00b0 ai-15 con punte notturne da -20\u00b0 a-25\u00b0 ed anche altre. In questo \"inferno bianco\" gli alpini e fanti italiani e i soldati austriaci, oltre a combattere fra loro, dovevano anche sopravvivere alle estreme condizioni ambientali, fra cui le implacabili e micidiali valanghe.\nSull'Adamello tutte le azioni svoltesi nei tre anni di guerra tendevano sostanzialmente a scardinare, direttamente o indirettamente, il caposaldo austriaco dei Monticelli, cosi da poter aver via libera sul Passo del Tonale. Gli Austriaci avevano disposto trinceramenti e scavato numerose caverne lungo la linea del fronte che collegava i Monticelli alle alture del Tonale orientale. Inoltre avevano occupato anche passi Paradiso, Castellaccio e Lagoscuro che dominavano la conca di Ponte di Legno.\nOggi sono presenti sul territorio numerose testimonianze di quei terribili, ma gloriosi anni; si tratta di manufatti costruiti dalle truppe alpine disseminati a migliaia lungo la direttrice orografia dell'Adamello (postazioni militari, mulattiere, sentieri, teleferiche, ricoveri, grotte, trincee, ecc).\nAlpini a presidio delle vette.\nIl soldato alpino, scelto prioritariamente tra la popolazione locale, si mostr\u00f2 particolarmente adatto a resistere alle difficili condizioni operative. Questo fatto, si rivel\u00f2 vincente, soprattutto nei confronti della scelta diffusa di procedere con arruolamenti generici. In entrambe gli schieramenti si cerc\u00f2 di reclutare contadini, pastori e montanari delle stesse zone teatro di guerra Questo genere di truppe scelte fu l'unico a incarnare naturalmente lo spirito di difesa del confini proprio perch\u00e9 direttamente interessato a proteggere propri paesi, la propria comunit\u00e0, le proprie famiglie.\nIl patriottico inno della Canzone del Piave (composto due anni dopo lo scoppio del conflitto per rimarcare l'invasione italica ad opera dell'esercito austro- angarico avvenuta il 24 maggio 1915), serv\u00ec proprio a consolidare gli animi difensivi contro il nemico e fu proprio l'esempio del soldato alpino a spronare i comandanti dell'esercito italiano sul fatto che occorreva affermare una maggiore coscienza nazionale del pericolo in atto. Questo episodio viene, infatti, da molti indicato come \"determinante\" per la nostra vittoria finale.\nOccorre tuttavia sottolineare che, al contrario di quanto si possa credere la guerra alpina non assunse mai caratteristiche dello scontro di massa, ma fu proprio i sacrificio di oltre 80.000 soldati alpini a determinare le sorti dell'intero conflitto a nostro favore.\nL'inferno bianco.\n\"Si sta come d'autunno sugli alberi le foglie\" cos\u00ec scriveva nel 1918 nella sua poesia Giuseppe Ungaretti sulla precariet\u00e0 della vita dei soldati al fronte.\nAd un'altezza oltre la quale si spegne ogni forma di vita e la stessa natura si fa nemica dell'uomo, \u00e8 difficile, anche con le pi\u00f9 modeme tecnologie, riuscire a credere come le truppe alpine impegnate nella Grande Guerra siano riuscite a continuare la propria esistenza in condizioni tanto impervie, quanto estreme. La lotta contro il maltempo, le tormente di neve, il freddo e gi assideramenti divent\u00f2 pi\u00f9 importante della lotta stessa contra il nemico. Soprattutto in inverno e alle quote pi\u00f9 alte i combattimenti cessavano quasi del tutto e i soldati erano impegnati allo spasimo a difendersi dalla neve, a cercare di mantenere o collegamenti con il fondovalle per avere riformenti di cibo, di legna per riscaldamento. L'inverno tra a 1916 e il 1917, oltretutto, fu tra i pi\u00f9 freddi e nevosi del secolo e, nonostante i due eserciti si fossero organizzati a resistere costruendo baracche, ricoveri, caverne nella roccia e decine di chilometri di teleferiche per informenti la vita del soldato alpino si rivel\u00f2 comunque al limite dell'impossibile.\nPer sottrarsi alla morsa del gelo nel ventre della Marmolada gli Austriaci costruirano propria citt\u00e0 sotto il ghiaccio con oltre otto chilometri di gallerie, ricoveri per gli uomini, depositi di viveri e munizioni, stazioni delle teleferiche, un'infermeria, uffici del Comando, in tutto vi eran una trentina di caverne scavate nello spessore del ghiacciaio a parecchi metri di profondit\u00e0, collegate fra loro da da cunicoli muniti di ponticelli e passarelle.\nLuoghi di interesse.\nMalga Cadino della Banca.\nLa Malga si trova a circa un paio di chilometri dal Passo e fa parte dell'alpeggio Camprass-Cadino della Banca, di propriet\u00e0 del comune di Breno e costituito dalle stazioni di Malga Camprass, Malga Cadino della Banca, Malga Casinetto della Banca e Malga Casinetto di Cima. Ha superficie di pertinenza di circa 680 ha, di cui almeno 240 sono attualmente i pascoli propriamente detti tra cui spiccano i pascoli su matrice rocciosa calcarea, dalla composizione floristica varia e assolutamente di pregio.\nLa Malga \u00e8 tenuta dal Ducoli, soprannominato \u201cel sviser\u201d. Uomo incredibilmente forzuto e parzialmente bionico (ha un\u2019artroprotesi di anca inserita dal dott. Maffi a gennaio 2020) passa le sue giornate tra i pascoli, le sale mungitura e il laboratorio per la creazione dei suoi squisiti formaggi vaccini. Molto rinomata appunto \u00e8 la pasta al burro di malga, specialit\u00e0 della moglie del Ducoli.\nRappresenta quindi una delle realt\u00e0 pascolive pi\u00f9 produttive dell'intero Parco Adamello, con sede principale delle attivit\u00e0 di trasformazione presso Malga Cadino della Banca.\nLa stazione principale \u00e8 ben servita da strada camionabile, dotata di acqua corrente, mentre l'approvvigionamento idrico scarseggia presso quasi tutte le altre stazioni.\nFormaggi, burro, ricotte e fiurit.\nI formaggi vaccini sono i principali e pi\u00f9 tradizionali prodotti realizzati nel Parco dell'Adamello. Piuttosto variegata \u00e8 la gamma dei formaggi, la maggior parte dei quali a latte crudo.\nIl pi\u00f9 importante formaggio tradizionale \u00e8 prodotto a pasta semicotta con latte parzialmente scremato, destinato ad una medio-lunga stagionatura: se prodotto seguendo il relativo disciplinare d\u00e0 origine al \"Silter Camuno-Sebino\", per il quale \u00e8 in corso l'attribuzione della Denominazione d'Origine Protetta (D.O.P.). II suo nome deriva dal termine con il quale nel dialetto locale si indicava il fabbricato rurale adibito alla stagionatura del formaggio.\nDi assoluto rilievo la produzione realizzata in estate in malga, con animali alimentati al pascolo per un prodotto aromatico e la cui origine \u00e8 strettamente legata all'ambiente naturale.\nOgni forma \u00e8 dunque un prodotto assolutamente artigianale, sempre pi\u00f9 apprezzata in quanto prodotto d'eccellenza, al punto che la produzione di certe malghe e di certi mesi viene prenotata con anticipo da alcuni appassionati consumatori.\nUn'altra importante categoria di prodotti sono i formaggi a breve stagionatura, tra cui Formaggelle e Casolet, unitamente ad altri derivati del latte. Il Burro innanzitutto, ottenuto per zangolatura della panna da affioramento naturale; la Ricotta, tratta dal siero di caseificazione; il Fiurit, la prima pi\u00f9 liquida ed apprezzata porzione della ricotta stessa.\nSport.\nIl Giro d'Italia.\nLe strade che congiungono il Passo di Crocedomini con il fondovalle sono state percorse dal Giro d\u2019Italia per cinque volte, nel 1970, 1976, 1982, 1997 e 1998. Nel corso di quest\u2019ultimo passaggio, avvenuto il 4 giugno 1998 durante la frazione da Cavalese a Montecampione, si stacc\u00f2 il campione svizzero Alex Z\u00fclle, a lungo Maglia Rosa quell'anno e ancora in lotta per la vittoria e il podio finali, che prese poi decine di minuti al traguardo; la tappa divenne famosa grazie agli scatti continui di Marco Pantani e al duello con il russo Pavel Tonkov nell'ascesa finale verso Montecampione."}
{"id": "1409139", "revid": "712828", "url": "https://it.wikipedia.org/wiki?curid=1409139", "title": "Preside Kuno", "text": ""}
{"id": "1409140", "revid": "767487", "url": "https://it.wikipedia.org/wiki?curid=1409140", "title": "Veriora", "text": "Veriora \u00e8 un comune rurale dell'Estonia sudorientale, nella contea di P\u00f5lvamaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 29 localit\u00e0 (in estone \"k\u00fcla\"):\nHaavap\u00e4\u00e4, Himmiste, J\u00f5evaara, J\u00f5eveere, Kikka, Kirmsi, Koolma, Koolmaj\u00e4rve, Kullam\u00e4e, Kunksilla, Laho, Leevi, Lihtensteini, M\u00f5tsavaara, M\u00e4nnisalu, Nohipalo, Pahtp\u00e4\u00e4, Sarvem\u00e4e, Soohara, S\u00fcvahavva, Timo, Vareste, Verioram\u00f5isa, Viira, Viluste, Vinso, V\u00f5ika, V\u00e4ike-Veerksu, V\u00e4ndra."}
{"id": "1409144", "revid": "121107307", "url": "https://it.wikipedia.org/wiki?curid=1409144", "title": "V\u00e4rska", "text": "V\u00e4rska \u00e8 un comune rurale dell'Estonia sudorientale, nella contea di P\u00f5lvamaa. Il centro amministrativo \u00e8 l'omonimo borgo (in estone \"alevik\").\nUn lungo tratto del confine estone-russo qui non \u00e8 ancora stato riconosciuto. Molti villaggi e frazioni del comune sono raggiungibili solo passando per il territorio ancora oggi russo.\nPer il Trattato di Tartu del 1920 questo non \u00e8 il confine effettivo. Questa \u00e8 la terra originaria dei Setos.\nLocalit\u00e0.\nOltre al capoluogo, il comune comprende 34 localit\u00e0 (in estone \"k\u00fcla\"):\nKoidula - Kolodavitsa - Kolossova - Korela - Kostkova - Kremessova - Kundruse - Litvina - Lobotka - Lutep\u00e4\u00e4 - M\u00e4\u00e4sovitsa - Matsuri - Nedsaja - \u00d5rsava - Pattina - Perdaku - Podmotsa - Popovitsa - R\u00e4\u00e4ptsova - Saabolda - Saatse - Samarina - S\u00e4pina - Sesniki - Tonja - Treski - Ulitina - Vaartsi - V\u00e4ike-R\u00f5sna - Vedernika - Velna - Verhulitsa - V\u00f5polsova - Voropi"}
{"id": "1409145", "revid": "6923", "url": "https://it.wikipedia.org/wiki?curid=1409145", "title": "Giampaolo Fabris", "text": "\u00c8 stato uno dei pionieri nelle ricerche sull'opinione pubblica in Italia insieme a Pierpaolo Luzzatto Fegiz e Ernesto Norbedo. \u00c8 stato, a livello nazionale, uno dei maggiori esperti nello studio del consumatore e della pubblicit\u00e0. \u00c8 stato inoltre il fondatore di un nuovo approccio allo studio del consumatore: il cosiddetto Societing.\nBiografia.\nFabris inizia a lavorare, nel 1962, per la Doxa dirigendo il \"Bollettino Doxa\" che riporta i risultati delle indagini di opinione pubblica condotte dall'Istituto. Crea, inoltre, presso la Doxa stessa, il dipartimento di ricerche sociali.\nNel 1965, assieme a Bartolo Mardessich e a Carlo Erminero d\u00e0 vita a Demoskopea, il quale diverr\u00e0 in pochi anni uno dei principali istituti di ricerca sull'opinione pubblica. Le pi\u00f9 significative ricerche condotte negli anni Sessanta-Settanta dalla Demoskopea vengono pubblicate sulla rivista \"Ricerche Demoscopiche\".\nNei primi anni ottanta, denunciando le manipolazioni e le strumentalizzazioni dei sondaggi di opinione da parte del mondo politico, Fabris cessa polemicamente di condurre sondaggi di questo genere e pubblica il saggio \"I sondaggi di opinione pubblica: strumento di democrazia o di manipolazione del cittadino?\".\nNello stesso periodo, apre una propria societ\u00e0 di ricerca, la GPF&amp;Associati , che gli consente di monitorare, in tempo reale e con strumenti pi\u00f9 consoni ad indagare una realt\u00e0 sempre pi\u00f9 complessa, i fenomeni e le dinamiche che traghetteranno l'Italia da societ\u00e0 proto-industriale a societ\u00e0 postmoderna.\nDopo un quarto di secolo trascorso con alterne fortune alla GPF&amp;Associati (dapprima compartecipata dalla francese BVA, poi rivenduta alla societ\u00e0 Allaxia, successivamente fallita, e rilevata infine dal gruppo Reti, controllato da Claudio Velardi), poco prima di morire Fabris inaugura Episteme srl, che nelle sue intenzioni sarebbe dovuta divenire una \"boutique\" della ricerca sugli scenari dei consumi e della comunicazione, sui valori e le tendenze emergenti. \nAbbandonati i metodi di analisi dei consumatori e del mercato, propri del marketing tradizionale (parametri socio-demografici, linguaggio ed atteggiamenti militareschi, quote e trend di mercato ecc.), negli anni '80 Fabris adotta il concetto di stile di vita (elaborato negli anni '70 dal sociologo americano Yankelovitch e successivamente europeizzato dal francese Alain de Vulpian, inventore del sistema 3SC) e in seguito approda all'idea che a muovere i comportamenti e le scelte degli individui sia una struttura latente, rappresentata dai valori che essi condividono o espressi dalle marche che acquistano. Capisaldi del percorso sono i libri: \"Le otto Italie: dinamica e frammentazione della societ\u00e0 italiana\", \"Consumatore &amp; mercato\", \"Il nuovo consumatore: verso il postmoderno\".\nMonitorando in modo costante i trend socioculturali, nel 2009, mentre la crisi economica imperversa e il marketing si rivela sempre meno efficace, Fabris sintetizza il suo pensiero nel Societing, abbozzo di un approccio alternativo a quelli aziendalistico-economicistici, che intendeva sostituire con una visione socio-antropologica nel tentativo di captare meglio l'odierno Zeitgeist.\nFabris \u00e8 stato ricercatore e consulente, e ha scritto per varie testate giornalistiche. \u00c8 stato direttore della collana \"Impresa, comunicazione, mercato\" della casa editrice FrancoAngeli di Milano. \u00c8 stato professore di sociologia dei consumi, e ha insegnato nelle universit\u00e0 di Torino, Venezia Ca-Foscari, Trento, Milano IULM e Milano San Raffaele. \u00c8 stato presidente della Triennale di Milano. \u00c8 stato presidente del Centro Studi di Pubblicit\u00e0 Progresso.\nMuore il 20 maggio 2010."}
{"id": "1409147", "revid": "47767", "url": "https://it.wikipedia.org/wiki?curid=1409147", "title": "Anouk (nome)", "text": "Origine e diffusione.\nSi tratta di un diminutivo di Anna.\nOnomastico.\nL'onomastico pu\u00f2 essere festeggiato lo stesso giorno di Anna, cio\u00e8 solitamente il 26 luglio, in memoria di sant'Anna."}
{"id": "1409155", "revid": "1714743", "url": "https://it.wikipedia.org/wiki?curid=1409155", "title": "Federico Guglielmo di Meclemburgo-Strelitz", "text": "Biografia.\nFederico Guglielmo nacque a Neustrelitz, figlio di Giorgio di Meclemburgo-Strelitz e della principessa Maria di Assia-Kassel (1796-1880), figlia a sua volta del principe Federico d'Assia-Kassel e di Polissena di Nassau-Usingen. I suoi nonni paterni erano invece il duca Carlo II di Meclemburgo-Strelitz e la principessa Federica d'Assia-Darmstadt. \nEgli trascorse gran parte della giovinezza a Neustrelitz e successivamente studi\u00f2 storia a Bonn. Concluse i propri studi recandosi in Italia e in Svizzera per un grand tour che lo port\u00f2 poi in Inghilterra, ove si laure\u00f2 in diritto civile presso l'Universit\u00e0 di Oxford. Fu in questa occasione che incontr\u00f2 per la prima volta la sua futura moglie e cugina di secondo grado.\nIl 28 giugno 1843, si spos\u00f2 a Buckingham Palace con la principessa Augusta di Cambridge, figlia del principe Adolfo, duca di Cambridge e nipote del re Giorgio III d'Inghilterra.\nFederico Guglielmo succedette al padre come granduca alla sua morte, il 6 settembre 1860. Realizz\u00f2 investimenti nel campo dell'economia, delle infrastrutture e dell'istruzione, trascurati nei precedenti governi, saldando i debiti accumulati. Accumul\u00f2 anche una notevole ricchezza personale e nel 1903, in occasione delle sue nozze di diamante, regal\u00f2 ad ogni singolo cittadino del suo granducato la somma di 25 pfenning come segno di amore verso il proprio popolo, finanziando questa spesa coi propri fondi. Fu anche il principale proprietario terriero del proprio granducato, avendo possedimenti in met\u00e0 dello stato.\nDurante il regno di Federico Guglielmo il Meclemburgo-Strelitz divenne membro della Confederazione Germanica del Nord e quindi dell'Impero tedesco, ma le continue tensioni tra la sua visione della politica e l'amministrazione prussiana lo resero spesso inviso alla corte di Berlino. Il 12 agosto 1862, inoltre, egli ricevette le insegne dell'Ordine della giarrettiera dalla regina Vittoria, sua cugina.\nEgli mor\u00ec a Neustrelitz il 30 maggio 1904 e gli succedette l'unico figlio Adolfo Federico V.\nDiscendenza.\nFederico Guglielmo e la moglie Augusta di Hannover ebbero tre figli, di cui solo uno sopravvisse alla maggiore et\u00e0 e divenne l'erede paterno:"}
{"id": "1409156", "revid": "1543377", "url": "https://it.wikipedia.org/wiki?curid=1409156", "title": "Luiz Henrique Silveira Couto", "text": "Carriera.\nBag\u00e9 ha partecipato alla spedizione brasiliana al FIFA Futsal World Championship 1996 in Spagna dove i \"verdeoro\" si sono laureati Campioni del Mondo per la quinta volta. Si tratta dell'unico campionato del mondo disputato dal portiere ga\u00facho. Con la nazionale ha comunque disputato diverse altre competizioni internazionali a partire dal Mundialito disputato a Rio de Janeiro nel 1995. Bag\u00e9 ha poi fatto parte della \"sele\u00e7\u00e3o\" vittoriosa anche nelle Ta\u00e7a Am\u00e9rica nel 1996, 1997 e 1998, oltre alle presenze nei Mundialito del '96 e '98 entrambi vinti dai verdeoro."}
{"id": "1409158", "revid": "125117265", "url": "https://it.wikipedia.org/wiki?curid=1409158", "title": "Cesidio Gentile", "text": "Biografia.\nLa produzione di Cesidio Gentile rientra in quelle poche e acclarate espressioni di letteratura semi-colta o semi-popolare che traeva origine e si sviluppava nel contesto della pastorizia (in analogia con la precedente esperienza del conterraneo Benedetto Di Virgilio di Villetta Barrea). Jurico, infatti, faceva di professione il pastore o, meglio, il massaro di pecore. \nDa bambino, percorrendo gli aspri tratturi della transumanza delle greggi, quelli cio\u00e8 che si snodavano dall'Abruzzo per giungere nel Tavoliere delle Puglie (tra i quali il Tratturo Pescasseroli-Candela), aveva imparato da solo a leggere e a scrivere, sostenuto anche da una formidabile memoria. Durante quei duri tragitti era solito declamare le trame di importanti poemi cavallereschi, che, rivisitate, utilizzava per i suoi versi. \nIn essi, come ha segnalato Benedetto Croce, si rispecchiavano prevalentemente vicende comunali, anche colorite, di ordine sia morale che sociale. La sua maggiore \"fatica\" letteraria \u00e8 rappresentata dalla \"Leggenda marsicana\" (1904), unica fra le sue opere pubblicate in cui \u00e8 racchiuso il tentativo, rimasto tuttavia parziale, di un poema epico relativo alla storia dei Marsi. Croce, in particolare, fu interessato dall'opera di questo \"poeta pastore\" in quanto rivelatrice, nonostante la marcata impronta paesana, di una sorta di mediazione \"fra la letteratura colta e i sentimenti e concetti popolari\". \nCesidio Gentile mor\u00ec a 67 anni, in seguito a una caduta da cavallo nei pressi del comune di Civitanova del Sannio."}
{"id": "1409159", "revid": "63760", "url": "https://it.wikipedia.org/wiki?curid=1409159", "title": "Caff\u00e8 de la paix", "text": ""}
{"id": "1409162", "revid": "253269", "url": "https://it.wikipedia.org/wiki?curid=1409162", "title": "Gabriel Mann", "text": "Biografia.\nNato nel Connecticut inizia la sua carriera lavorando come modello. Debutta come attore nel 1995 partecipando a due film a tematica gay, come \"Parallel Sons\" e \"Stonewall\". In seguito partecipa ai film \"Ho sparato a Andy Warhol\" e \"Paradiso perduto\", venendo accreditato come Gabriel Mick.\nNoto per aver interpretato Danny Zorn in \"The Bourne Identity\" e in \"The Bourne Supremacy\", nel 2004 avrebbe dovuto interpretare Padre Francis in \"L'esorcista - La genesi\" di Paul Schrader, ma dopo il cambio del regista fu sostituito da un altro attore, ma riusc\u00ec ad interpretare Padre Francis in \"\" che Schrader realizz\u00f2 nel 2005.\nNel 2005 lavora nel film di Wim Wenders \"Non bussare alla mia porta\". Prende parte ad alcuni episodi delle serie televisive \"Mad Men\" e \"La spada della verit\u00e0\", in quest'ultima ricopre il ruolo del mago Zeddicus Zu'l Zorander da giovane. Dal 2011 fa parte del cast della serie televisiva \"Revenge\" nel ruolo del miliardario Nolan Ross."}
{"id": "1409168", "revid": "1543377", "url": "https://it.wikipedia.org/wiki?curid=1409168", "title": "Biblioteca Queriniana", "text": "La biblioteca Queriniana \u00e8 la pi\u00f9 importante e prestigiosa biblioteca della citt\u00e0 di Brescia.\nStoria.\nLa biblioteca prende il nome dal vescovo Angelo Maria Querini che, tra il 1746 ed il 1749, la fece erigere nel complesso del Palazzo Vescovile di Brescia, affidandone il progetto all'architetto Giovanni Battista Marchetti e donando circa 1500 volumi direttamente dalla propria collezione privata.\nNel 1750 la biblioteca \u00e8 stata aperta al pubblico e nel 1797 viene dichiarata Biblioteca nazionale della Repubblica Cisalpina, arricchendosi in seguito di fondi provenienti da conventi e monasteri soppressi in et\u00e0 napoleonica.\nNel XX secolo sono confluiti in questa biblioteca numerosi lasciti e librerie private, tra queste quelle dei Martinengo da Barco, Lechi, Zanardelli, Di Rosa, Alessandro Sina e Paolo Guerrini.\nIl 13 luglio 1944 a seguito di un bombardamento la struttura viene danneggiata. Essa \u00e8 stata sottoposta a ristrutturazione per renderla pi\u00f9 funzionale ai nuovi compiti imposti ad una biblioteca moderna. Le raccolte sono custodite nei depositi chiusi al pubblico, dove si trovano circa 11\u00a0km di scaffalature.\nAlla biblioteca Queriniana spetta per legge il deposito del terzo esemplare di ogni pubblicazione stampata od edita nella provincia di Brescia.\nLa biblioteca possiede una sezione storica dedicata al Risorgimento, una sezione artistica e una di studi locali.\nAd oggi il suo patrimonio consta di oltre 500.000 opere, accessibili via OPAC.\nDal 2001, nella sede staccata presso il broletto, esiste anche una mediateca.\nL'edificio.\nLa biblioteca fu realizzata dall'architetto Giovanni Battista Marchetti con l'aiuto del figlio Antonio ed \u00e8 costituita da un ampio salone rettangolare, preceduto da due salette per la consultazione dei libri e seguito da altrettante.\nAl salone e alle salette si accede salendo uno scalone marmoreo, che conduce all'atrio affrescato nel XVIII secolo da Pietro Scotti e Enrico Albrizzi, dove si pu\u00f2 ammirare il busto in marmo del cardinale Querini realizzato dallo scultore Antonio Calegari. Quest'ultimo, in collaborazione con Antonio Ferretti, \u00e8 l'autore anche delle statue delle muse poste all'esterno sulla sommit\u00e0 dell'edificio."}
{"id": "1409169", "revid": "767487", "url": "https://it.wikipedia.org/wiki?curid=1409169", "title": "M\u00e1rcio Brancher", "text": "Carriera.\nGiocatore.\nClub.\nNel campionato italiano M\u00e1rcio ha vestito la maglia dell'Arzignano Grifo Calcio a 5, con cui ha vinto lo scudetto 2003-2004 e quello 2005-2006 oltre alle rispettive due supercoppe. Nella seconda parte della stagione 2006-2007 ha giocato con la Luparense con cui ha vinto il suo terzo scudetto all'et\u00e0 di 40 anni, per poi tornare a fine stagione nell'Arzignano.\nNell'estate del 2009 si \u00e8 trasferito al Povoli Team per poi passare a dicembre alla Marca Futsal dopo l'esclusione del Povoli dal campionato. Nell'estate 2011 si \u00e8 nuovamente trasferito all'Arzignano Grifo Calcio a 5, nel frattempo ripartita dalla serie C1 per dissesti finanziari e scalando le classifiche fino alla A, lega dove tuttora milita.Ne diventa anche allenatore.\nNazionale.\nUtilizzato nel ruolo di difensore, M\u00e1rcio ha partecipato alla spedizione brasiliana al FIFA Futsal World Championship 1996 in Spagna dove i \"verdeoro\" si sono laureati Campioni del Mondo per la quinta volta. Si tratta dell'unico campionato del mondo disputato dal giocatore.\nAllenatore.\nNella stagione 2013-14 all'attivit\u00e0 di giocatore affianca quella di allenatore della formazione Under 21 dell'Arzignano. In seguito alle dimissioni di Antonio Candeo alla guida della prima squadra, nel febbraio successivo Brancher \u00e8 promosso alla guida della prima squadra che guida fino alla finale della Coppa Italia di categoria ma soprattutto alla vittoria dei play-off. La stagione seguente ritorna a ricoprire solamente il ruolo di giocatore, sostituito in panchina da Cristian Stefani, proveniente dalla M.I.R. Montecchio."}
{"id": "1409170", "revid": "287204", "url": "https://it.wikipedia.org/wiki?curid=1409170", "title": "Marcio Brancher", "text": ""}
{"id": "1409175", "revid": "599013", "url": "https://it.wikipedia.org/wiki?curid=1409175", "title": "Waguinho", "text": "Carriera.\nUtilizzato nel ruolo di esterno, Waginho ha partecipato alla spedizione brasiliana al FIFA Futsal World Championship 1996 in Spagna dove i verdeoro si sono laureati Campioni del Mondo per la quinta volta. Si tratta dell'unico campionato del mondo disputato dal nazionale verdeoro."}
{"id": "1409177", "revid": "287204", "url": "https://it.wikipedia.org/wiki?curid=1409177", "title": "Serie A1 1996-1997 (pallavolo maschile)", "text": "La Serie A1 maschile FIPAV 1996-97 fu la 52\u00aa edizione della manifestazione pallavolistica organizzata dalla FIPAV. La \"regular season\" si svolse tra il 29 settembre 1996 e il 16 marzo 1997.\nRegolamento.\nLe 12 squadre partecipanti disputarono un girone unico con partite di andata e ritorno, cui fecero seguito i play-off scudetto, ai quali presero parte, a partire dagli ottavi, le squadre classificate dal 7\u00ba al 10\u00ba posto e, a partire dai quarti, le prime sei in graduatoria al termine della \"regular season\". Le squadre classificate all'11\u00ba e al 12\u00ba posto retrocessero in Serie A2.\nAvvenimenti.\nL'inizio del campionato italiano maschile di pallavolo fu fissato per il 29 settembre, con la prima giornata. Il girone d'andata termin\u00f2 poi il 22 dicembre.\nIl girone di ritorno inizi\u00f2 il 29 dicembre e l'8 febbraio, durante la sosta tra la 17\u00aa e la 18\u00aa giornata, fu disputata a Siena la finale di Coppa Italia. La \"regular season\" termin\u00f2 poi domenica 16 marzo.\nIl 19 marzo presero il via i play-off per l'assegnazione dello scudetto, che si conclusero il 10 maggio, con l'affermazione della Las Daytona Modena sulla Sisley Treviso. Retrocessero la Com Cavi Multimedia Napoli e la Playa Catania.\nLe squadre partecipanti.\nLe squadre partecipanti furono 12: la Sisley Treviso era campione uscente, mentre la Colmark Brescia e la Playa Catania erano le neopromosse dalla Serie A2. Alla rinuncia di Parma sopper\u00ec il ripescaggio della Auselda AED Roma."}
{"id": "1409181", "revid": "123137658", "url": "https://it.wikipedia.org/wiki?curid=1409181", "title": "Adolfo Federico V di Meclemburgo-Strelitz", "text": "Biografia.\nNacque a Neustrelitz, unico figlio sopravvissuto del granduca Federico Guglielmo di Meclemburgo-Strelitz e della principessa Augusta di Cambridge. A seguito della morte del nonno Giorgio il 6 settembre 1860 divenne erede del granducato con il titolo di granduca ereditario.\nPrese parte alla guerra franco-prussiana e rappresent\u00f2 il padre all'incoronazione di Guglielmo I di Prussia a imperatore di Germania a Versailles. Egli succedette al padre come granduca il 30 maggio 1904.\nNel 1907 annunci\u00f2 al proprio granducato la concessione di una costituzione, ma incontr\u00f2 l'opposizione dei nobili. In questo tentativo si offr\u00ec di pagare 2\u00a0500\u00a0000 marchi dal tesoro nazionale se i nobili avessero desistito dalle loro posizioni. Nel 1912 cerc\u00f2 nuovamente, ma inutilmente, di concedere una costituzione per il Meclemburgo-Strelitz che con il Meclemburgo-Schwerin, rimanevano gli unici stati europei senza una costituzione.\nNel gennaio del 1914 era considerato la persona pi\u00f9 ricca in Germania dopo l'imperatore Guglielmo II, con una fortuna di 88 750\u00a0000 marchi.\nMor\u00ec a Berlino nel 1914 e gli succedette il figlio maggiore, Adolfo Federico VI.\nMatrimonio.\nAdolfo Federico V si spos\u00f2 il 17 aprile 1877, a Dessau, con la principessa Elisabetta di Anhalt, da cui ebbe quattro figli:"}
{"id": "1409187", "revid": "599013", "url": "https://it.wikipedia.org/wiki?curid=1409187", "title": "Sandrinho", "text": "Carriera.\nUtilizzato nel ruolo di esterno, Sandrinho ha partecipato alla spedizione brasiliana al FIFA Futsal World Championship 1996 in Spagna dove i verdeoro si sono laureati Campioni del Mondo per la quinta volta. Si tratta dell'unico campionato del mondo disputato dal nazionale verdeoro.\nA livello di club, \u00e8 giunto in Italia a partire dalla stagione 2002-2003 dove ha vinto lo scudetto con il Prato Calcio a 5. Dopo un'altra mezza stagione con i lanieri, con cui ha vinto una supercoppa, si \u00e8 trasferito all'Arzignano Grifo Calcio a 5 con cui ha vinto uno scudetto e l'anno successivo, una supercoppa italiana.\nL'anno successivo passa alla Roma Futsal dove per\u00f2 non riesce ad esprimere il suo potenziale.\nLa stagione successiva si trasferisce alla Luparense con cui vince lo scudetto 2006-2007 e anche il titolo di capocannoniere. Nell'anno successivo ritorna al Grifo con cui perde la finale scudetto proprio contro la Luparense.\nDal dicembre del 2008 ritorna alla Luparense, con vince il suo quarto scudetto.\nNell'estate del 2009 si trasferisce al Napoli Vesevo con cui arriva a disputare un'inaspettata finale di Coppa Italia.\nNell'autunno del 2010 torna per la terza volta ad Arzignano fino all'apertura del mercato e successivamente anche alla Luparense. Nel settembre del 2011 si trasferisce al Real Rieti dove ritrova David Ceppi, suo allenatore ai tempi della Roma, ma dopo appena pochi mesi le condizioni fisiche non perfette del giocatore convincono le parti alla rescissione consensuale."}
{"id": "1409189", "revid": "75435", "url": "https://it.wikipedia.org/wiki?curid=1409189", "title": "Yochebed", "text": ""}
{"id": "1409193", "revid": "123437305", "url": "https://it.wikipedia.org/wiki?curid=1409193", "title": "Carmine Abate", "text": "Biografia.\nNato a Carfizzi, in provincia di Crotone, da una famiglia \"arb\u00ebresh\u00eb\", dopo essersi laureato in Lettere all'Universit\u00e0 di Bari si trasferisce ad Amburgo, in Germania, presso il padre emigrato. Qui insegna in una scuola per figli di emigranti e inizia a scrivere i primi racconti. Nel 1984 appare la prima raccolta di racconti \"Den Koffer und weg!\", a cui segue nel 1984 un saggio in lingua tedesca, scritto in collaborazione con Meike Behrmann, \"Die Germanesi\", tradotto due anni dopo in lingua italiana col titolo \"I Germanesi, storia e vita di una comunit\u00e0 calabrese e dei suoi emigranti\". Successivamente, ritornato in Italia, si stabilisce a Besenello, nel Trentino, dove continua l'attivit\u00e0 di scrittore e insegnante. \u00c8 autore di numerosi romanzi e racconti di successo. Nel 2007 ha tenuto una conferenza al liceo scientifico \"Michelangelo Buonarroti\" di Monfalcone sulla multiculturalit\u00e0.\nNel luglio del 2009, con il suo romanzo \"Gli anni veloci\", vince la terza edizione del \"Premio Letterario Nazionale Tropea - Una regione per leggere\", organizzato dall'Accademia degli Affaticati, imponendosi su Mario Desiati e Paolo Di Stefano. Il risultato plebiscitario della giuria, composta da un comitato popolare di varia estrazione culturale e da tutti i sindaci calabresi, ha confermato l'affetto e l'attenzione per questo autore della sua regione d'origine.\nI temi prevalenti nelle opere di narrativa di Abate sono il ricordo delle tradizioni culturali di origine, soprattutto delle piccole comunit\u00e0 arb\u00ebresh\u00eb, e l'incontro con le popolazioni che risiedono laddove pi\u00f9 forte \u00e8 l'emigrazione del Meridione. I racconti di Abate, emigrato da giovane in Germania per motivi di lavoro, sono frutto dell'esperienza diretta dell'autore in Germania e nell'Italia settentrionale. In alcune opere di Carmine Abate, specialmente nella raccolta di racconti intitolata \"Il Muro dei Muri\", viene dato rilievo a quello che \u00e8 il vero nemico della societ\u00e0, il razzismo, la barriera pi\u00f9 grande che esiste al mondo e che cerca di dividere gli uomini, motivo d'incomprensione e d'incomunicabilit\u00e0 tra questi ultimi. I temi dell'odio e dell'intolleranza, nell'opera di Carmine Abate, sono trattati in una lingua personale costituita da termini nelle lingue italiana, di arb\u00ebresh\u00eb e tedesca, con uno stile apparentemente semplice, scorrevole e facilmente comprensibile, ma soprattutto che richiama con piacere alla lettura.\nAbate \u00e8 autore con Cataldo Perri dello spettacolo teatrale \"Vivere per addizione nelle terre d'andata\" tratto da \"Terre di andata\" e \"Vivere per addizione\", presentato il 19 agosto 2011 nel \"I festival dei luoghi\" a Soveria Mannelli.\nIl 1\u00ba settembre 2012 vince la 50\u00aa edizione del Premio Campiello con il romanzo \"La collina del vento\".\nAttualmente vive a Besenello (in provincia di Trento), \u00e8 sposato e ha due figli: Michele e Christian."}
{"id": "1409194", "revid": "125523129", "url": "https://it.wikipedia.org/wiki?curid=1409194", "title": "Zachary Levi", "text": "\u00c8 conosciuto soprattutto per i ruoli di Kipp Steadman nella serie televisiva \"Perfetti... ma non troppo\", di Chuck Bartowski nella serie televisiva \"Chuck\" e di Shazam nell'omonimo film del DC Extended Universe.\nBiografia.\nZachary Levi nasce a Lake Charles in Louisiana ed \u00e8 il figlio di mezzo di Susan M. e Darren Alton Pugh tra due sorelle: Sarah e Shekhinah. Durante la sua infanzia ha girato gli Stati Uniti con la sua famiglia prima di stabilirsi definitivamente a Ventura, in California. Zachary inizia ad interessarsi al canto, al ballo e alla recitazione all'et\u00e0 di 6 anni. Si diploma alla Buena High School per poi andare a vivere a Los Angeles dove avviene il suo esordio a teatro in produzioni locali. Alcuni produttori di Hollywood lo notano dopo la sua interpretazione nel ruolo di Ges\u00f9 in \"Godspell\".\nIl debutto televisivo avviene nel 2002 in un film per la televisione intitolato \"Big Shot: Confessions of a Campus Bookie\". L'anno dopo recita accanto ad altri giovani attori come Charisma Carpenter e Tim Rozon nel film per la televisione \"See Jane Date\". Partecipa a numerose serie televisive tra le quali \"Curb Your Enthusiasm\" e \"The Division\". Dal 2002 partecipa alla serie televisiva della ABC \"Perfetti... ma non troppo\" nel ruolo di Kipp Steadman. Levi avrebbe dovuto ricoprire un ruolo primario nell'episodio pilota della serie \"Three\", scritta nel 2004 per la ABC da Andrew Reich e Ted Cohen. Insieme a lui avrebbero dovuto recitare anche James Van Der Beek, Jama Williamson e Jacob Pitts, ma il progetto non venne mai realizzato.\nNel 2006 partecipa al film ' accanto a Martin Lawrence e nel 2008 recita nella commedia \"Wieners - Un viaggio da sballo\". Nel 2007 partecipa al film \"Spiral\" accanto a Joel Moore e Amber Tamblyn. Del film Levi \u00e8 anche produttore esecutivo. Nello stesso anno avviene la svolta nella sua carriera; infatti gli viene affidato il ruolo di Chuck Bartowski nella serie televisiva \"Chuck\" prodotta dalla NBC e andata in onda per la prima volta nell'autunno del 2007 (il primo episodio della serie \u00e8 andato in onda negli Stati Uniti il 24 settembre 2007). Questo ruolo gli fa ottenere, nel 2010, un \"Teen Choice Award\" per il Miglior attore di una serie TV d'azione e riceve anche ottime critiche per la sua performance, definita dallUSA Today\" \"incredibilmente avvincente. Levi ha, inoltre, diretto il nono episodio della terza stagione, il decimo episodio della quarta stagione e, infine, il quinto episodio della quinta e ultima stagione.\nDal 2008 \u00e8 il protagonista di diversi cortometraggi girati da Joel Moore come \"The Tiffany Problem\" e \"Byron Phillips: Found\". Nel 2009 esce sul grande schermo con \"Alvin Superstar 2\" e nel 2010 duetta insieme alla cantante statunitense Katharine McPhee nel singolo \"Terrified\" ed appare nel video della canzone. Zachary Levi ha finanziato l'album di Kendall Payne intitolato \"Grown\", dopo che l'artista californiana \u00e8 stata abbandonata dalla sua casa discografica, la Capitol Records. L'attore ha prestato la voce a \"Trooper 4\", uno dei personaggi del videogioco ' e a Arcade, personaggio del videogioco '.\nNel novembre 2010 fonda una sua compagnia, The Nerd Machine, con lo scopo di lanciare il \"logo nerd\" nel mondo. Sempre nel 2010 compie un viaggio in Europa per promuovere Chuck, in Italia partecipa al \"Telefilm Festival\" di Milano e visita Roma e Venezia. Inoltre ha dato la voce nella versione americana al principe azzurro Flynn Rider del classico Disney \"Rapunzel - L'intreccio della torre\" (2010) uscito nelle sale cinematografiche il 3 dicembre 2010, e al fianco di Mandy Moore ha cantato \"I See the Light\", duetto tra il principe e Rapunzel, alla 83\u00aa edizione degli \"Academy Awards\". Nel 2012 ha deciso di collaborare, come guest star, alla webserie dell'ex collega e amico Freddie Wong intitolata \"Video Game High School (VGHS)\". Nel 2013 prende parte ad un'altra webserie, \"Tiny Commando\", come protagonista.\nNel 2013, Levi prende parte al film ', sequel del film del 2011, nel quale interpreta la parte del guerriero Fandral, interpretato nel primo film da Joshua Dallas. Nell'agosto dello stesso anno debutta a Broadway nella commedia musicale \"First Date\" al fianco di Krysta Rodriguez. Inoltre, fuori programma, visto il successo del musical, l'intero cast decide di incidere un CD con le canzoni dello spettacolo che in poco tempo schizza ai primi posti delle classifiche di iTunes. Sempre nel 2013, all'interno del gioco ', viene creata la possibilit\u00e0 di sbloccare Zachary come personaggio speciale da utilizzare in multiplayer. Sempre nello stesso anno \u00e8 co-protagonista, insieme ad Alexis Bledel del film \"Ricordami ancora\".\nNel 2014 \u00e8 tra i vincitori del 70th Annual Theatre World Awards, grazie alla sua performance in \"First Date The Musical\" Nel 2015 \u00e8 uno dei protagonisti della serie \"Heroes Reborn\", il reboot della serie di successo \"Heroes\", interpretando il ruolo di Luke Collins. Sempre nello stesso anno ha recitato nella serie TV \"Hot &amp; Bothered\", al fianco di Eva Longoria. Nel 2016 debutta a Broadway nel revival musicale di \"She Loves Me\", al fianco di Laura Benanti, Jane Krakowski e Gavin Creel. Nel 2017 recita in \"Psych - The Movie\" e nella miniserie \"L'altra Grace\". Nel 2018 entra a far parte del cast de \"La fantastica signora Maisel\", mentre nel 2019 interpreta il supereroe Shazam nell'omonimo film, settimo capitolo cinematografico del DC Extended Universe.\nVita privata.\nZachary si sposa il 16 giugno 2014 alle Hawaii con l'attrice ed ex-modella canadese Missy Peregrym. La coppia divorzia il 18 aprile del successivo anno.\nDoppiatori italiani.\nNelle versioni in italiano delle opere in cui ha recitato, Zachary Levi \u00e8 stato doppiato da:\nDa doppiatore \u00e8 sostituito da:"}
{"id": "1409196", "revid": "6923", "url": "https://it.wikipedia.org/wiki?curid=1409196", "title": "Liberty Stadium", "text": "Il Liberty Stadium, gi\u00e0 New Stadium durante la costruzione e noto dal 2021 come Swansea.com Stadium per motivi di sponsorizzazione, \u00e8 uno stadio della citt\u00e0 di Swansea, nel Galles, situato a Landore, area a circa 1,5 miglia dal centro cittadino.\n\u00c8 usato sia come impianto sportivo che come luogo per concerti e conferenze. Ha una capacit\u00e0 di poco pi\u00f9 di 20 000 posti, tutti a sedere, che lo rendono il terzo pi\u00f9 grande stadio del Galles, dopo il Millennium Stadium e il Cardiff City Stadium di Leckwith, Cardiff.\nDal 2005 \u00e8 lo stadio casalingo sia della squadra calcistica (al posto del Vetch Field) sia della squadra regionale di rugby, gli Ospreys. La partita inaugurale dello stadio risale al 23 luglio 2005, quando lo Swansea City affront\u00f2 il (1-1).\nDurante la sua costruzione furono proposti vari nomi per lo stadio: particolarmente popolari erano \"Morfa\" (dal nome di uno stadio di atletica che era situato sull'altra sponda del Tawe) e \"White Rock\" (dagli impianti di lavorazione del rame con lo stesso nome). In attesa della stipula di un contratto di sponsorizzazione con un marchio che avrebbe dato il nome allo stadio, l'impianto fu chiamato \"New Stadium\". Il 18 ottobre 2005, quando la Liberty Property decise di sponsorizzarlo, fu ribattezzato \"Liberty Stadium\".\nIl 1\u00b0 giugno 2007 l'impianto ha ospitato un concerto degli Who, supportati dai Killing For Company e dai The Charlatans."}
{"id": "1409199", "revid": "1305772", "url": "https://it.wikipedia.org/wiki?curid=1409199", "title": "Graduation (album)", "text": "Graduation \u00e8 il terzo album dell'artista statunitense hip-hop Kanye West, il quale \u00e8 stato pubblicato l'11 settembre 2007 dall'etichetta Roc-A-Fella. Le sessioni di registrazione per l'album si sono svolte prevalentemente presso il Chung King Studios a New York e al Chalice Studios a Los Angeles tra il 2005 e 2007. \u00c8 stato prodotto principalmente da West e da DJ Toomp, e presenta contributi musicali provenienti da molti artisti, tra cui Mos Def, Dwele, T-Pain, Lil Wayne e Chris Martin dei Coldplay. La copertina \u00e8 stata interamente disegnata dall'artista contemporaneo giapponese Takashi Murakami.\nIspirato dal gruppo irlandese degli U2 e da altri gruppi musicali per rendere pi\u00f9 ispiratrice e perfetta per un inno la musica hip-hop, West incorpor\u00f2 suoni da sintetizzatore nella sua produzione dilettandosi con la musica elettronica e campionando da una pi\u00f9 ampia gamma di generi musicali. Dal punto di vista dei testi, \"Graduation\" \u00e8 pi\u00f9 introspettivo rispetto ai suoi predecessori, con West che analizza se stesso trasmettendo la propria visione ambivalente sulla sua fama ritrovata. Inoltre segue il tema scolastico gi\u00e0 presente nei due precedenti album, \"The College Dropout\" e \"Late Registration\".\nL'album ha debuttato al numero uno della classifica statunitense \"Billboard 200\", vendendo 957.000 copie nella prima settimana. Sono stati pubblicati cinque singoli a sostegno dell'album, tra i quali successi internazionali come \"Can't Tell Me Nothing\", \"Stronger\" e \"Good Life\". La coincidenza della stessa data di uscita con quella dell'album \"Curtis\" di 50 Cent ha generato molta pubblicit\u00e0 sui due progetti per vedere quali dei due avrebbe venduto di pi\u00f9. Nonostante i buoni numeri racimolati da \"Curtis\", \" Graduation \" usc\u00ec vincitore dal confronto, con quasi un milione di copie vendute. \"Graduation\" ha ricevuto recensioni positive dalla maggior parte dei critici musicali e ha fatto guadagnare a Kanye numerosi riconoscimenti, tra i quali un Grammy Award al miglior album rap.\nAntefatto.\n\"Graduation\" \u00e8 il terzo capitolo della prevista tetralogia di album a tema scolastico dell'artista, successivamente interrotta a causa della concezione diversa avuta per il suo quarto album in studio, \"808s &amp; Heartbreak\". L'album mostra l'ennesima evoluzione distintiva nello stile musicale di West e del suo approccio produttivo. Dopo aver trascorso l'anno precedente in giro per il mondo con gli U2 nel loro \"Vertigo Tour\", West si sent\u00ec ispirato nell'osservare Bono aprire i propri concerti negli stadi ogni sera e alle ovazioni che riceveva e cerc\u00f2 di comporre inni rap che avrebbero potuto funzionare meglio in questi contesti. Nel suo tentativo di raggiungere questo status da stadio, West inser\u00ec l'utilizzo dei sintetizzatori nella sua produzione hip-hop, il che dimostra come egli abbia sperimentato con la musica elettronica e come sia stato influenzato dalla musica degli anni '80. West \u00e8 stato particolarmente influenzato dalla musica house, un sottogenere di musica EDM originario di Chicago. In passato, West dichiar\u00f2 che nella propria infanzia, ascoltava musica hip-hop a casa o in macchina, ma se voleva ballare frequentava discoteche house.\nWest ha inoltre esteso le sue possibilit\u00e0 musicali non limitandosi ai suoi consueti campionamenti R&amp;B e Soul, ma campionando da una variet\u00e0 pi\u00f9 eclettica di generi musicali tra i quali il pop rock, l'elettronica, il rock progressivo, il synth pop, l'electro, il reggae e la musica dub. Per gran parte dell'album, West ha adottato uno stile rap esuberante e dilatorio emulando la vocalit\u00e0 di Bono. Oltre agli U2, West ha tratto ispirazione da gruppi rock come i Rolling Stones e Led Zeppelin per la realizzazione della melodia e della progressione degli accordi. In termini di poetica, West cerc\u00f2 di semplificare alcune delle sue rime, poich\u00e9 dopo il tour con i Rolling Stones (\"A Bigger Bang\" \"Tour\") scopr\u00ec che non poteva elettrificare bene il pubblico con le sue complesse liriche.\nRegistrazione.\nKanye West ha iniziato a lavorare su \"Graduation\" immediatamente dopo l'uscita del suo secondo album \"Late Registration\". Verso la fine del settembre 2005, West aveva gi\u00e0 completato tre canzoni per l'album, che avrebbe dovuto contenere 12 pezzi. Durante la registrazione dell'album, West ascolt\u00f2 canzoni scritte da cantautori folk e country come Bob Dylan e Johnny Cash nella speranza di migliorare il proprio gioco di parole e la propria capacit\u00e0 di narrare. Il primo dei cantautori fu consigliato a West da pi\u00f9 suoi amici, tra cui la DJ inglese Samantha Ronson, i quali affermarono che la sua musica e il modo in cui affronta la stampa li ricordavano Dylan. Inoltre l'artista ascolt\u00f2 anche le sue band preferite di rock alternativo, tra cui i Killers, i Radiohead, i Modest Mouse, e i Keane, al fine di ottenere idee su come rendere la sua musica pi\u00f9 accessibile agli stadi.\nRispetto agli album precedenti, \"Graduation\" offre un minor numero di collaborazioni musicali. Kanye spieg\u00f2 questa scelta di ridurre i featuring affermando che: \"Quando sento le registrazioni dei miei gruppi preferiti - i Killers e i Coldplay - si sente una sola voce, dall'inizio alla fine\". I cantanti R&amp;B T-Pain e Dwele, i rapper di New York Mos Def e ALBe. Back e il famoso produttore discografico di hip-hop DJ Premier sono presenti all'interno delle singole tracce principalmente per fornire hooks e cori. Tuttavia, anche se originariamente l'album non avrebbe dovuto avere apparizioni rappate di altri artisti, West successivamente decise di invitare Lil Wayne sul brano \"Barry Bonds\". In seguito West ricambi\u00f2 il favore contribuendo alla produzione del sesto album di Lil Wayne, Tha Carter III.\nMolti brani dell'album contengono voci di coro da Connie Mitchell del gruppo dance australiano Sneaky Sound System. La collaborazione \u00e8 nata quando West incontr\u00f2 i compagni di band Angus McDonald e Daimon Downey in un ristorante a Sydney durante il tour in quel paese con gli U2 nel novembre 2006. Cercando ispirazione musicale, West chiese a McDonald dell'idee, il quale sugger\u00ec la collaborazione con la Mitchell. Subito dopo la Mitchell arriv\u00f2 ai 301 Studios, dove lui stava registrando musica e la fece cantare su una traccia e rapidamente gli piacque la sua voce. Tempo dopo, la cantante ha ricevuto una chiamata da West, che le chiedeva di recarsi al The Record Plant di Los Angeles per iniziare a registrare per il suo terzo album. La Mitchell, pi\u00f9 tardi, ammise che prima non sapeva nemmeno chi fosse Kanye West e non le interessava la musica hip-hop, e che da questa collaborazione cambi\u00f2 opinione.\nIn un'intervista con \"Billboard\", West rivel\u00f2 di aver lavorato con Chris Martin, frontman dei Coldplay, su una canzone intitolata \"Homecoming\", e che sarebbe potuta essere eventualmente pubblicata come primo singolo dell'album. La collaborazione avvenne l'anno prima, quando Kanye West e Chris Martin si incontrarono l'un l'altro durante una sessione improvvisata agli Abbey Road Studios di Londra. Kanye ebbe appena finito di esibirsi l\u00ec per un concerto mentre la band stava registrando la propria musica nello stesso istante, e cos\u00ec ci fu l'incontro. La canzone in s\u00e9, \u00e8 una rivisitazione di \"Home\", un brano presente quattro anni prima nel mixtape di Kanye, \"Get Well Soon ...\". La versione originaria possedeva, un tempo, il marchio di fabbrica di West, cio\u00e8 una campionatura velocizzata di una voce soul, e la presenza del cantante neo-soul John Legend sul ritornello. Ampiamente considerato dagli ascoltatori e dai critici il brano pi\u00f9 radio-friendly dell'album, il terzo singolo \"Good Life\" venne definito dal rapper come la canzone pi\u00f9 \"palesemente commerciale\". West ammise che in realt\u00e0 non gli interessava granch\u00e9 del singolo, ma fu pressato per pubblicarlo dalla sua etichetta discografica, la Def Jam. Tuttavia, Kanye ha riferito che non tiene rancore verso la propria etichetta per questo fatto.\nPi\u00f9 di qualsiasi altra canzone dell'album, la canzone rap manifesto da stadio \"I Wonder\" \u00e8 stata la pi\u00f9 influenzata dagli U2. Kanye la considera una delle tre sue canzoni preferite presenti nell'album. Kanye disse che aveva cercato di fare l'equivalente hip-hop di \"City of Blinding Lights\" del gruppo sopracitato. Egli afferm\u00f2 di aver sentito il rullante utilizzato in strada durante lo shopping in un Moss e trascorse, poi, settimane a lavorare su di esso. Il rapper disse inoltre che la scrisse pensando di eseguirla davanti ad un pubblico di oltre 50.000 persone. Con questo in mente, si \u00e8 concentrato nel parlare pi\u00f9 basso e offrendo inizialmente il suo rap in un intenso staccato vocale, scandendo e sottolineando ogni singola sillaba di ogni parola prima di passare ad una parte pi\u00f9 veloce, pi\u00f9 fluida durante la seconda strofa. Kanye stava considerando \"I Wonder\" come quarto singolo dell'album ma, infine scelse \"Flashing Lights\", indicandola come la canzone pi\u00f9 \"cool\" dell'album.\n\"Graduation\" ha iniziato a prendere forma intorno al periodo delle riprese del video musicale per il secondo singolo \"Stronger\", mentre prima Kanye stava \"facendo ancora canzoni senza meta\". L'immaginario sci-fi del video diretto da Hype Williams ispir\u00f2 West per far prendere alla sua musica una direzione pi\u00f9 futuristica. Dopo le riprese del video, iniziate prima ancora che Kanye avesse finito di scrivere la canzone, \u00e8 tornato in studio per rifare alcune parti di \"Stronger\" e vari altri brani dell'album, guardando film come \"Total Recall\" per avere altre idee. Kanye ha mixato la canzone settantacinque volte, finch\u00e9 non sarebbe riuscito ad ottenere il suono preciso che la grancassa avrebbe dovuto avere. Ci ha lavorato con otto diversi tecnici del suono di tutto il mondo registrando oltre cinquanta versioni del brano. Sentendosi ancora insoddisfatto dopo averla ascoltata in un club dopo \"The Way I Are\" di Timbaland, West arruol\u00f2 allora quel produttore per aiutarlo a riprogrammare il suono del tamburo. \"Graduation\" vede anche il ritorno del compositore e polistrumentista Jon Brion \u2014 che aveva svolto un ruolo chiave come co-produttore esecutivo su \"Late Registration\" \u2014 per il brano \"Drunk and Hot Girls\".\nIl beat di \"The Glory\" \u00e8 stato originariamente concepito per l'amico e collega di Chicago Common, il cui settimo album, \"Finding Forever\", era prodotto e registrato da West contemporaneamente a \"Graduation\". Come era avvenuto con i loro precedenti lavori, alcuni brani che West realizz\u00f2 per Finding Forever scartati da Common furono messi nell'album di Kanye. \"Everything I Am\" \u00e8 un'altra canzone fatta su misura per Common che \u00e8 stata presa da Kanye, fatto che il rapper cita nell'incipit della canzone. Il brano presenta degli scratch forniti dal famoso produttore discografico hip-hop DJ Premier. Dopo che West fece ascoltare la demo di \"Everything I Am\" al telefono a Premier, gli chiese cosa ne pensasse e il DJ rispose che aveva apprezzato i testi e il ritmo innovativo offrendosi di scratchare sulla traccia. Al lavoro sulla canzone, seguendo numerose istruzioni dategli da West, DJ Premier selezion\u00f2 sette diversi scratch, compreso un break di tamburi, e li sparpagli\u00f2 in tutto il brano, offrendo a West diverse opzioni.\nMentre \u00e8 stata scritta da West, che immaginava il concept e il ritornello in ascensore, la dedica a Jay-Z \"Big Brother\" si pone come l'unica canzone dell'album non prodotta da West. La produzione del brano \u00e8, invece, gestita esclusivamente dal produttore discografico di Atlanta DJ Toomp. Secondo il cugino di West, il cantante soul Tony Williams, Jay-Z si \u00e8 emozionato dopo che Kanye gli ha fatto sentire la canzone in studio per la prima volta. In un'intervista a \"Rolling Stone\", West si \u00e8 ricordato che era \"un momento molto serio\". Quando \u00e8 stato chiesto il suo parere, Jay-Z ha risposto che egli considerava \"Big Brother\" una buona rappresentazione dal punto di vista del \"fratellino\" affermando che era \"brillantemente scritta\" e considerandola la miglior canzone di Kanye da \"Jesus Walks\" per quanto riguarda la struttura e l'emotivit\u00e0. Anche se \"Bittersweet Poetry\" appare come traccia bonus su iTunes, fu in realt\u00e0 uno dei primissimi brani realizzati per \"Late Registration\". Dopo aver visto insieme il film biografico \"Ray\", Kanye e il musicista blues-rock John Mayer decisero di collaborare su un disco e subito dopo furono in studio di registrazione per comporre la canzone \"Bittersweet\". I due avevano gi\u00e0 lavorato insieme su \"Go!\", il terzo singolo estratto dal sesto album di Common \"Be\". Alla fine, poich\u00e9 West sentiva che la loro canzone non si amalgamasse bene con le sonorit\u00e0 del suo secondo album, \u00e8 stata scartata.\nDescrizione.\nMusica e stile.\nCon \"Graduation\", West partito dai caldi campionamenti soul di \"The College Dropout\" e dal lussureggiante chamber pop orchestrale di \"Late Registration\" si mosse verso un sound pi\u00f9 atmosferico, rock ed elettronico. L'evoluzione musicale avvenne attraverso l'ascolto di generi musicali come il Britpop, l'Euro-disco, la musica alternativa e indie-rock americano, e la musica house di Chicago. Seguendo questa direzione, West abbandon\u00f2 gran parte della strumentazione dal vivo che caratterizzava i suoi due album precedenti e sostituendoli con l'utilizzo di sintetizzatori. West inser\u00ec quindi dei synth-riff distorti, ritmi house, ritmi elettro-disco e una serie di effetti sonori elettronici modulati nella sua produzione hip-hop.\nNonostante gli attributi sintetici dominanti, l'enfasi sugli arrangiamenti organici che aveva accentuato \"Late Registration\" \u00e8 rimasta un fattore significativo anche su \"Graduation\". Inoltre, come il suo predecessore, l'album non ha seguito le tecniche di loop convenzionali tipiche dell'hip-hop contemporaneo e invece ha proseguito aggiungendo improvvisi mutamenti musicali all'interno delle strutture delle canzoni a pi\u00f9 strati introducendo complicati introduzioni, bridge e code. Convinto che il suo precedente album era troppo indulgente e mal organizzato, West rese lo stile di \"Graduation\" meno ornato, eliminando gli skit, e sequenziandolo in modo tale che l'album fosse pi\u00f9 coeso.\nProduzione.\n\"Graduation\" apre su una nota sparsa di \"Good Morning\", che inizia con un riecheggiante battito di un campanaccio e una linea di basso martellante fuse con un semplice, arpeggiante bordone. Il bordone \u00e8 soffocato dalla musica che arriva al ritornello, fusione di synth ambient e di un coro realizzato da un campionamento strumentale di \"Someone Saved My Life Tonight\" di Elton John. \"Good Morning\" si conclude con la voce di Jay-Z che ribadisce il testo di \"The Ruler's Back\", la traccia di apertura del suo sesto album, \"The Blueprint\". La produzione di \"Champion\" presenta drop a intermittenza e battiti di mani del 808, esprimendo una leggera influenza jazz-rock, evitando le chitarre e le trombe a favore di sintetizzatori vivaci. Nel testo, West rappa su un ciclo costante delle parole \"their eyes\" (i loro occhi), mentre il ritornello \u00e8 formato dalla domanda: \"Did you realize, that you were a champion?\" (Hai capito, che eri un campione?). Entrambe le frasi sono prese dal testo di Steely Dan, \"Kid Charlemagne\". La canzone mette in mostra anche un bridge quasi reggae cantato da Connie Mitchell nello stile vocale toasting. \"I Wonder\" \u00e8 la canzone pi\u00f9 influenzato dagli U2, gi\u00e0 del pretesto dell'autore di farne l'equivalente hip-hop di \"City of Blinding Lights\". Descritto dai critici musicali come \"rap da stadio\", il brano con anima soul inizia con un ritornello di pianoforte, contenente campionamenti da \"My Song\" del poeta inglese Labi Siffre. Continua, poi, a trasformarsi in una miriade di synth intrecciati interessati da distorti colpi di rullante e da eteree tastiere elettroniche. Durante il bridge, la progressione degli accordi cambia e la canzone adotta una sezione d'archi pesante che emula la melodia dei suoi synth. La composizione entra quindi in un momento strumentale finendo con un arrangiamento d'archi travolgente.\n\"Good Life\" utilizza pi\u00f9 sezioni musicali, inserendo cori che si armonizzano con la voce piena di autotune di T-Pain. La melodia della canzone si basa su un campionamento di tastiere da \"P.Y.T.\" di Michael Jackson, con il tempo leggermente diminuito e l'altezza del suono elevata al punto tale di assomigliare a delle grida. \"Barry Bonds\" si basa su una linea di basso lamentoso e di un organo gotico, mentre \u00e8 scandita da lamenti provenienti da \"Long Red\" dei Mountain. \"Drunk and Hot Girls\" espone un valzer lento lanciato dal ritmo di una canzone sul bere dell'Europa orientale. Il brano contiene un mix di orchestrazione dark ed elettronica pura con elementi di \"Sing Swan Song\" della band tedesca di rock progressive Can. Invece di rappare, West e l'artista ospite Mos Def cantano sopra la melodia della canzone. Aprendo con un graduale crescendo di archi sinfonici, \"Flashing Lights\" emette synth potenti prima di calmarsi in un ritmo pi\u00f9 moderato. Dopo l'introduzione, in cui la voce elaborata della Mitchell ripetere l'hook quattro volte, West rappa due strofe, ognuna seguita dal ritornello cantato da Dwele in accoppiata con l'hook. Dopo un break, la canzone entra in un momento dove il suo hook pesantemente manipolato risuona dentro e fuori prima che la coda lo richiami per la conclusione. \"Stronger\", invece, \u00e8 costruita intorno al campionamento di \"Harder, Better, Faster, Stronger\" dei Daft Punk.\nEssendo composta utilizzando nient'altro che un pianoforte Rhodes, un campionamento vocale, e alcuni scratch, \"Everything I Am\" rappresenta la produzione pi\u00f9 minimalista dell'album. West sposa un ritmo down-tempo per addolcire gli accordi di pianoforte accentuati dalla tuba piena di sentimento campionata da \"If We Can't Be Lovers\" di Prince Phillip Mitchell. La canzone presenta un hook fatto da DJ Premier costituito dal campionamento vocale contenente le parole \"Damn, here we go again\" prese da \"Bring the Noise\" dei Public Enemy. Con la sua velocit\u00e0 della grancassa, \"The Glory\" \u00e8 un up-tempo, che rivisita il \"chipmunk-soul\", il precoce stile produttivo di Kanye. La canzone utilizza il campione vocale accelerato da \"Save The Country\" di Laura Nyro, accompagnato da archi edificanti e una sinfonia da coro gospel. Il cantante dei Coldplay Chris Martin canta il ritornello e fornisce un pianoforte dal gusto gospel, mentre Kanye rappa ancora pi\u00f9 pesantemente sul suono dei tamburi in \"Homecoming\". Le chiacchiere di un ambiente rumoroso e il tifo di una folla si sente in sottofondo per tutta la canzone. L'ode a Jay-Z \"Big Brother\" inizia con la voce di Kanye che pronuncia le parole: \"Stadium status ...\", sostenuto da una sezione d'archi,una batteria martellante, un riff distorto di chitarra e dei tasti soffici del pianoforte. A met\u00e0 strofa, la traccia adotta dei synth che replicano la melodia delle corde in tensione. Prima della seconda strofa, la canzone \u00e8 ornata con pi\u00f9 elementi musicali, tra cui una linea di basso, delle percussioni metalliche e dei battimani. Il brano finale dell'album \"Good Night\" presenta le caratteristiche di produzione della prossima evoluzione di West. Poich\u00e9 sovrappone il glitchy, suono meccanico di un 8-Bit con l'elegante, tradizionale suono di un pianoforte classico.\nTesti.\nRispetto agli album precedenti, che sono stati in gran parte animati dal commento sulle tematiche relative al benessere sociale, \"Graduation\" \u00e8 pi\u00f9 introspettivo affrontando temi molto personali. West ha dichiarato che avrebbe voluto fare musica ispiratrice e quindi mise maggiore attenzione alla prospettiva individuale e all'esperienza che avrebbe dovuto connettersi di pi\u00f9 con la gente, nel tentativo di creare \"canzoni composte per le persone\". Spaventato che i messaggi dietro i suoi testi complessi venivano spesso persi sugli ascoltatori e non andavano bene durante le performance live, West tent\u00f2 di semplificare i suoi testi utilizzando una metrica pi\u00f9 scheletrica per versi pi\u00f9 semplici. Grazie alla notevole quantit\u00e0 di tempo utilizzato per elevare la sua capacit\u00e0 di narrazione con l'ascolto di musicisti folk, West riesce a formare una narrazione lirica all'interno di quasi ogni canzone dell'album. Kanye ha dedicato la maggior parte del disco verso un'analisi introspettiva su se stesso trasmettendo la sua visione ambivalente per la sua ricchezza e fama. Quindi i testi scritti da West oscillano una giocosa auto-esaltazione e una critica ai propri dubbi e insicurezze. Anche se fiducioso, estroverso e celebrativo di facciata, i temi di molte canzoni dell'album sono stati distanziati e trattenuti dal sottotesto malinconico. Alcuni critici musicali hanno rilevato che \u00e8 stato composto con molta urgenza e che attraverso lo stile rap emotivo del rapper, il disco suonava come se stesse vivendo una crisi esistenziale.\nLa canzone di libere associazioni \"Champion\" \u00e8 composta principalmente da frasi motivazionali, ma non solo, perch\u00e9 West parla anche del difficile rapporto avuto con suo padre. Esso, infatti, aveva divorziato da sua madre quando lui ebbe solo tre anni. Alla fine arriva alla conclusione che anche con i loro alti e bassi, suo padre era sempre un campione ai suoi occhi. Kanye ha descritto \"Stronger\" con la parola \"emancipazione\", perch\u00e9 usa questa canzone per sfogare la sua frustrazione per gli errori fatti in passato. \"I Wonder\" usa un tono introspettivo, avendo un ritornello incentrato sulla ricerca dei propri sogni, mentre nei versi Kanye descrive l'esperienze di una persona nel determinare il significato che sta dietro la vita e la realizzazione dei propri sogni. Utilizzando lo stesso stile vocale, lo staccato, \"Flashing Lights\" racconta la storia esagerata di uomo che contempla la complessit\u00e0 di un tragico rapporto. \"Can't Tell Me Nothing\" funge da riflessione di West sulla fama ed \u00e8 caratterizzata dall'aspro rimorso e dalla consapevolezza di essere insolente. Kanye inizia la canzone esponendo i propri sentimenti contrastanti per quanto riguarda la ricchezza e il desiderio, descrivendo che l'impulso di spendere travolge qualsiasi altro obiettivo nella vita. Questo si lega alla sua percezione di incapacit\u00e0 totale di rimanere se stesso insieme alla figura sempre pi\u00f9 importante che sta diventando davanti l'opinione pubblica.\nWest riacquista la sua destrezza lirica su \"Barry Bonds\", in una battaglia amichevole con Lil Wayne, in cui i due si scambiano rime da spacconi in stile braggadocio. Il brano utilizza il giocatore di baseball della Major Leaugue Barry Bonds come metafora per la capacit\u00e0 di West di creare hit. \"Drunk and Hot Girls\" \u00e8 un racconto in prima persona di un uomo che corteggiando una donna in un club ottiene pi\u00f9 di quanto si aspettasse. \"Everything I Am\" \u00e8 una canzone di auto-esame, in cui Kanye tenta di affrontare i propri errori individuando le conseguenze della sua schiettezza e rimuginando su cosa le persone si aspettano da lui. Nel brano, West enuncia la propria indifferenza nell'essere un personaggio gangster, il rifiuto di vestirsi e comportarsi come tutti gli altri rapper, la sua inclinazione verso la critica sociale e la sua mancanza di autocontrollo. West giunge alla conclusione che non sar\u00e0 mai in grado di soddisfare le aspettative della gente e sar\u00e0 sempre sfavorevolmente imperfetto e che queste imperfezioni lo rendono quello che \u00e8.\n\"Homecoming\" \u00e8 un sentito omaggio alla citt\u00e0 natale di West, Chicago in Illinois. Usando una metafora personifica la citt\u00e0 come un amore d'infanzia di nome Wendy, il rapper parla del suo amore per Chicago e il suo senso di colpa per lasciare \"lei\" per seguire la celebrit\u00e0. Le prime parole della canzone parafrasafrano \"I Used to Love H.E.R.\", una canzone hip-hop anch'essa metaforica fatta dall'amico e collega Common, che in seguito apparve nel video musicale del singolo. West ha dedicato \"Big Brother\" a Jay-Z, il quale si sente cos\u00ec vicino da vederlo come un fratello. All'interno della canzone, West delinea sia il suo amore e la sua ammirazione sia la sua invidia e antagonismo verso Jay-Z, metaforicamente parlando equipara il loro rapporto a quello di una rivalit\u00e0 tra fratelli. West utilizza anche come ritornello della canzone una dedica accessoria al suo mentore No ID, che per primo gli ha insegnato come produrre musica. Simile alla musicalit\u00e0 precedente, le caratteristiche del testo della traccia di chiusura, \"Good Night\" allude alla successiva evoluzione musicale dell'artista. La maggior parte della canzone \u00e8 composta da recite ripetitive dei ritornelli e bridge fatti da Mos Def e da Al Be Back. West rappa melodicamente un solo verso in cui rievoca nostalgicamente i viaggi al museo con i nonni. Quando il suo verso volge al termine, West rimprovera che una persona non pu\u00f2 soffermarsi sul passato, e si incarica di vivere la propria vita come se non avesse un domani. In retrospettiva, con la morte di sua madre Donda meno di due mesi dopo che l'album fosse pubblicato in aggiunta alla fine della sua relazione con Alexis Phifer, le tracce di malinconia trovate sparse in \"Graduation\" si ritroveranno in maniera pi\u00f9 concentrata nel prossimo album in studio, \"808s &amp; Heartbreak\".\nCopertina.\nWest ha collaborato con l'artista contemporaneo giapponese Takashi Murakami per supervisionare la direzione artistica di \"Graduation\" cos\u00ec come la progettazione delle copertine per i singoli che accompagnano l'album. Spesso chiamato \"il Warhol del Giappone,\" la surreale arte visiva di Murakami \u00e8 caratterizzata da creature da cartone animato che appaiono cordiali e allegre a prima vista, ma possiedono sfumature scure e contorte. La collaborazione tra i due \u00e8 nata quando Kanye visit\u00f2 lo studio Kaikai Kiki di Murakami nei Roppongi Hills durante un breve viaggio a Tokyo nel bel mezzo del tour l'anno prima. La copertina dell'album esprime molto colore con immagini stile pastello, influenzata dall'appartenenza di Murakami al movimento artistico post-moderno influenzato da manga e anime, il Superflat. Il processo di produzione \u00e8 avvenuto nel corso di diverse settimane, con West che costantemente vedeva nuove immagini e l'inviava a Murakami e al suo team via email. Portando il tema scolastico espresso nei precedenti album al termine, la trama visiva delle immagini contenute all'interno delle note di copertina conducono ad una cerimonia di laurea che si svolge all'interno di un istituto universitario fittizio situato all'interno di una futuristica metropoli denominata Universe City. Murakami ha spiegato la metafora dietro l'opera dicendo\nLo storyline del booklet \u00e8 basato su \"Dropout Bear\", la versione cartoon di West come orsacchiotto antropomorfizzato. Le illustrazioni narrano le avventure di questo orso nel tentativo di raggiungere il campus universitario in tempo per la propria cerimonia di laurea. La storia inizia con una giornata piovosa dove Dropout si sveglia e corre fuori dal suo appartamento per arrivare immediatamente alla sua auto, modellata come una DeLorean. Quando il motore dell'auto si rompe, \u00e8 costretto a trovare un mezzo alternativo di trasporto. Quindi prima tenta di chiamare un taxi, ma accelera proprio davanti a lui immergendolo di acqua presa dalla pozzanghera. Poi cerca di entrare su una metropolitana, ma la sfior\u00f2 quando pass\u00f2. Senza pi\u00f9 altre opzioni, Dropout \u00e8 costretto a perseguire il proprio obiettivo a piedi. Mentre correva gi\u00f9 per il marciapiedi, popolati da funghi viventi con molteplici occhi, Dropout \u00e8 inseguito da una nuvola di pioggia mostruosa che cerca di inghiottirlo. Alla fine, Dropout arriva all'universit\u00e0 e lo fa giusto in tempo per la sua cerimonia stando davanti ai suoi colleghi, una grande variet\u00e0 di creature antropomorfe come lui. Il racconto per immagini si conclude con Dropout catapultato dall'universit\u00e0 verso il cielo raffigurato sul retro della copertina. La copertina dell'album \u00e8 stata citata come una delle cinque migliori dell'anno da \"Rolling Stone\". I disegni della copertina dell'album sono stati successivamente portati in vita da Murakami attraverso l'animazione cel-shaded nel video musicale di tre minuti di \"Good Morning\".\nPubblicazione e promozione.\nMentre conduceva una sessione di ascolto per il suo secondo album \"Late Registration\" il 3 agosto 2005 ai Sony Music Studios, West rivel\u00f2 l'intenzione di programmare l'uscita del suo terzo album \"Graduation\" intorno all'ottobre 2006. Diversi mesi dopo, il 28 marzo 2007, West \u00e8 apparso sulla stazione radio di Los Angeles Power 106. In quell'occasione disse di star lavorando al suo terzo album, cos\u00ec come al settimo album di Common \"Finding Forever\" e rapp\u00f2 pochi secondi di una canzone nuova a cappella. L'undici maggio, \u00e8 stato annunciato che la data di pubblicazione sarebbe stata il 18 settembre 2007. West ha rivelato il primo singolo \"Can't Tell Me Nothing\" sulla stazione radio di New York Hot 97 il 15 maggio. Ha poi pubblicato un mixtape gratuito con lo stesso nome su internet il 27 maggio. Il mixtape presentava in anteprima alcune canzoni che pi\u00f9 tardi sarebbero apparse su 'Graduation' e mostra inoltre vari artisti dell'etichetta GOOD Music di West cos\u00ec come collaborazioni con altri artisti non affiliati. Conteneva anche \"Us Placers,\" la canzone di debutto del supergruppo che West aveva formato con Lupe Fiasco e Pharrell Williams.\nAlla fine di maggio, la Island Def Jam ha cambiato la data di uscita per l'album da fino settembre a una data non precisata di fine agosto, una decisione che West ha annunciato sul brano introduttivo del suo mixtape \"Can't Tell Me Nothing\". Il 19 luglio la data di uscita dell'album \u00e8 stata cambiata ancora una volta e si \u00e8 decisa fosse l'11 settembre 2007, la stessa data di uscita di \"Curtis\", terzo album del rapper 50 Cent. La prima volta che la proposta della sua etichetta di spostare la data di uscita del suo album, ancora una volta, cos\u00ec come l'idea di una gara di vendita tra lui e 50 Cent, West ha inizialmente espresso la sua indifferenza dicendo: \"Quando ho sentito la discussione, ho pensato che fosse la cosa pi\u00f9 stupida. Quando il mio album esce e l'album di 50 anche, tutti vincono perch\u00e9 si potr\u00e0 ottenere un sacco di buona musica allo stesso tempo\". Tuttavia, il presidente e CEO della Def Jam Jay-Z ha accolto con favore la concorrenza, ritenendo che sarebbe stata una cosa positiva per l'hip-hop e la data divenne permanente.\nL'uscita dell'album ha generato molta pubblicit\u00e0 per lo scontro di vendita con Curtis di 50 Cent. Tre mesi prima della data di pubblicazione, West ha esteso la sua gratitudine nei confronti di 50 Cent per l'entusiasmo e l'eccitazione che la competizione amichevole aveva prodotto. Sebbene fiducioso che avrebbe vinto, West disse che sarebbe stato bene se avesse perso contro 50 Cent, dicendo che avrebbe preferito \"essere il numero due in quel giorno, piuttosto che essere il numero uno in un giorno a cui nessuno importi\". In un'intervista per \"USA Today\", 50 Cent ha espresso la sua opinione sulla competizione per le vendite affermando che fosse \" una fantastica idea di marketing \u2014 per Kanye West. Ma vendo molti pi\u00f9 dischi di Kanye West e genero pi\u00f9 interesse di Kanye West. Pensano che possano combinarci, ma scopriranno che finita la prima settimana le vendite parleranno da sole. Non c'\u00e8 nessuna rivalit\u00e0\". Il 10 agosto, 50 Cent dichiar\u00f2 durante un'intervista a SOHH che avrebbe concluso la propria carriera come artista solista se \"Graduation\" avesse venduto pi\u00f9 copie rispetto a \"Curtis\" negli Stati Uniti. Tuttavia, ha ritrattato la sua dichiarazione all'interno di una intervista a MTV a causa di accordi contrattuali con l'Aftermath Entertainment e l'Interscope Records.\nKanye ha speso una notevole quantit\u00e0 di tempo a promuovere \"Graduation\" durante un viaggio in Regno Unito. Il 17 agosto, West \u00e8 stato ospite dello show di variet\u00e0 britannico \"The Friday Night Project\". Ha presentato le versioni anteprima delle canzoni \"Big Brother\" e \"Champion\" dal suo imminente terzo album mentre faceva un'apparizione allo show radiofonico di DJ Tim Westwood il 18 agosto. Pi\u00f9 tardi quel giorno, West si \u00e8 esibito al V Festival tenutosi a Chelmsford davanti ad un pubblico di oltre 50.000 persone e ha di nuovo suonato nuovo materiale da \"Graduation\", nonch\u00e9 una cover tributo del singolo di Amy Winehouse \"Rehab\". Ha poi tenuto un concerto segreto con la cantante delle Barbados Rihanna per un pubblico di oltre cinquecento fan e di selezionati ospiti al Westminster Central Hall di Londra il 20 agosto. Gli ospiti sono stati accolti da membri del personale vestiti con toghe universitarie e il tipico tocco universitario in riferimento al titolo dell'album, \"Graduation\" (laurea in italiano). Alla fine dello spettacolo, confetti d'argento e piccoli foglietti di carta, dove era scritto \"Touch the Sky\", sono caduti dal soffitto sul pubblico mentre \"Touch the Sky\"\",\" il quarto singolo dal \"Late Registration\", \u00e8 stato fatto ascoltare sui diffusori.\nDopo essere tornato negli Stati Uniti, West si \u00e8 unito sul palco a 50 Cent per una performance a sorpresa davanti a un pubblico di oltre 20.000 persone in uno spettacolo tenutosi il 22 agosto al Madison Square Garden durante il tour di Ciara e T.I., lo Screamfest '07. Kanye si \u00e8 esibito poi per un concerto di beneficenza promosso dalla sua fondazione benefica il 24 agosto presso l'House of Blues di Chicago. Al concerto, ha fornito interpretazioni dal vivo di canzoni di \"Graduation\" e ha regalato al pubblico un'anteprima del suo Glow in the Dark Tour. Il 28 agosto, West ha organizzato un sessione d'ascolto dell'album al New World Stages a New York. \u00c8 stato l\u00ec che ha spiegato le proprie influenze e aspirazioni per l'album e ha suonato canzoni e ha fatto vedere video tratti da una variet\u00e0 di futuristici film di fantascienza, tra cui Tron, Akira, 2046 e . Due giorni dopo, la mattina del 30 agosto, una versione censurata dell'album trapel\u00f2 su Internet. In un sondaggio condotto da Billboard, i risultati mostravano come circa il 44% dei lettori prevedeva che \"Graduation\" avrebbe venduto pi\u00f9 dischi rispetto agli album di 50 Cent e Kenny Chesney. Le proiezioni per la prima settimana di vendite indicavano \"Graduation\" tra le 575.000 e le 700.000 copie, mentre \"Curtis\" tra le 500.000 e le 600.000 copie.\nAccoglienza.\n\"Graduation\" ha ricevuto recensioni generalmente positive da parte della critica musicale. Su Metacritic, che assegna un punteggio standardizzato fino a 100 tramite le recensioni dei principali critici, l'album ha ricevuto un punteggio medio di 79, basato su 32 recensioni. Il redattore di AllMusic Andy Kellman ha accreditato a West \"l'essere scaltro, di tanto in tanto stolto e avventuroso\", e ha dichiarato, inoltre, che \"coloro che hanno ammirato Kanye come produttore nitido, mentre lo detestano come MC potrebbero trovare i luccicanti synth ... essere uno dei pi\u00f9 eclatanti punti chiave della storia hip-hop\". Mark Pytlik di Pitchfork si \u00e8 complimentato con l'accessibilit\u00e0 della sperimentazione sonora di West, notando la sua competenza visionaria nell'intrecciare elementi apparentemente disparati colmando lacune musicali\". Greg Tate, scrivendo su \"The Village Voice\", soprannomina Kanye come \"l'MC pi\u00f9 genuinamente confessionale nell'hip-hop al giorno d'oggi\" e aggiunse \"attacchi di narcisismo a parte, \"Graduation\" contiene pezzi fortissimi di produzione\". \"Spin\" chiam\u00f2 l'album \"ipnotico e alienante, come tutte le forme pi\u00f9 pure della cultura pop\". Jayson Greene di Stylus Magazine disse che \"serve come prova della maturazione di West\" e, \"musicalmente, almeno, \u00e8 la cosa pi\u00f9 compiuta che abbia mai fatto.\"\nNella sua recensione su \"Rolling Stone\", Nathan Brackett si \u00e8 complimentato per la sua costante evoluzione sempre pi\u00f9 sperimentale con una flessione di genere nelle sonorit\u00e0 della produzione di Kanye. Aggiunse inoltre che anche se a lui manca \"la maestria formale\", di Jay-Z esso \u00e8 \"cresciuto come scrittore e ... dato l'anno schifoso che l'hip-hop ha avuto, la musica ha bisogno della sua creativit\u00e0 nevrotica e pazza pi\u00f9 che mai\". Josh Tyrangiel del \"TIME\" scrisse \"Sottile come \"Graduation\" \u00e8 il materiale, offre ritornelli da ko al prezzo di una Louis Vuitton ... West depreda meticolosamente gli strati migliori di ogni traccia con abbastanza sorprese che ci sono emozioni e scoperte in una dozzina di ascolti\". Dorian Lynskey de \"The Guardian\" ha ritenuto che, nonostante i testi fossero talvolta deludenti, West in genere \"indebolisce clich\u00e9 rap con arguzia e ambivalenza\". Robert Christgau di MSN Music ha commentato che \"ogni singola traccia offre i suoi momentanei piacevoli ritornelli che ti fanno dire s\u00ec alle canzoni che pensavi insufficienti, dettagli confessionali e aper\u00e7us emotivi su un album che riduce la propria qualit\u00e0 del prodotto quando sono finiti\".\nTracce.\nCampionature.\nCrediti:\nSuccesso commerciale.\nIl primo giorno dalla sua uscita, \"Graduation\" ha venduto oltre 437.000 copie negli Stati Uniti. L'album ha poi debuttato al numero uno della classifica statunitense \"Billboard 200\", vendendo oltre 957.000 copie nella sua prima settimana. \"Graduation\" \u00e8 il secondo album consecutivo di West che raggiunge la cima della \"Billboard 200\" e debutt\u00f2 anche alla numero uno in Regno Unito e Canada. Nella stessa settimana \"Stronger\" raggiunge la cima della \"Billboard\" Hot 100, vendendo oltre 205.000 download digitali e dando a West la sua terza numero uno. Al momento della sua uscita, \"Graduation\" consegu\u00ec la pi\u00f9 alta prima settimana di vendita del 2007, superando \"Minutes to Midnight\" dei Linkin Park, che vendette 625.000 copie. La prima settimana di vendite \u00e8 anche stata la pi\u00f9 alta di West fino ad oggi, superando la settimana del suo precedente album \"Late Registration\" con 860.000 copie. Essa ha, inoltre, registrato la migliore prima settimana di vendite di tutti i dischi pubblicati negli ultimi due anni, con l'ultimo che \u00e8 proprio \"Late Registration\" dello stesso Kanye West.\nInoltre, \"Graduation\" ebbe la quindicesima settimana con pi\u00f9 vendite per un album da quando Nielsen SoundScan inizi\u00f2 a monitorare i dati nel 1991, cos\u00ec come la pi\u00f9 alta prima settimana di vendita da \"The Massacre\" (2005) di 50 Cent. Ha inoltre stabilito il record per la settimana con pi\u00f9 copie digitali venduti fino ad allora registrando oltre 133.000 download, superando il precedente record dei Maroon 5 di 102.000 per \"It Won't Be Soon Before Long\". La prima settimana di \"Graduation\" con 957.000 copie e la prima settimana di \"Curtis\" con 691.000 copie segnano la seconda volta dalla nascita della Nielsen SoundScan che due album debuttano nella stessa settimana con copie che superano le 600.000 unit\u00e0 negli Stati Uniti. La prima volta accadde nel settembre 1991, quando i Guns N' Roses pubblicarono nella stessa settimana \"Use Your Illusion I\", che vendette 685.000 copie, e \"Use Your Illusion II\", che vendette 770.000 copie. Le vendite totali della prima settimana di \"Graduation\" e \"Curtis\" hanno superato le vendite totali della prima settimana dei due album dei Guns N' Roses. 50 Cent ha mostrato benevolenza per la sua sconfitta. In una dichiarazione pubblicata ad Associated Press disse \"Sono molto felice di aver partecipato a una delle pi\u00f9 grandi settimane di pubblicazione degli ultimi due anni. Complessivamente, abbiamo venduto centinaia di migliaia di copia nella nostra settimana di debutto. Questo segna un grande momento per la musica hip-hop, ci\u00f2 passer\u00e0 alla storia\". Dopo anni di vendite crollate, la competizione tra questi due album e la conseguente prestazione da record nella prima settimana rendono \"un giorno fantastico per l'hip-hop\".\nNella sua seconda settimana \"Graduation\" scivol\u00f2 al secondo posto, a causa della pubblicazione dell'album \"Reba: Duets\" di Reba McEntire, vendendo 226.000 copie, pur mantenendo il proprio dominio su \"Curtis\", che invece vendette 143.000 copie. La settimana dopo, con l'uscita di oltre 40 nuovi album, l'album di Kanye \u00e8 sceso di tre posizioni arrivando alla numero cinque e vendendo 133.300 copie raggiungendo un totale complessivo di 1,3 milioni vendute entro il 3 ottobre. Alla fine dell'anno \"Graduation\" \u00e8 stato il terzo album pi\u00f9 scaricato venduto su iTunes. \"Graduation\" divenne, inoltre, il terzo album consecutivo di West a vendere oltre due milioni di copie negli Stati Uniti essendo certificato doppio disco di platino dalla Recording Industry Association of America (RIAA) il 18 ottobre 2007. A giugno del 2013 la Nielsen Soundscan ha riferito che \"Graduation\" ha venduto oltre 2.700.000 copie negli Stati Uniti."}
{"id": "1409200", "revid": "599013", "url": "https://it.wikipedia.org/wiki?curid=1409200", "title": "Danilo Lan\u00e7oni Lacerda", "text": "Carriera.\nClub.\nMassiccio difensore centrale, \u00e8 giunto in Italia nel 2003 al Perugia dove in tre stagioni si \u00e8 aggiudicato uno scudetto e una supercoppa italiana. Nel dicembre 2006 si trasferisce all'Arzignano Grifo dove milita fino al 2008 vincendo uno scudetto e una supercoppa italiana. Milita quindi per un biennio nel Napoli fino al trasferimento al Citt\u00e0 del Golfo dove chiude la carriera.\nNazionale.\nPunto fermo della Nazionale brasiliana per otto anni, ha partecipato alla spedizione al FIFA Futsal World Championship 1996 in Spagna dove i \"verdeoro\" si sono laureati Campioni del Mondo per la quinta volta."}
{"id": "1409206", "revid": "287204", "url": "https://it.wikipedia.org/wiki?curid=1409206", "title": "Danilo Lanconi Lacerda", "text": ""}
{"id": "1409207", "revid": "188323", "url": "https://it.wikipedia.org/wiki?curid=1409207", "title": "Aprilia SR 50", "text": ""}
{"id": "1409209", "revid": "729019", "url": "https://it.wikipedia.org/wiki?curid=1409209", "title": "3Live Kru", "text": "3Live Kru (3LK) era il nome di una stable di wrestler attiva nella Total Nonstop Action Wrestling (TNA) tra il 2003 ed il 2005.\nIl gruppo debutt\u00f2 nel luglio 2003 e comprendeva all'inizio tre wrestler: Ron Killings, Konnan e B.G. James. La gimmick dei 3Live Kru prevedeva che ognuno dei componenti interpretasse uno stereotipo della propria etnia. Inoltre, i tre erano soliti rappare durante il loro percorso verso il ring, oltre a vestirsi utilizzando abiti che li aiutassero a camuffarsi.\nIl bianco del sud degli Stati Uniti B.G. James era chiamato \"the Trailer Park Gangsta\" o \"B-Jizzle\". L'afroamericano Ron Killings, in passato noto come \"The Truth\", fu chiamato \"the Suntan Superman\". L'ispanico Konnan prese i soprannomi di \"The Magic Stick\", \"K-Dogg\" o \"K-Dizzle\".\nNel novembre 2005 i 3LK hanno aggiunto al loro gruppo Kip James, trasformando il loro nome in 4Live Kru (4LK). Poco tempo dopo, a causa di seri attriti tra i membri riconducibili proprio all'inserimento nel gruppo di Kip James, il gruppo si \u00e8 sciolto; poco dopo questo avvenimento, Konnan fond\u00f2 i Latin American Exchange."}
{"id": "1409213", "revid": "41933", "url": "https://it.wikipedia.org/wiki?curid=1409213", "title": "3 Live Kru", "text": ""}
{"id": "1409215", "revid": "2108263", "url": "https://it.wikipedia.org/wiki?curid=1409215", "title": "Adolfo Federico VI di Meclemburgo-Strelitz", "text": "Biografia.\nI primi anni e l'ascesa al trono.\nNacque a Neustrelitz, terzo figlio di Adolfo Federico V di Meclemburgo-Strelitz e di sua moglie, la principessa Elisabetta di Anhalt (1857-1933). Studi\u00f2 al ginnasio di Dresda, e successivamente giurisprudenza a Monaco di Baviera, servendo poi nell'esercito.\nDivenne granduca ereditario alla morte del nonno, il granduca Federico Guglielmo il 30 maggio 1904.\nAlla sua morte succedette al padre l'11 giugno 1914, alcuni mesi prima dello scoppio della prima guerra mondiale. Era considerato uno dei principi scapoli pi\u00f9 ricchi di Germania, ma si vociferava di un matrimonio morganatico segreto con il famoso soprano italiano Mafalda Salvatini (1886\u22121971) nonch\u00e9 di una relazione d'amore con la principessa Daisy di Pless.\nLa morte.\nIl 23 febbraio 1918 a Neustrelitz Adolfo Federico si suicid\u00f2 dopo la crisi che aveva portato alla rovina il Meclemburgo-Strelitz, dal momento che anche il duca Carlo Michele di Meclemburgo-Strelitz, che era in servizio in Russia, aveva rinunciato ai propri diritti al trono. La sera stessa della sua morte venne eseguita l'autopsia dal dottor Wilda, suo medico personale, che rilev\u00f2 nel referto che il granduca era \"caduto in acqua e successivamente annegato\". Questo referto sulla morte sembr\u00f2 fin dall'inizio e a tutti poco credibile in quanto era risaputo che da diverso tempo il granduca era preso da crisi depressive occasionali dovute proprio alle recenti circostanze.\nNel suo testamento (redatto nella primavera del 1917 e conservato oggi al Landeshauptarchiv di Schwerin), Adolfo Federico VI lasci\u00f2 la sua intera fortuna, accumulata dal nonno e stimabile in 30.000.000 di marchi, al secondo figlio di Federico Francesco IV di Meclemburgo-Schwerin, il duca Cristiano Ludovico (1912-1996), solo qualora egli fosse divenuto granduca di Meclemburgo-Strelitz e avesse preso residenza a Neustrelitz.\nIl corpo del granduca Adolfo Federico VI venne sepolto presso le rive del lago di Mirow, come da sua espressa volont\u00e0, in una tomba da lui stesso progettata e ritrovata tra le carte del suo testamento. La tomba venne realizzata dagli eredi del granduca.\nLa questione della successione.\nLa sua morte apr\u00ec una crisi di successione dinastica. Secondo la legge della casata, infatti, la successione sarebbe dovuta passare al duca Carlo Michele (1864-1934), nipote del granduca Giorgio, che aveva servito nell'esercito imperiale russo sino al 1917 e che poi era stato costretto alla fuga a causa della guerra civile. Gi\u00e0 dal 1914, Adolfo Federico aveva confidato al cugino che in caso di sua prematura scomparsa egli avrebbe gradito che Carlo Michele avesse accettato la successione al trono. Un altro parente di Adolfo Federico VI, il conte Giorgio di Carlow (1899-1963) poteva avanzare delle pretese. Suo padre Giorgio Alessandro (1859-1909), era fratello del duca Carlo Michele ma aveva contratto matrimonio morganatico nel 1890 da cui poi appunto era nato Giorgio di Carlow.\nPer dirimere la questione, in attesa del ritorno di Carlo Michele dalla Russia, il granduca Federico Francesco IV di Meclemburgo-Schwerin divenne reggente anche del granducato di Meclemburgo-Strelitz e rimase in tale posizione sino alla fine delle monarchie tedesche nel 1918, quando fu il governo del granducato a votare per la fine della reggenza. Federico Francesco IV ricevette a questo punto comunicazione dello stesso Carlo Michele della sua rinuncia al trono che per\u00f2 giunse in Germania solo nel 1919, dopo l'abolizione della monarchia e la fondazione del Libero Stato di Meclemburgo-Strelitz."}
{"id": "1409216", "revid": "599013", "url": "https://it.wikipedia.org/wiki?curid=1409216", "title": "Ch\u00f4co", "text": "Carriera.\nUtilizzato nel ruolo di pivot, Ch\u00f4co ha partecipato alla spedizione brasiliana al FIFA Futsal World Championship 1996 in Spagna dove i verdeoro si sono laureati Campioni del Mondo per la quinta volta. Si tratta dell'unico campionato del mondo disputato dal nazionale verdeoro. A livello di club, Ch\u00f4co oramai a fine carriera aveva provato l'avventura italiana nella stagione 2006-07 con la Napoli Barrese, ma problemi fisici hanno portato la societ\u00e0 a separarsi ben presto dal giocatore."}
{"id": "1409217", "revid": "125959681", "url": "https://it.wikipedia.org/wiki?curid=1409217", "title": "Michele Serena", "text": "Biografia.\nI suoi figli Riccardo e Filippo sono calciatori.\nCaratteristiche tecniche.\nTerzino, era in grado di agire su entrambe le fasce.\nCarriera.\nGiocatore.\nClub.\nDa professionista esordisce nel 1986 al Mestre in Serie C2, per proseguire l'anno seguente al Venezia, dopo che quest'ultima aveva assorbito il Mestre. Nel 1989, ingaggiato dalla , debutta in Serie A; la sua avventura bianconera dura solo una stagione.\nPrestato al Monza, prima di tornare in Serie A (sempre in prestito) con il nel 1991, passa alla nel 1992, nell'affare che porta alla Juventus Gianluca Vialli. Nel 1995 \u00e8 acquistato dalla per 5 miliardi di lire, e dopo quattro stagioni va in Spagna all'Atl\u00e9tico Madrid.\nNel 1999 rientra in Italia al ; l'anno successivo \u00e8 ceduto all', club col quale, dopo aver disputato 25 gare di campionato in 3 stagioni, termina la carriera a causa di una serie di infortuni.\nNazionale.\nIl 16 maggio 1990 disputa la sua unica partita nella nazionale Under-21, scendendo in campo contro Cipro. Nell'ottobre dello stesso anno ricever\u00e0 la seconda e ultima convocazione nelle file degli \"azzurrini\".\nIn nazionale A conta tre convocazioni durante la gestione di Dino Zoff. Registra l'unica presenza il 5 settembre 1998, nella gara di qualificazione all'Europeo 2000 contro il Galles, subentrando a cinque minuti dal termine all'altro debuttante Eusebio Di Francesco.\nAllenatore.\nTecnico degli allievi nazionali del Venezia, il 10 marzo 2008, dopo l'esonero di D'Adderio, \u00e8 promosso allenatore in prima squadra in Serie C1 2007-2008.\nNella stagione successiva, 2008-09, il 10 novembre, con la squadra penultima in classifica (2 vittorie, 4 pari, 6 sconfitte), \u00e8 esonerato dall'incarico; il 24 febbraio 2009, , \u00e8 richiamato sulla panchina dei lagunari, ottenendo la salvezza.\nAllena il per la stagione Serie B 2009-2010, che si conclude con la retrocessione dei virgiliani in Prima Divisione.\nIl 13 gennaio 2011 \u00e8 chiamato dal presidente Piero Camilli ad allenare il Grosseto in Serie B 2010-11 nel campionato di Serie B. Dopo essersi piazzato al 15\u00ba posto finale a 51 punti, di comune accordo, il 13 giugno allenatore e societ\u00e0 decidono di non proseguire il rapporto lavorativo.\nIl 5 ottobre 2011 \u00e8 incaricato dal presidente onorario Gabriele Volpi ad allenare lo Spezia nel campionato di Lega Pro Prima Divisione 2011-2012, debuttando il 9 ottobre nella gara col Trapani vinta 2-0. Il 2 maggio 2012, battendo il Pisa 2-1, conquista la Coppa Italia Lega Pro, dopo che la gara d'andata fin\u00ec 1-0 per i toscani. Il 6 maggio, conquista la promozione in Serie B. Il 17 maggio conquista la Supercoppa di Lega di Prima Divisione battendo la in casa 2-1 (0-0 all'andata).\nDopo l'avvio altalenante in Serie B, il 5 gennaio 2013, durante la pausa invernale, \u00e8 esonerato, sostituito da Gianluca Atzori.\nIl 2 febbraio 2014, dopo poco pi\u00f9 di un anno di inattivit\u00e0, subentra sulla panchina del Padova a Bortolo Mutti. A fine stagione \u00e8 col Padova terzultimo in classifica e retrocede in Lega Pro.\nIl 22 ottobre 2014 diventa allenatore dell'Unione Venezia in Lega Pro subentrando a Dal Canto portando la squadra al 12\u00ba posto finale in campionato.\nIl 9 giugno 2015 diventa allenatore della Feralpisal\u00f2; il 3 novembre successivo \u00e8 esonerato con la squadra al nono posto. Il 7 febbraio 2017 \u00e8 richiamato alla guida della squadra bresciana, al posto dell'esonerato Asta.\nNella stagione successiva l'8 febbraio 2018 rassegna le dimissioni assieme al suo staff, lasciando la squadra al quarto posto.\nIl 27 dicembre dello stesso anno viene chiamato ad allenare il che si trova a met\u00e0 classifica in Serie C; due giorni dopo al debutto vince per 0-1 contro la .\nIl 23 febbraio 2019, dopo l\u2019ennesima sconfitta contro il Virtus Verona (1-0), la societ\u00e0 LR Vicenza comunica, al termine della gara, che Michele Serena ha rassegnato le dimissioni dalla guida tecnica della Prima Squadra. Il club biancorosso, preso atto della scelta del tecnico, ha accettato la decisione.\nIl 27 dicembre 2021 viene nominato nuovo tecnico del ., rilevando l'esonerato Giovanni Colella, con la squadra al diciottesimo posto, in zona playout.\nStatistiche.\nStatistiche da allenatore.\n\"Statistiche aggiornate al 20 febbraio 2022.\""}
{"id": "1409220", "revid": "144796", "url": "https://it.wikipedia.org/wiki?curid=1409220", "title": "Federico Guglielmo Meclemburgo-Strelitz", "text": ""}
{"id": "1409222", "revid": "1573940", "url": "https://it.wikipedia.org/wiki?curid=1409222", "title": "Pagurus bernhardus", "text": "Il paguro bernardo (Pagurus bernhardus ) \u00e8 un crostaceo decapode appartenente alla famiglia Paguridae. \u00c8 chiamato pi\u00f9 volgarmente l'eremita.\nDistribuzione.\n\u00c8 diffuso lungo le coste Europee. Pi\u00f9 precisamente \u00e8 diffuso nel Mar Mediterraneo e nell'Oceano Atlantico. Vive su fondali rocciosi o sabbiosi da 2 a 80 metri di profondit\u00e0.\nDescrizione.\nPu\u00f2 arrivare fino ai 40 mm di lunghezza. Ha il corpo molle e senza il carapace protettivo; usa \"nuove\" conchiglie abbandonate ogni volta che il corpo cresce. \u00c8 uno dei paguri pi\u00f9 grandi del Mediterraneo. \u00c8 ricoperto da peli bianco-gialli con due chele striate prive di peli. Ha grandi peduncoli oculari con striature rosse. La colorazione dei peduncoli pu\u00f2 variare dall'arancio al rosso non molto acceso. La conchiglia pu\u00f2 mostrare l'attinia Calliactis parasitica e la spugna Suberites domuncula.\nEtologia.\nSi muove su sassi e fondali marini, trascinando la conchiglia con s\u00e9. Quando si sente in pericolo il paguro rientra nella conchiglia e ne riesce quando la situazione si \u00e8 calmata.\nVive in ambienti con temperatura sui circa 18\u00b0- 22\u00b0, ma pu\u00f2 arrivare a temperature elevate. \n\u00c8 carnivoro. Mangia tutto ci\u00f2 che \u00e8 di origine animale: scarti di pesci, molluschi, gamberi ecc.\nAcquariofilia.\nSe si vuole allevare va messo in un ambiente molto ampio e si deve cercare di ricreare il suo habitat naturale con rocce e anfratti, ma saldamente attaccati al terreno visto le loro frequenti \"scalate\".\n\u00c8 meglio non introdurre pi\u00f9 di un esemplare molto grande. Gli piace cambiare la posizione delle rocce e per evitare questo inconveniente si dovrebbero bloccare le rocce con della colla resistente.\nSe nutrito in modo regolare, convive con tutti gli esseri marini."}
{"id": "1409228", "revid": "1566286", "url": "https://it.wikipedia.org/wiki?curid=1409228", "title": "Fernando Sancho", "text": "Biografia.\nEsord\u00ec sul grande schermo in piccole parti di sfondo a met\u00e0 degli anni quaranta, imponendosi come buon caratterista comico. Molto conosciuto in Spagna (apparve in oltre duecento pellicole), in alcune occasioni lavor\u00f2 per produzioni europee che lo impiegarono in ruoli minori. Interpret\u00f2 un sergente turco nell'avventuroso \"Lawrence d'Arabia\" (1962) di David Lean, lo sceicco Al\u00ec el Buzur in \"Tot\u00f2 d'Arabia\" (1964) di Jos\u00e9 Antonio de la Loma, e l'ambiguo Ortiz nell'horror \"La cavalcata dei resuscitati ciechi\" (1973) di Amando de Ossorio.\nInterpret\u00f2 diverse volte la parte del capo bandito messicano in parodie dei western all'italiana; in quelle occasioni era solitamente doppiato da Luigi Pavese. Recit\u00f2 spesso negli spaghetti western girati in Spagna da registi italiani, tra i quali \"Una pistola per Ringo\" (1965) e \"Il ritorno di Ringo\" (1965), entrambi diretti da Duccio Tessari, \"Arizona Colt\" (1966) di Michele Lupo, \"Minnesota Clay\" (1964), di Sergio Corbucci, e \"...se incontri Sartana prega per la tua morte\" (1968) di Gianfranco Parolini.\nAffetto da un tumore del pancreas, nel luglio 1990 all'Hospital Central de la Defensa G\u00f3mez Ulla di Madrid si sottopose a un intervento chirurgico di resezione. Insorse poi una insufficienza epatica che lo stronc\u00f2 una settimana dopo, a 74 anni, marted\u00ec 31 luglio 1990."}
{"id": "1409231", "revid": "1543377", "url": "https://it.wikipedia.org/wiki?curid=1409231", "title": "0922", "text": "0922 \u00e8 il prefisso telefonico del distretto di Agrigento, appartenente al compartimento di Palermo.\nIl distretto comprende la parte orientale della provincia di Agrigento e due comuni della provincia di Caltanissetta. Confina con i distretti di Sciacca (0925) a ovest, di Palermo (091) a nord e di Caltanissetta (0934) a est. \nAree locali e comuni.\nIl distretto di Agrigento comprende 34 comuni inclusi nelle 6 aree locali di Agrigento (ex settori di Agrigento e Lampedusa e Linosa), Alessandria della Rocca (ex settori di Alessandria della Rocca e Cammarata), Canicatt\u00ec (ex settori di Canicatt\u00ec e Racalmuto), Casteltermini (ex settori di Casteltermini, Cattolica Eraclea e Siculiana), Licata (ex settori di Licata e Ravanusa) e Palma di Montechiaro (ex settori di Naro e Palma di Montechiaro). I comuni compresi nel distretto sono: Agrigento, Alessandria della Rocca, Aragona, Bivona, Camastra, Cammarata, Campobello di Licata, Canicatt\u00ec, Casteltermini, Castrofilippo, Cattolica Eraclea, Cianciana, Comitini, Delia (CL), Favara, Grotte, Joppolo Giancaxio, Lampedusa e Linosa, Licata, Montallegro, Naro, Palma di Montechiaro, Porto Empedocle, Racalmuto, Raffadali, Ravanusa, Realmonte, San Biagio Platani, San Giovanni Gemini, Santa Elisabetta, Sant'Angelo Muxaro, Santo Stefano Quisquina, Siculiana e Sommatino (CL) ."}
{"id": "1409232", "revid": "101768", "url": "https://it.wikipedia.org/wiki?curid=1409232", "title": "Costasavina", "text": "Costasavina \u00e8 una frazione, di circa 500 abitanti, facente parte del comune di Pergine Valsugana posta a 506 metri sul livello del mare. Fu comune autonomo fino al 1928.\nIl paese \u00e8 collocato ai piedi del monte Marzola (1738 m) a circa 2\u00a0km da Pergine, tra gli abitati di Roncogno (a nord ovest) e Sus\u00e0 (a sud est).\nNell'ultimo decennio Costasavina ha subito una forte urbanizzazione che ha portato ad un forte incremento del numero di abitanti e alla costruzione di numerose palazzine. Questo ha portato un parziale stravolgimento del nucleo originario, dando al paese un aspetto diverso.\nCi\u00f2 nonostante alcune abitazioni del paese conservano tuttora le tipiche caratteristiche architettoniche del passato, quali ballatoi, androni, logge, ecc. Tutte queste peculiarit\u00e0 sono indice del passaggio di numerosi Imperi, primo quello dei Romani, che hanno risieduto un tempo nel paese.\nLa frazione, pur di piccole dimensioni, dispone di un bar, un negozio e due bed and breakfast.\nCaseggiati.\nIl paese \u00e8 costituito da diversi caseggiati:\nMonumenti e luoghi d'interesse.\nSuscitano particolare interesse i numerosi stemmi presenti in una delle parti pi\u00f9 antiche del paese, il Dos, rappresentantanti delle incisioni sopra dei porticati di date, quali il 1796, indicante l'anno di passaggio di Napoleone Bonaparte nel paese ed il successivo saccheggio del Dos ad opera del suo esercito.\nVicino al paese sorge la casa dei Sartori, del XVII secolo, un tempo creduta sede di un convento. Da questo edificio proviene una stufa ad \"olle\" attualmente conservata nel Castello di Pergine.\nEconomia.\nLe coltivazioni prevalenti sono meli ed in particolare ciliegi dal cui territorio prende il nome un particolare qualit\u00e0, nota con il nome di \"Durone di Costasavina\". La cui caratteristica \u00e8 una buccia pi\u00f9 consistente che garantisce una maggiore conservazione rispetto alle altre qualit\u00e0."}
{"id": "1409233", "revid": "1149807", "url": "https://it.wikipedia.org/wiki?curid=1409233", "title": "Il mio grasso grosso amico Albert", "text": "Il mio grasso grosso amico Albert (\"Fat Albert\") \u00e8 un film del 2004 diretto da Joel Zwick e prodotto da Davis Entertainment per la 20th Century Fox, che combina attori in carne e ossa con i personaggi di animazione, popolarissimi negli USA, della serie di disegni animati della Filmation \"Albertone\".\nTrama.\nAlbert e il suo gruppo di amici (i Cosby Kids, i ragazzi di Bill Cosby) conducono la loro solita vita tranquilla e spensierata nella loro immaginaria citt\u00e0 animata di Filadelfia, quando un giorno, una giovane ragazza, Doris, piange di fronte al suo cartone animato, perch\u00e9 non ha amici. Albert e la sua banda intervengono ed escono magicamente dalla televisione quando una lacrima finisce sul telecomando. Essi faranno tutto il possibile per aiutarla a stringere nuove amicizie, ma accade un contrattempo: Albert si innamora della sorellastra maggiore di Doris; se Albert e i ragazzi Cosby non faranno ritorno al loro mondo televisivo finiranno per scomparire.\nProduzione.\nIl nonno della protagonista Doris, Albert Robertson, nella realt\u00e0 fu un amico di giovent\u00f9 di Bill Cosby e l'originale ispiratore del personaggio di Albert.\nInizialmente nel ruolo del protagonista avrebbe dovuto esserci Omar Benson Miller e alla direzione Forest Whitaker, ma quest'ultimo ebbe delle divergenze creative con Bill Cosby, e vennero alla fine chiamati Kenan Thompson e Joel Zwick.\nAnche David Gordon Green espresse interesse nel dirigere il film, arrivando addirittura a scrivere una lettera allo stesso Cosby.\nDistribuzione.\nIl film \u00e8 stato distribuito al cinema negli Stati Uniti d'America il 24 dicembre 2004, mentre nelle sale in Italia l'8 luglio 2005 conseguendo un incasso modesto: 48 milioni di dollari."}
{"id": "1409234", "revid": "38120", "url": "https://it.wikipedia.org/wiki?curid=1409234", "title": "Tigre Nera", "text": ""}
{"id": "1409236", "revid": "599013", "url": "https://it.wikipedia.org/wiki?curid=1409236", "title": "0925", "text": "0925 \u00e8 il prefisso telefonico del distretto di Sciacca, appartenente al compartimento di Palermo.\nIl distretto comprende la parte occidentale della provincia di Agrigento. Confina con i distretti di Alcamo (0924) a ovest, di Palermo (091) a nord e di Agrigento (0922) a est. \nAree locali e comuni.\nIl distretto di Sciacca comprende 11 comuni inclusi nelle 2 aree locali di Menfi (ex settori di Menfi, Sambuca di Sicilia e Santa Margherita di Belice) e Sciacca (ex settori di Caltabellotta, Ribera e Sciacca). I comuni compresi nel distretto sono: Burgio, Calamonaci, Caltabellotta, Lucca Sicula, Menfi, Montevago, Ribera, Sambuca di Sicilia, Santa Margherita di Belice, Sciacca e Villafranca Sicula ."}
{"id": "1409244", "revid": "113327335", "url": "https://it.wikipedia.org/wiki?curid=1409244", "title": "Distretto di Tripoli", "text": "Il distretto di Tripoli (in arabo \u0634\u0639\u0628\u064a\u0629 \u0637\u0631\u0627\u0628\u0644\u0633 , \"Shab'iyat \u1e6car\u0101bulus\") \u00e8 uno dei 22 distretti della Libia. Si trova nella regione storica della Tripolitania e il suo capoluogo \u00e8 la citt\u00e0 di Tripoli."}
{"id": "1409246", "revid": "125957857", "url": "https://it.wikipedia.org/wiki?curid=1409246", "title": "Le stagioni del cuore (serie televisiva)", "text": "Le stagioni del cuore \u00e8 una fiction trasmessa su Canale 5 nel 2004, che racconta le vicissitudini della ricca famiglia torinese Valenti, in un arco temporale che va dal 1940 al 1974, affrontando anche le varie tematiche della cornice storica, dal fascismo alla ricostruzione, fino al sessantotto.\nTrama.\nPer salvare l'azienda di famiglia, la \"Caslam\", Claudia Castelli (Anna Valle) \u00e8 costretta dal padre Edoardo Castelli (Arnaldo Ninchi) a sposare Sergio Valenti (Alessandro Gassmann), di famiglia benestante, di cui non \u00e8 innamorata: Claudia infatti ha una simpatia per Gianni Casiraghi (Paolo Seganti), giovane figlio di un capofficina della fabbrica che non soddisfa le esigenze del padre della ragazza (che riuscir\u00e0 con le sue amicizie altolocate a farlo partire militare, sperando che la figlia lo dimentichi).\nA poco a poco, per\u00f2, tra i due giovani nascer\u00e0 un sentimento che permetter\u00e0 loro di affrontare alcune difficolt\u00e0, come le vicissitudini legate alla guerra: nel luglio 1943, come le altre fabbriche torinesi, anche la \"Caslam\" viene occupata dagli operai, e Sergio si dimostra abile nel gestire le trattative con i lavoratori anche nel dopoguerra (vi sar\u00e0 un ulteriore motivo di tensione nel 1948, dopo l'attentato a Palmiro Togliatti).\nLa vita di Claudia e Sergio \u00e8 allietata dalla nascita della figlia Emma (Martina Stella); ma con il passar del tempo Claudia si sente sempre pi\u00f9 insoddisfatta, e decide di iniziare a lavorare nel campo della moda: siamo ormai negli anni '50, \u00e8 il periodo del boom economico, e la nuova attivit\u00e0 della signora Valenti riscuote un notevole successo, pur essendo osteggiata dal marito, che non riesce a capire le necessit\u00e0 della moglie.\nUn altro motivo di contrasto tra i due \u00e8 l'educazione da impartire alla piccola Emma, ed \u00e8 proprio qui che Claudia incontra nuovamente Gianni Casiraghi, che tenta in molti modi di rientrare nella vita della donna, insoddisfatta anche del proprio matrimonio dopo aver scoperto che Sergio ha un'amante, ovvero Silvana, la sua segretaria.\nPassa qualche tempo: i contrasti coniugali si sono placati, Emma scopre Claudia baciarsi con Gianni: sconvolta, fugge e viene investita da un'automobile e una volta guarita, lei e Sergio decidono di allontanare Claudia per sempre dalla loro vita.\nClaudia va quindi a vivere da sola, dedicandosi a tempo pieno al lavoro.\nNella primavera del 1969 Casiraghi, per\u00f2, viene trovato morto nella sua villa da un colpo di pistola: durante il processo, vengono accusati Emma ed Eugenio (Daniele Savoca), che nel frattempo avevano iniziato una relazione movimentata e si scopre essere il figlio di Casiraghi ma soltanto la ragazza verr\u00e0 imprigionata perch\u00e9 \u00e8 stata vista insieme all'uomo passare una notte in un motel.\nSentendo il dovere di madre per potersi redimere nei confronti della figlia, Claudia si costituisce alla polizia e si accusa dell'omicidio del Casiraghi: alla notizia di ci\u00f2, la madre di Eugenio, Mara, sconvolta per essere stata abbandonata dall'uomo quando il ragazzo era ancora piccolo, scagiona Claudia e poi si accusa lei dell'assassinio, lasciando Eugenio senza parole, essendo lei la vera assassina di Gianni Casiraghi. Dopo questo fatto, Emma ed Eugenio si lasceranno definitivamente.\nSiamo nell'estate del 1972 ed Emma finalmente riesce a conseguire la laurea, dopodich\u00e9 Sergio la convince a venire a lavorare in fabbrica come pubblicista dell'azienda: qui viene affiancata da uno dei collaboratori pi\u00f9 stretti del padre, Giorgio Cavo, che per\u00f2 si rivela essere indebitato fino al collo e per di pi\u00f9 \u00e8 troppo attaccato alla ragazza. Emma allora decide di andarsene dalla fabbrica perch\u00e9 scopre di avere una grande passione per la fotografia e, con l'aiuto della madre, decide di aprire uno studio fotografico utilizzando un vecchio capannone fuori citt\u00e0; nel frattempo Carlo, il suo amico di infanzia, riesce finalmente a confessarle i propri sentimenti e tra i due scoppia la passione. Claudia, invece, dopo aver sopportato l'ennesima sceneggiata da parte di Sergio, chiede il divorzio dal marito e si lascia convincere da Gianluca, il suo socio d'affari, a passare la notte con lui, scoprendo poi che lui l'ha fatto solo per poterla rimpiazzare nel campo della moda. Nemmeno Sergio se la passa bene: la sua amante Silvana \u00e8 incinta e quando lo va a riferire alla moglie, la donna \u00e8 furiosa, a tal punto di lasciarlo, partendo per la Svizzera dove ha deciso di abortire. I guai sembrano non finire perch\u00e9 un giorno Emma viene rapita dagli uomini che lavorano per lo strozzino del collaboratore di Sergio.\nIn pieno inverno 1972 Emma \u00e8 in mano ai rapitori, che la segregano in una vecchia baita abbandonata. Le indagini vengono affidate al colonello dei carabinieri Raimondi e Carlo non la prende bene perch\u00e9 il sostituto procuratore non gli affida il caso in quanto troppo coinvolto emotivamente (il ragazzo nel frattempo, \u00e8 passato da avvocato a giudice e vice-procuratore), di conseguenza lavorer\u00e0 per conto suo. Nel frattempo Emma, dopo un breve periodo di smarrimento, comincia a farsi forza e a resistere al periodo di detenzione, anche grazie all'aiuto di un cane randagio, che le d\u00e0 la forza giusta per continuare a lottare. Carlo, intanto, chiede a Sergio di poter avere una lista degli impiegati, spiegandogli che in questa situazione bisogna sospettare su tutti quelli che ci sono intorno; tra gli operai, invece, continua a serpeggiare esasperazione e sfiducia nei confronti di Sergio e Toni Basile, sindacalista nonch\u00e9 portavoce dell'industriale Valenti, riesce con fatica a placare gli animi. Altrove ritroviamo Eugenio, che \u00e8 diventato giornalista, il quale si offre al suo caporedattore di seguire la vicenda per aver avuto delle vicissitudini con la ragazza e con la famiglia di lei. Sergio \u00e8 disperato e farebbe qualsiasi cosa per riportare la figlia a casa e, durante un loro incontro, il suo amico e medico legale Nino Buonocore gli consiglia di pagare il riscatto che \u00e8 di 2 miliardi di lire, cifra che non ha. Durante un momento di stanca, Mariangela ha uno sconforto e, dopo essersi ripresa, fa vedere una vecchia foto dei ragazzi quando erano bambini a Claudia e Carlo: questo gesto fa illuminare la donna, che si reca allo studio fotografico in cerca di un qualcosa che possa essere utile per le indagini e infatti trova una foto in cui ritrae Giorgio Cavo, il collaboratore di Sergio, parlare nel parcheggio della ditta con lo strozzino, che si rivela essere un certo Giuseppe Luzzato, detto \"Pinin\", gi\u00e0 noto alle forze dell'ordine. Nel frattempo, mentre Emma viene spostata in un altro posto segreto, Eugenio chiede di parlare con i genitori della ragazza ma solo Claudia accetta perch\u00e9 Sergio ha ancora dei rancori: il ragazzo spiega alla donna che dietro al rapimento non c'\u00e8 una grande associazione a delinquere e che le informazioni da lui avute si possono avere in qualsiasi modo ma proprio in quell'istante arriva Carlo che lo apostrofa in malo modo e Claudia, dopo aver placato gli animi, \u00e8 costretta a mandare via il giornalista. Poco dopo, Claudia e Carlo si recano da Sergio per fargli vedere la fotografia e in un primo momento l'uomo stenta a crederci a quello che gli dicono ma promette che appena lo vede parler\u00e0 con Giorgio. Quella sera stessa, in ditta, lo stesso Giorgio ha una discussione telefonica molto accesa con \"Pinin\" e scopriamo il perch\u00e9 Emma ha cambiato luogo di prigionia: la ragazza \u00e8 stata venduta a un'altra banda. Il giorno seguente, si presenta a Sergio un avvocato che gli offre di comprare i terreni vicino alla villa ma quando il tizio dice la cifra, ovvero 450 milioni di lire, l'industriale rifiuta e lo caccia dall'ufficio, anche perch\u00e9 capisce che quell'offerta ha a che fare con il rapimento della figlia: in quel momento arriva Giorgio e Sergio, in maniera furba, gli chiede se conosce \"Pinin\" ma il collaboratore, con faccia sorpresa, nega, senza sapere che Sergio si \u00e8 reso conto che anche lui \u00e8 coinvolto. Alla sera, Giorgio va parlare con \"Pinin\", dicendogli che se ne vuole andare e per farlo vuole la sua parte ma lo strozzino, insieme ai suoi scagnozzi, lo stordiscono per farlo sparire. Mentre continuano le tensioni tra Eugenio e Carlo, durante le indagini viene ritrovato il braccialetto di Emma nella prima prigione e, intanto, la ragazza riesce a liberarsi, cercando di scappare ma i suoi rapitori, dopo aver ucciso un uomo che era con lei, la riportano indietro, il tutto sotto lo sguardo di un bambino nascosto dietro ad un cespuglio. A questo punto Carlo, d'accordo con Claudia e Sergio, decide di fare a modo suo, ovvero facendosi consegnare il denaro grazie all'aiuto della madre Mariangela per pagare il riscatto mentre all'appuntamento con i rapitori l'industriale ci va con una borsa piena di giornali: quella notte per\u00f2, oltre a Sergio e al medico legale, non si presentano i criminali ma il colonello Raimondi, che per tutta la vicenda aveva fatto pedinare Sergio per evitare che commettesse degli errori come quello appena compiuto, facendogli anche una ramanzina. La mattina seguente, Carlo riesce a liberare Emma, che viene immediatamente ricoverata in ospedale: durante la convalescenza, le si presenta Eugenio, che le dice addio, in quanto \u00e8 stato trasferito a Roma. Nel frattempo, Claudia e Sergio, dopo tante peripezie, rivalutano il loro amore rendendosi conto di non poter fare a meno l'uno dell'altra mentre in fabbrica la situazione si fa sempre pi\u00f9 difficile: Toni Basile racconta a Sergio che gli operai hanno paura della cassa d'integrazione, anche se per l'uomo non c'\u00e8 nulla da preoccuparsi. Quella notte, due operai, scontenti della situazione, decidono di entrare in ditta e uno di loro piazza un ordigno esplosivo.\nSiamo nell'autunno 1973 e la \"Caslam\" \u00e8 avvolta da un incendio. Sergio, dopo esser stato svegliato da una telefonata, si precipita allo stabile e, dopo aver avuto un dibattito con il capitano dei pompieri, cerca di entrare per staccare il pannello elettrico ma un'esplosione lo prende in pieno, ferendolo gravemente: da quel momento, inizia un periodo di riabilitazione difficile per lui. Nel frattempo, Claudia decide di prendere in mano le redini dell'azienda in assenza del marito e scopre che l'incendio ha distrutto i macchinari della produzione, di conseguenza la fabbrica non pu\u00f2 ripartire; inoltre la banca non pu\u00f2 erogarle un prestito per la difficile situazione in cui \u00e8 il paese. Altrove, Eugenio trova un vecchio manoscritto del padre e inizia a leggerlo: un giorno, si presenta a casa sua Maria, che gli chiede di ospitarla qualche giorno. Finita la convalescenza, Sergio torna a casa e scopre che Claudia ha intenzione di vendere la sua casa di moda per salvare l'azienda: l'uomo, dapprima restio a questa soluzione, acconsente all'idea della moglie. Un giorno, Emma ed Eugenio si incontrano davanti alla ditta, dove entrambi stanno fotografando (lui per il giornale, lei per passione): dopo una breve chiacchierata, si scopre che, nonostante tutto, ancora si amano, tant'\u00e8 vero che quella notte la passano insieme. Intanto, le indagini sull'incendio della \"Caslam\" corrono velocemente e Carlo inizia a interrogare tutti i dipendenti, tra cui Toni Basile, il sindacalista vicino a Sergio: la polizia, infatti, sta pedinando Eugenio perch\u00e9 ha scoperto che Maria \u00e8 la sorella di Toni ed \u00e8 diventata un'estremista e la conferma arriva anche a casa di Carlo, dove il commissario lo avvisa degli sviluppi e lui, saputo che Eugenio \u00e8 diventato l'amante di Emma, caccia la ragazza. Un giorno, mentre sta dettando un pezzo al telefono, Eugenio riceve dal capo redattore la notizia che Maria muore uccisa da una molotov e il ragazzo \u00e8 triste perch\u00e9 dovr\u00e0 dare la notizia ai suoi familiari. Una lieta notizia scombussola non pi\u00f9 di tanto l'ambiente nella famiglia Valenti: Emma annuncia che \u00e8 incinta e quando i genitori vogliono sapere chi \u00e8 il padre, la ragazza fa capire che chiunque sia ha deciso di tenerlo. A quel punto, la ragazza decide di dire addio definitivamente a Carlo, regalandogli un album di fotografie da lei creato: l'uomo accetta e nel frattempo decide di trasferirsi a Palermo, cercando di convincere la madre ad andare con lui ma la donna rifiuta immediatamente l'offerta. Mentre Claudia chiama Gianluca, il suo ex socio d'affari, per vendergli la casa di moda e fa promettere all'uomo di non cambiarne il nome, Eugenio ed Emma si incontrano, promettendosi di non lasciarsi mai pi\u00f9: quel giorno, nella villa, si festeggia la rinascita dell'azienda di famiglia, dove a farne parte questa volta ci sar\u00e0 anche Claudia, che ricoprir\u00e0 il ruolo di presidente.\nLocation.\nLa fiction \u00e8 stata girata interamente a Torino, grazie al sostegno della Film Commission Torino Piemonte, tranne alcune scene interne (effettuate in teatri di posa a Roma) ed alcuni esterni (realizzati a Castelnuovo Don Bosco): la Caslam \u00e8 stata ricostruita nella Manifattura Tabacchi di corso Regio Parco, dismessa da alcuni anni.\nAltre scene sono state girate nel quartiere Vanchiglia, in centro ed in una villa in collina.\nInfine Villa Andreina, casa della famiglia Valenti, \u00e8 nota come Villa Malfatti e si trova a San Giorgio Canavese (Torino)."}
{"id": "1409252", "revid": "547034", "url": "https://it.wikipedia.org/wiki?curid=1409252", "title": "Lettere di Pilato e Erode", "text": "La Lettera di Pilato a Erode e la Lettera di Erode a Pilato in risposta sono apocrifi del Nuovo Testamento facenti parte del Ciclo di Pilato. L'attribuzione pseudoepigrafa \u00e8 a Ponzio Pilato, prefetto della Giudea (26-36) implicato nel processo di Ges\u00f9, e a Erode Antipa, tetrarca della Galilea (4 a.C. - circa 39 d.C.).\nI testi sono stati redatti probabilmente attorno al V secolo e ci sono pervenuti in manoscritti greci e siriaci. \nNella \"Lettera di Pilato a Erode\" il prefetto romano rimprovera Erode per averlo istigato a condannare un giusto. Afferma che Ges\u00f9 era risorto e in Galilea era apparso a sua moglie Procla e al centurione Longino. In seguito era apparso allo stesso Pilato benedicendolo.\nNella risposta Erode piange la morte della figlia Erodiade (in realt\u00e0 moglie del fratello Erode Filippo) decapitata dalla corrente d'acqua in un fiume, lamenta la malattia del figlio Lesbonax, la propria idropisia che gli fa uscire vermi dalla bocca, il pianto della moglie che le ha fatto perdere un occhio."}
{"id": "1409256", "revid": "125830647", "url": "https://it.wikipedia.org/wiki?curid=1409256", "title": "Sporting Club Gaeta", "text": "Lo Sporting Club Gaeta 1970 \u00e8 una squadra di pallamano avente sede a Gaeta, fondata nel 1970.\nMilita tutt'ora in Serie B, che \u00e8 il terzo livello del campionato italiano di pallamano maschile.\nStoria.\nLo Sporting Club Gaeta 1970 venne fondata nel 1970 a Gaeta da un gruppo di appassionati della pallamano.\nOttiene subito due promozioni consecutive e cos\u00ec nella stagione 1972-1973 esordisce in serie e durante gli anni settanta fa spola tra la serie A e la serie B.\nDal 1981 al 1993 partecip\u00f2 ininterrottamente al campionato di serie A e serie A1.\nIl 21 Aprile 2002 vince la Coppa Italia di Serie A2 (pallamano maschile), mentre nell'estate 2006 cede il diritto sportivo all'Handball Casarano e riparte dalla serie A2.\nNel 2012 dopo 6 stagioni torna nella massima serie del campionato.\nIl 2 giugno 2015 la formazione maschile Under 20 trionfa nelle finali nazionali di categoria disputatesi a Conversano (BA).\nIl 7 luglio 2020 rende ufficiale la rinuncia all'iscrizione alla Serie A per problemi finanziari e riparte dal settore giovanile e dalla Serie B.\nPalasport.\nLo Sporting Club Gaeta disputava le proprie gare interne presso la struttura geodetica di Gaeta. L'impianto \u00e8 di propriet\u00e0 ed \u00e8 gestito dal Comune di Gaeta. Ha una capienza complessiva di 500 posti a sedere.\nNel 2013/2014 si \u00e8 trasferita presso il PalaSanPietro a Formia.\nDalla stagione 2016/2017 disputa le proprie partite presso il Palasport di Fondi."}
{"id": "1409272", "revid": "33689", "url": "https://it.wikipedia.org/wiki?curid=1409272", "title": "Sunierico", "text": "Successore di Cyrila, venne inviato da Teodorico II in Hispania Baetica nel 459 al comando di una parte dell'esercito di Teodorico. Elevato al rango di \"comes rei militaris\" nello stesso anno, assieme al generale Nepoziano, \"comes et magister utriusque militiae\" dell'imperatore Maggioriano, invi\u00f2 dei messaggeri in \"Gallaecia\" ad informare dell'avvenuta alleanza tra i Visigoti e l'impero; sempre nell'ottica di questa alleanza, Sunierico e Nepoziarono guidarono nel 460 parte dell'esercito visigoto contro i Suebi, che sconfissero nei pressi di \"Lucus Augusti\", devastandone il circondario; infine si mosse verso la Lusitania, conquistando la citt\u00e0 di Scallabis.\nNel 461 torn\u00f2 in Gallia."}
{"id": "1409311", "revid": "44627", "url": "https://it.wikipedia.org/wiki?curid=1409311", "title": "M.I.T.", "text": ""}
{"id": "1409313", "revid": "1652635", "url": "https://it.wikipedia.org/wiki?curid=1409313", "title": "Episodi di One Piece", "text": "Questa \u00e8 la lista degli episodi della serie televisiva anime One Piece, tratta dall'omonimo manga di Eiichir\u014d Oda. Prodotta dalla Toei Animation, la serie va in onda su Fuji Television a partire dal 20 ottobre 1999.\nLista episodi.\nGli episodi vengono suddivisi in stagioni prendendo come riferimento per i nomi e per le divisioni i DVD ufficiali. Ogni stagione \u00e8 provvista di una sottopagina dedicata nella quale \u00e8 possibile trovare informazioni pi\u00f9 approfondite quali sigle di apertura e di chiusura utilizzate, titoli e trame degli episodi e date di trasmissione.\nEdizione italiana.\nL'anime in italiano \u00e8 stato trasmesso da Italia 1, Italia Teen Television, Hiro, Boing e dal 2012 viene trasmesso da Italia 2. Il primo episodio \u00e8 andato in onda il 5 novembre del 2001. Attualmente, sono state trasmesse interamente le prime sedici stagioni originali. Le stagioni scelte da Mediaset, differenti dai DVD della Toei Animation, sono elencate di seguito:\nI diritti per la distribuzione in DVD di \"One Piece\" erano della Shin Vision, che pubblic\u00f2 i primi 52 episodi. Col fallimento della societ\u00e0, il progetto fu interrotto. I diritti della serie sono stati in seguito acquistati dalla GP Publishing, che dal novembre 2009 ha pubblicato i primi 53 episodi. Entrambe le edizioni in DVD non presentano i tagli nel video operati al momento della trasmissione su Italia 1, tuttavia, il doppiaggio italiano resta il medesimo. Nonostante ci\u00f2, sono presenti la lingua originale ed i sottotitoli italiani fedeli all'originale."}
{"id": "1409314", "revid": "1543377", "url": "https://it.wikipedia.org/wiki?curid=1409314", "title": "0924", "text": "0924 \u00e8 il prefisso telefonico del distretto di Alcamo, appartenente al compartimento di Palermo.\nIl distretto comprende la parte orientale della provincia di Trapani ed il comune di Camporeale (PA). Confina con i distretti di Palermo (091) e di Sciacca (0925) a est e di Trapani (0923) a ovest. \nAree locali e comuni.\nIl distretto di Alcamo comprende 13 comuni inclusi nelle 3 aree locali di Alcamo (ex settori di Alcamo e Calatafimi-Segesta), Castelvetrano e Salemi (ex settori di Salaparuta e Salemi). I comuni compresi nel distretto sono: Alcamo, Calatafimi-Segesta, Campobello di Mazara, Camporeale (PA), Castellammare del Golfo, Castelvetrano, Gibellina, Partanna, Poggioreale, Salaparuta, Salemi, Santa Ninfa e Vita ."}
{"id": "1409323", "revid": "365417", "url": "https://it.wikipedia.org/wiki?curid=1409323", "title": "BMW 600", "text": "La BMW 600 \u00e8 una vettura di fascia bassa prodotta dal 1957 al 1959 dalla casa automobilistica tedesca BMW.\nStoria e profilo.\nGenesi e debutto.\nLa storia della BMW \"600\" prende le mosse in un periodo storico assai delicato per la casa di Monaco, che stava vivendo quella che a tutt'oggi fu la pi\u00f9 grave crisi economica mai avuta: i modelli di prestigio proposti in gamma si stavano rivelando dei fiaschi commerciali e i massicci investimenti stanziati dalla BMW per ricostituire una gamma dopo le devastazioni della guerra non stavano assolutamente rivelandosi fruttuosi. L'unico modello che stava ottenendo consensi fu la BMW 250, la piccola vetturetta prodotta su licenza della Iso Autoveicoli, i cui esiti commerciali non potevano comunque costituire una soluzione economica su cui adagiarsi a lungo: la gamma doveva essere insomma ampliata e rinnovata per venire incontro ad esigenze ben pi\u00f9 variegate. Ancora lontana dal ricostituire una gamma di vetture degne del proprio marchio, sebbene non fossero mancati in quel periodo alcuni studi relativi a vetture di fascia alta e medio-alta, la casa dell'Elica decise di partire da dove stava riscuotendo maggior successo, ossia proprio dalla \"250\".\nSull'onda dell'immediato successo della piccola vetturetta, i vertici BMW pensarono ad una versione pi\u00f9 grande, una sorta di sorella maggiore che potesse offrire pi\u00f9 spazio a bordo. A met\u00e0 del 1956 fu cos\u00ec avviato il progetto contrassegnato dalla sigla \"E102\". Diverse furono le proposte riguardanti quella che inizialmente veniva chiamata \"Super-Isetta\", ma per tutte vi furono alcuni punti fermi in comune: prima di tutto la carreggiata posteriore allargata, in secondo luogo il passo maggiorato, infine un motore di cilindrata superiore per garantire prestazioni accettabili, dal momento che il piccolo monocilindrico della \"250\" non avrebbe potuto essere adeguato nel momento in cui la vettura in fase di progettazione si sarebbe trovata a pieno carico. Nel mese di novembre venne realizzato il primissimo prototipo della futura \"Super-Isetta\", che fu approvato dal consiglio di amministrazione, pertanto vennero quindi bloccate tutte le altre successive proposte di stile. Nel frattempo venne avviata la progettazione della parte meccanica: partendo dalla \"250\", fu realizzato un telaio di tipo tubolare con passo maggiorato, in modo da poter ospitare una panchetta posteriore adatta per altre due persone. Per quanto riguardava il retrotreno si scelse una pi\u00f9 tradizionale soluzione a ruote non ravvicinate. Nel mese di febbraio del 1957 venne decisa la denominazione ufficiale, ossia quel \"600\" che indicava fin da subito anche la cilindrata del propulsore utilizzato. \nNel giugno 1957, il primo esemplare finito venne presentato al consiglio di amministrazione della casa dell'Elica, mentre la vettura verr\u00e0 svelata al pubblico alla fine di agosto. La produzione in serie verr\u00e0 invece avviata a dicembre. \nDesign esterno ed interno.\nIn effetti, la BMW \"600\" ricordava da vicino la pi\u00f9 piccola \"Isetta\", solo un po' pi\u00f9 lunga e dotata di una sola portiera posteriore sul lato destro per l'accesso ai passeggeri sulla panchetta posteriore. Venne mantenuto il disegno ad uovo, anche se modificato nella parte posteriore e in quella centrale, con l'allungamento del passo di 20 cm. La vista frontale era quindi simile a quanto gi\u00e0 proposto dalla \"250\", compreso il portellone di accesso incernierato sul lato sinistro, mentre lateralmente, oltre al passo allungato vi era anche un leggero allungamento degli sbalzi: quello posteriore fu allungato per ospitare pi\u00f9 comodamente il nuovo motore di maggior cilindrata e dal maggior ingombro senza pregiudicare lo spazio per i passeggeri posteriori. L'abitacolo, che come gi\u00e0 detto poteva offrire spazio per quattro persone, si rivel\u00f2 per\u00f2 insufficiente nel caso di una vacanza di alcuni giorni di una famiglia media composta da una coppia e due figli, poich\u00e9 veniva a mancare lo spazio per i bagagli. Il posto guida era caratterizzato da un volante a due razze dotato di piantone con snodo per poter \"seguire\" il portellone anteriore durante la sua apertura. Il cruscotto comprendeva solo il tachimetro, mentre la leva del cambio era sul pavimento. L'accesso al vano motore avveniva mediante uno sportello posteriore incernierato alla base del lunotto.\nStruttura, meccanica e motore.\nCome per l'\"Isetta\", o BMW \"250\"/\"300\", anche nel caso della BMW \"600\", fu mantenuta l'architettura meccanica del \"tutto dietro\", vale a dire con motore e trazione posteriore. Il telaio era di tipo tubolare in acciaio rinforzato con traverse anch'esse in acciaio, come d'acciaio erano anche i lamierati della carrozzeria. Il comparto sospensivo prevedeva un avantreno a ruote indipendenti, con bracci oscillanti e molle elicoidali. Il retrotreno era invece ad assale rigido con bracci longitudinali e molle elicoidali. Sia davanti che dietro venivano montati ammortizzatori idraulici telescopici. L'impianto frenante era a tamburi sulle quattro ruote, quindi con un'architettura convenzionale anche nel retrotreno, con un tamburo per ruota anzich\u00e9 un tamburo su entrambe le ruote posteriori come invece nell'\"Isetta\". \nL'aumento della massa costrinse i progettisti ad avvalersi di un nuovo propulsore da 0.6 litri, sempre di origine motociclistica. Il \"cuore\" della BMW \"600\", anche in questo caso, era di origine motociclistica, essendo stato mutuato dalla BMW R67: si trattava di un bicilindrico boxer raffreddato ad aria da 585 cm\u00b3. Tale motore disponeva di distribuzione a valvole in testa mosse da un albero a camme centrale. Tale motore era alimentato tramite un carburatore Zenith ed arrivava ad erogare una potenza massima di 19.5 CV a 4500 giri/min. Anche la velocit\u00e0 massima era sensibilmente superiore a quella della contemporanea BMW \"300\", ed arrivava ad oltre 100\u00a0km/h.\nLa trasmissione prevedeva una frizione monodisco a secco ed un cambio manuale a 4 marce. L'architettura del retrotreno, pi\u00f9 convenzionale, obblig\u00f2 i progettisti BMW a montare anche un differenziale, assente invece sulle BMW \"250\" e \"300\".\nProduzione e carriera commerciale.\nIn realt\u00e0, le vendite della BMW \"600\" non fecero registrare cifre eccezionali neppure in Germania: il grosso difetto della BMW \"600\" era infatti il prezzo, appena pi\u00f9 basso di quello di un ben pi\u00f9 grande Maggiolino. In totale furono prodotti 34.813 esemplari di BMW \"600\" e la produzione and\u00f2 avanti fino al 1959, anno in cui la vetturetta fu sostituita dalla pi\u00f9 tradizionale BMW 700. \nLa BMW 600 fu allestita subito anche in versione \"Export\", destinata ai mercati statunitense e canadese, ma oltreoceano non riscosse molto successo: solo 4.020 esemplari furono venduti in tali mercati."}
{"id": "1409324", "revid": "57342", "url": "https://it.wikipedia.org/wiki?curid=1409324", "title": "Nanda Primavera", "text": "Biografia.\nDotata di una buona voce da soprano, Nanda Primavera esord\u00ec al Quirino di Roma a soli sedici anni, nella compagnia di Carlo Lombardo, come protagonista dell'operetta \"La Duchessa del Bal Tabarin\". Nel 1919 entr\u00f2 nella compagnia fondata da Guido Riccioli che vent'anni dopo avrebbe sposato. La compagnia Riccioli-Primavera fu in quel periodo la pi\u00f9 famosa in Italia nel genere dell'operetta.\nNegli anni trenta la compagnia si diede alla rivista mettendo in scena \"Gran Bazar\" e \"Ho l'impressione che tu esageri!\", con una coreografia di \u00abesercitazioni militaresche-musicali di belle ragazze, che fanno invidia ai legionari di Badoglio entrati vittoriosi ad Addis Abeba\u00bb. Nella stagione 1938-1939 fu la volta di \"Ma in campagna \u00e8 un'altra... rosa\", con un cast in cui figurava anche un giovane Alberto Sordi.\nAlla fine del decennio la compagnia divenne \"stabile\" presso il teatro Modernissimo di Firenze.\nSolamente nel 1940 Nanda Primavera pass\u00f2 al cinema, con un ruolo in \"Il signore della taverna\" di Amleto Palermi. Riprese con maggiore continuit\u00e0 l'attivit\u00e0 cinematografica negli anni del dopoguerra, spesso al fianco dell'affezionato Alberto Sordi, in pellicole come \"Il vedovo\" (1959) di Dino Risi (nel ruolo di Mamma Italia), \"Il medico della mutua\" (1968) di Luigi Zampa e \"Il prof. dott. Guido Tersilli primario della clinica Villa Celeste convenzionata con le mutue\" (1969) di Luciano Salce (nel ruolo della madre del medico Tersilli).\nRitiratasi dall'attivit\u00e0 professionale alla fine degli anni ottanta, Nanda Primavera mor\u00ec il 29 agosto 1995."}
{"id": "1409325", "revid": "287204", "url": "https://it.wikipedia.org/wiki?curid=1409325", "title": "Sindi", "text": "Sindi \u00e8 una citt\u00e0 dell'Estonia meridionale, nella contea di P\u00e4rnumaa. \nLa citt\u00e0 sorge sulla sponda sinistra del fiume P\u00e4rnu."}
{"id": "1409327", "revid": "486946", "url": "https://it.wikipedia.org/wiki?curid=1409327", "title": "F.C.Catanzaro", "text": ""}
{"id": "1409336", "revid": "1305772", "url": "https://it.wikipedia.org/wiki?curid=1409336", "title": "Are (Estonia)", "text": "Are \u00e8 un comune rurale dell'Estonia meridionale, nella contea di P\u00e4rnumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 11 localit\u00e0 (in estone \"k\u00fcla\"):\nEavere, Elbu, Kurena, Lepplaane, Murru, Niidu, Parisselja, P\u00e4rivere, Suigu, Tabria, V\u00f5lla."}
{"id": "1409341", "revid": "3082", "url": "https://it.wikipedia.org/wiki?curid=1409341", "title": "Scallabis", "text": ""}
{"id": "1409343", "revid": "287204", "url": "https://it.wikipedia.org/wiki?curid=1409343", "title": "Heinrich Scheidemann", "text": "Heinrich Scheidemann ricevette i primi rudimenti musicali dal padre David, il quale fu innanzitutto organista a W\u00f6hrden e successivamente, dal 1604, presso la Katharinenkirche (Chiesa di Santa Caterina) di Amburgo. Dal 1611 al 1614 intraprese insieme all'amico Jacob Praetorius uno studio triennale ad Amsterdam sotto la guida dell'allora celebre organista Jan Pieterszoon Sweelinck. Queste lezioni impartite dal musicista olandese furono finanziate dalla principali chiese amburghesi, le quali desideravano avere in futuro organisti che s'erano formati musicalmente con Sweelinck.\nNel 1629 Heinrich Scheidemann succedette a suo padre nella carica di organista alla Chiesa di Santa Caterina, posizione che tenne sino alla morte. Grazie ai suoi lavori e al suo influsso che esercit\u00f2 su altri organisti e cantori egli fu molto stimato nell'ambiente musicale amburghese. Esamin\u00f2 inoltre numerosi organi nella Germania settentrionale. Tra i suoi allievi si ricorda Johann Adam Reincken, il quale segu\u00ec le orme del maestro nella carica d'organista a Santa Caterina.\nHeinrich Scheidemann \u00e8 considerato come uno dei cofondatori della scuola organistica della Germania settentrionale, la quale un\u00ec lo stile di Sweelinck con la tradizione barocca della Germania del nord. La sua opera comprende principalmente preamboli (preludi ai corali), corali per organo, Magnificat, canti sacri, Kyrie e composizioni di danze."}
{"id": "1409352", "revid": "1149807", "url": "https://it.wikipedia.org/wiki?curid=1409352", "title": "Tea Gardner", "text": ""}
{"id": "1409356", "revid": "158913", "url": "https://it.wikipedia.org/wiki?curid=1409356", "title": "Abimelech", "text": "Abimelech o Abimelek (dall'ebraico \"mio padre \u00e8 re\") \u00e8 il nome di alcuni personaggi della Bibbia:"}
{"id": "1409357", "revid": "22475", "url": "https://it.wikipedia.org/wiki?curid=1409357", "title": "Michael Hayes (serie televisiva)", "text": "Michael Hayes \u00e8 una serie televisiva statunitense.\nTrama.\nQuesta serie tratta le inchieste di Michael Hayes, un ex-poliziotto diventato sostituto procuratore della citt\u00e0 di New York."}
{"id": "1409360", "revid": "767487", "url": "https://it.wikipedia.org/wiki?curid=1409360", "title": "Tommy Shannon", "text": "\u00c8 considerato uno dei pi\u00f9 influenti bassisti blues. Suona con un Fender Jazz Bass e con un Fender Precision Bass.\nLa figura di Tommy Shannon rimane nelle menti dei fan di Stevie Ray Vaughan come quella dell'amico fedele, del fratello adottivo ed inseparabile dello stesso chitarrista. Insieme hanno rinnovato le canoniche del blues fino ad allora conosciute.\nCarriera.\nNel 1980 si aggiunse al batterista Chris Layton, entrando a far parte dei Double Trouble, la band del chitarrista texano Stevie Ray Vaughan, prendendo il posto del precedente bassista Jackie Newhouse.\nNel 1983 usc\u00ec l'album di debutto di Stevie Ray Vaughan and Double Trouble, \"Texas Flood\", che ebbe un grande impatto, rimanendo per pi\u00f9 di sei mesi nella classifica dei quaranta album pi\u00f9 venduti negli Stati Uniti d'America e contribuendo a riportare il blues a nuovi livelli di popolarit\u00e0.\nTommy Shannon accompagn\u00f2 Stevie Ray Vaughan in studio e dal vivo fino alla morte del chitarrista, avvenuta nel 1990.\nNel 2001 ha pubblicato, assieme a Chris Layton, il primo album a nome Double Trouble, \"Been a Long Time\", con la partecipazione di vari artisti alla chitarra e alla voce.\nNel 2015 \u00e8 stato inserito nella Rock and Roll Hall of Fame, assieme a Stevie Ray Vaughan, Chris Layton e il tastierista Reese Wynans, che si aggiunse agli Stevie Ray Vaughan and Double Trouble nel 1985."}
{"id": "1409369", "revid": "775372", "url": "https://it.wikipedia.org/wiki?curid=1409369", "title": "Iniziativa Femminista (Polonia)", "text": "Iniziativa Femminista (in polacco: \"Inicjatywa Feministyczna\" - IF) \u00e8 stato un partito politico polacco; registrato l'11 gennaio 2007 con la denominazione di Partito delle Donne (\"Partia Kobiet\" - PK), ha assunto l'attuale nome nel 2016.\nIl partito mira a difendere i diritti delle donne.\nIn un sondaggio dell'aprile 2007, il PK si posizion\u00f2 terzo con l'11% delle preferenze; il 60% delle donne intervistate indic\u00f2 la sua preferenza per il PK."}
{"id": "1409373", "revid": "1149807", "url": "https://it.wikipedia.org/wiki?curid=1409373", "title": "Cinque ragazze e un miliardario", "text": "Cinque ragazze e un miliardario (titolo originale \"Rags to Riches\") \u00e8 una serie televisiva girata nel 1987 che vede protagonisti un giovane miliardario scapolo e cinque ragazze orfane che vogliono essere adottate solo se insieme. Compongono un piccolo universo famminile: una \u00e8 bionda, una mora, una di colore, una ispanica, una \u00e8 molto piccola ed \u00e8 un po' la mascotte del gruppo.\nIl miliardario accetta di prenderle con s\u00e9, sebbene le differenze tra esse, per et\u00e0 a per carattere, rendano talvolta difficile la vita familiare. L'idea di fondo sviluppava il tema della famiglia multirazziale in un contesto di alta societ\u00e0, come nel fortunato serial \"Arnold\"; qui il tutto era arricchito da numeri musicali in cui le ragazze reinterpretavano celebri successi adattando i testi allo svolgimento della trama; in Italia le canzoni erano lasciate in lingua originale e sottotitolate in italiano. \nLa serie \u00e8 arrivata in Italia nel 1988 ed \u00e8 stata trasmessa in prima serata su Italia 1 riscuotendo un grande successo."}
{"id": "1409384", "revid": "1543377", "url": "https://it.wikipedia.org/wiki?curid=1409384", "title": "0923", "text": "0923 \u00e8 il prefisso telefonico del distretto di Trapani, appartenente al compartimento di Palermo.\nIl distretto comprende la parte occidentale della provincia di Trapani. Confina con il distretto di Alcamo (0924) a est. \nAree locali e comuni.\nIl distretto di Trapani comprende 12 comuni inclusi nelle 3 aree locali di Marsala (ex settori di Favignana e Marsala), Mazara del Vallo (ex settori di Mazara del Vallo e Pantelleria) e Trapani (ex settori di Custonaci e Trapani). I comuni compresi nel distretto sono: Buseto Palizzolo, Custonaci, Erice, Favignana, Marsala, Mazara del Vallo, Paceco, Pantelleria, Petrosino, San Vito Lo Capo, Trapani e Valderice ."}
{"id": "1409385", "revid": "1067855", "url": "https://it.wikipedia.org/wiki?curid=1409385", "title": "Campionato europeo maschile di pallacanestro 1959", "text": "L'11\u00ba Campionato Europeo Maschile di Pallacanestro FIBA (noto anche come FIBA EuroBasket 1959) si \u00e8 tenuto dal 21 al 31 maggio 1959 ad Istanbul in Turchia.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano diciassette nazionali divise in quattro gruppi.\nPrima fase.\nLa vincente di ogni gara si aggiudica due punti, la perdente uno. Le prime due di ogni gruppo accedono alla seconda fase, le rimanenti giocheranno per le posizioni dalla nona alla diciassettesima.\nGironi di consolazione.\nGruppi di qualificazione.\nLe squadre eliminate nei gironi preliminari formano tre gironi da tre squadre ciascuno. La vittoria vale due punti, la sconfitta uno.\nGruppi di finale.\nLe vincenti della fase precedente si affrontano in un nuovo girone per i posti dal nono all'undicesimo, le seconde si incontrano per i posti dal dodicesimo al quattordicesimo, le terze per i posti dal quindicesimo al diciassettesimo.\nSeconda fase.\nLe squadre che hanno superato i gironi eliminatori formano due gruppi da quattro squadre ciascuno, le prime due avanzano mentre le altre giocano per i posti dal quinto all'ottavo. La vittoria vale due punti, la sconfitta uno.\nFase finale.\nLe prime due di ogni raggruppamento della seconda fase formano un nuovo girone che designer\u00e0 la squadra campione d'Europa, le altre giocano per i posti dal quinto all'ottavo. Ogni squadra conserva i punti ottenuti contro la vecchia compagna di girone. Le vittorie valgono sempre due punti e le sconfitte uno."}
{"id": "1409390", "revid": "117057929", "url": "https://it.wikipedia.org/wiki?curid=1409390", "title": "Teorema di approssimazione di Weierstrass", "text": "In analisi matematica, il teorema di approssimazione di Weierstrass \u00e8 un risultato che afferma che ogni funzione reale continua definita in un intervallo chiuso e limitato pu\u00f2 essere approssimata a piacere con un polinomio di grado opportuno.\nQuesto \u00e8 stato dimostrato da Karl Weierstra\u00df nel 1885. Il teorema ha importanti risvolti sia teorici che pratici. Marshall Stone lo ha generalizzato nel 1937, allargando il dominio ad un certo tipo di spazio topologico e non limitandosi ai polinomi come funzioni approssimanti. Il risultato generale \u00e8 noto come teorema di Stone-Weierstrass.\nEnunciato.\nData una funzione continua\ndefinita sull'intervallo formula_2, esiste una successione di polinomi\ntale che\nIl limite \u00e8 da intendersi non solo puntualmente ma anche rispetto alla convergenza uniforme sul compatto formula_5, ovvero con\nUna conseguenza immediata di questo teorema \u00e8 che i polinomi sono densi nello spazio delle funzioni continue formula_7, che quindi risulta essere uno spazio separabile.\nDimostrazione.\nOsservazioni preliminari.\nCon la trasformazione biiettiva\nil teorema pu\u00f2 essere dimostrato, senza perdita di generalit\u00e0, anche solo per funzioni che verificano la condizione\nEstendendo \"f(x)\" su formula_10 ponendola uguale a zero al di fuori di \"[0,1]\" si ottiene una funzione uniformemente continua su tutto formula_10 (la funzione di partenza \u00e8 uniformemente continua su \"[0,1]\" per il teorema di Heine-Cantor).\nDefinizione e propriet\u00e0 dei polinomi.\nPer ogni \"k\" numero naturale, i polinomi\nsono non negativi e monotoni decrescenti in \"[0,1]\". La funzione integrale\n\u00e8 monotona crescente in \"[0,1]\". Vale la propriet\u00e0 di normalizzazione:\nI polinomi che approssimano \"f(x)\" sono le funzioni\nSi pu\u00f2 dimostrare che si tratta effettivamente di polinomi operando il cambio di variabile \"s = t + x\" all'interno del primo integrale ed utilizzando il teorema binomiale nell'intervallo \"[0,1]\" per calcolare i coefficienti.\nParte principale.\nConsiderando la propriet\u00e0 di normalizzazione e la disuguaglianza integrale abbiamo che, per ogni \"x\" :\nDalla definizione di continuit\u00e0 uniforme di \"f(x)\", fissato \"\u03b5 /2 &gt; 0\",\nIn base al teorema di Weierstrass esiste il massimo\nFatte queste considerazioni e tenendo presente la disuguaglianza triangolare, la formula_20 diventa:\nDato che \"0 &lt; \u03b4 &lt; 1\" , il secondo termine nel secondo membro dell'ultima equazione tende a zero per k che tende ad infinito, perci\u00f2 \u00e8 minore di \"\u03b5 /2\" per \"k\" sufficientemente grande.\nIn definitiva:\ncio\u00e8\nCaso complesso.\nIl teorema si pu\u00f2 estendere a funzioni a valori complessi\ncontinue. La dimostrazione \u00e8 analoga al caso reale, tenendo presente, per\u00f2, che gli integrali non sono quelli ordinari ma sui cammini e che al posto del valore assoluto nelle formule abbiamo la funzione modulo.\nEnunciato del teorema tramite i concetti degli spazi normati.\nUsando la terminologia degli spazi normati, il teorema afferma che, con la norma uniforme\nlo spazio funzionale formula_28 dei polinomi sull'intervallo \"[a,b]\" \u00e8 denso nello spazio formula_29 delle funzioni continue su tale intervallo.\nNella dimostrazione proposta abbiamo che la disuguaglianza\nvale per qualsiasi \"x\", quindi in particolare vale per\nPerci\u00f2\nConseguenze.\nRisvolti teorici.\nUna prima conseguenza \u00e8 che lo spazio formula_33 \u00e8 separabile perch\u00e9 formula_34 stesso \u00e8 separabile, dato che contiene l'insieme denso e numerabile dei polinomi a coefficienti razionali\nUn'altra conseguenza \u00e8 che \u00e8 separabile qualsiasi insieme formula_36 in cui formula_33 \u00e8 denso. Tra i tanti esempi di insiemi che verificano questa condizione, si pu\u00f2 citare lo spazio L1 delle funzioni a modulo integrabile secondo Lebesgue in \"[a,b]\".\nRisvolti pratici.\nNella maggior parte dei problemi pratici in cui bisogna valutare una funzione sconosciuta, si sa che la funzione in questione \u00e8 continua (o lo si ipotizza). Il teorema ci assicura, quindi, che possiamo sempre in linea di principio trovare un polinomio che approssima la funzione incognita con un grado di precisione arbitrario. Ovviamente altra cosa \u00e8 determinare esplicitamente un algoritmo per calcolare questo polinomio.\nIl teorema di Stone-Weierstrass.\nSia formula_38 uno spazio topologico di Hausdorff compatto e formula_39 l'algebra delle funzioni continue a valori complessi ivi definite, con la topologia generata dalla norma uniforme. Questa \u00e8 una C*-algebra dove lo *-operatore \u00e8 rappresentato dal coniugio dei numeri complessi.\nSia formula_40 . Se formula_41 \u00e8 una sottoalgebra involutiva di formula_42 (cio\u00e8 se formula_43 \u00e8 un sottospazio chiuso rispetto al prodotto e al coniugio in formula_44) che separa i punti di formula_38, cio\u00e8 se vale la condizione\nallora la *-algebra generata dall'unit\u00e0 di formula_41 \u00e8 densa in formula_42 .\nLa *-algebra in questione \u00e8 un insieme formula_36 che contiene la funzione costante formula_50 e che, se formula_51, contiene qualsiasi altra funzione ottenuta partendo da formula_52 e applicando un numero finito di volte le operazioni di addizione, moltiplicazione, coniugazione complessa o moltiplicazione per un numero complesso.\nIl caso reale del teorema ( formula_53 ) si ottiene come caso particolare di quello complesso, perch\u00e9 se una successione di funzioni complesse converge uniformemente ad formula_54 allora la successione delle parti reali delle stesse funzioni converge uniformemente alla parte reale di formula_54.\nUlteriori generalizzazioni.\nEsistono due ulteriori generalizzazioni del teorema.\nTeorema di Stone-Weierstrass per i reticoli di funzioni continue.\nLa prima \u00e8 la versione per reticoli del teorema di Stone-Weierstass.\nSia formula_56 uno spazio topologico di Hausdorff compatto costituito da almeno due punti e sia formula_57 un reticolo contenuto in formula_58 che verifica la condizione\nAllora formula_57 \u00e8 denso in formula_58 .\nTeorema di Bishop.\nLa seconda \u00e8 un teorema dovuto a Errett Bishop.\nSia formula_56 uno spazio topologico di Hausdorff compatto, formula_63 una sottoalgebra chiusa dello spazio di Banach formula_42 e formula_52 una funzione appartenente a formula_42 ; formula_67 indica una restrizione di formula_52 su un sottoinsieme formula_69, mentre formula_70 indica lo spazio delle restrizioni su formula_71 di funzioni appartenenti ad formula_63 .\nSia formula_73 il sottoinsieme delle funzioni costanti reali. Consideriamo l'insieme\ne chiamiamo formula_75 il sottoinsieme degli insiemi massimali di formula_76 secondo l'inclusione insiemistica.\nSe formula_52 verifica la condizione\nallora formula_79 ."}
{"id": "1409391", "revid": "44627", "url": "https://it.wikipedia.org/wiki?curid=1409391", "title": "Teorema di Stone-Weierstrass", "text": ""}
{"id": "1409392", "revid": "478814", "url": "https://it.wikipedia.org/wiki?curid=1409392", "title": "Monti del Ponto", "text": "I Monti del Ponto sono una catena montuosa nella Turchia settentrionale, la cui fine si estende nella Georgia sud-occidentale. La catena scorre principalmente da est verso ovest, parallela e vicina alla costa meridionale del Mar Nero. Il punto pi\u00f9 alto della catena \u00e8 il Ka\u00e7kar Da\u011f\u0131, che giunge a 3942 metri di altezza.\nLe montagne sono generalmente coperte da fitte foreste, principalmente di conifere. Le foreste di conifere e caducifoglie del Nord dell'Anatolia sono un'ecoregione che copre gran parte della catena, mentre la vegetazione tipica del Caucaso si estende dalla fine orientale, conosciuta come Monti Ka\u00e7kar. La stretta costa fra le montagne e il Mar Nero, appunto conosciuta come Ponto, \u00e8 coperta da foreste di latifoglie. L'altopiano anatolico, che si estende a sud della catena, ha un clima molto pi\u00f9 secco e continentale dell'umida e mite costa."}
{"id": "1409404", "revid": "17654", "url": "https://it.wikipedia.org/wiki?curid=1409404", "title": "Yuri Lotman", "text": ""}
{"id": "1409406", "revid": "56620", "url": "https://it.wikipedia.org/wiki?curid=1409406", "title": "Francesco di Bassompierre", "text": ""}
{"id": "1409409", "revid": "1100311", "url": "https://it.wikipedia.org/wiki?curid=1409409", "title": "Val\u00e9rien Isma\u00ebl", "text": "Biografia.\nVal\u00e9rien Isma\u00ebl \u00e8 il figlio di un padre guadalupense e di una madre alsaziana di Strasburgo. Suo nonno era tedesco. \u00c8 cresciuto a Strasburgo.\nCarriera.\nGiocare a calcio Valerien Ismael \u00e8 iniziato nel 1982 con l'AS Holtzheim e il 1984, si \u00e8 unito il settore giovanile della localit\u00e0 del club, Racing Strasburgo. Il 15 gennaio 1994, ha festeggiato con la maglia di questo club contro il AS Cannes suo debutto nel primo campionato francese. In tutto ha collezionato 77 presenze durante la sua prima esperienza nella squadra francese; ha inoltre disputato 5 partite di Coppa UEFA segnando anche un gol.\nNel gennaio del 1998 passa al Crystal Palace per 2.750.000 sterline, diventando l'acquisto pi\u00f9 oneroso di sempre della societ\u00e0 inglese. Nonostante questo \u00e8 riuscito a totalizzare solo 13 presenze prima di essere ceduto nell'ottobre del 1998 al .\nTornato in patria riesce di nuovo a imporsi dopo la brutta stagione in Inghilterra; con il totalizza 83 presenze e 5 gol. Durante la stagione 2000-2001 torna in prestito allo Strasburgo, non riuscendo per\u00f2 a evitare la retrocessione della squadra francese. Tornato al disputa un'ottima stagione, colleziona infatti 33 presenze e 4 gol. A fine stagione passa di nuovo allo Strasburgo, nel frattempo ritornato in Ligue 1.\nTornato per la terza volta nella societ\u00e0 francese viene eletto capitano e conduce la squadra a un 13\u00ba posto finale attirando l'attenzione di molti club europei. Nella sua ultima esperienza allo Strasburgo ha totalizzato 26 presenze e 2 gol; in totale ha collezionato 167 presenze e 7 gol nel club della sua citt\u00e0 natale.\nNel 2003 viene ceduto in prestito al , dove riesce a vincere la Bundesliga e la Coppa di Germania totalizzando 32 presenze e 4 gol. Nella sua seconda stagione con il club tedesco, dopo essere stato riscattato dallo Strasburgo, colleziona ancora una volta 32 presenze e 4 gol, tuttavia la squadra tedesca non riesce ad andare oltre il terzo posto finale in Bundesliga. Colleziona anche 7 apparizioni in Champions League con la squadra di Brema, senza per\u00f2 segnare alcun gol.\nNel luglio del 2005 passa al . Al suo debutto con il club tedesco rimedia un cartellino rosso, ma nonostante questo a fine stagione riesce a vincere per la seconda volta in carriera Bundesliga e Coppa di Germania. Nella sua seconda stagione con il Bayern riesce a scendere in campo solo una volta a causa di un infortunio e nel gennaio del 2008 passa all'. Con il Bayern ha collezionato 31 presenze in campionato e 8 in Champions League, segnando un gol nella sconfitta per 4-1 contro il Milan.\nViene acquistato dall' per rafforzare la difesa e per avere l\u00e0 un leader nella squadra. Debutta con la sua ex squadra, il . Ha giocato bene per i primi 45 minuti aiutando la squadra a mantenere il risultato sullo 0-0 salvo poi essere uscito dal campo per un piccolo infortunio; senza di lui il Bayern riuscir\u00e0 a mettere a segno 3 gol nel secondo tempo. Dopo aver superato l'infortunio si \u00e8 imposto come leader della squadra. Tuttavia a causa di ulteriori infortuni e delle diagnosi incerte sui tempi di recupero il 5 ottobre 2009 si ritira dal calcio giocato. Con l' ha totalizzato 18 presenze.\nDopo non avere mai giocato con la selezione francese, \nIl 10 ottobre 2009 \u00e8 stato nominato dall' come assistente direttore generale. Dal 24 giugno 2010 \u00e8 anche membro del consiglio dell'. Nell'ottobre 2011 viene nominato allenatore dell'Hannover II."}
{"id": "1409417", "revid": "1632387", "url": "https://it.wikipedia.org/wiki?curid=1409417", "title": "Terraform", "text": "Terraform \u00e8 il secondo album in studio della noise rock band degli Shellac, edito nel 1998."}
{"id": "1409418", "revid": "17654", "url": "https://it.wikipedia.org/wiki?curid=1409418", "title": "Jurij Lotman", "text": ""}
{"id": "1409420", "revid": "17654", "url": "https://it.wikipedia.org/wiki?curid=1409420", "title": "J\u00fcri Lotman", "text": ""}
{"id": "1409421", "revid": "17654", "url": "https://it.wikipedia.org/wiki?curid=1409421", "title": "Juri Lotman", "text": ""}
{"id": "1409424", "revid": "121069904", "url": "https://it.wikipedia.org/wiki?curid=1409424", "title": "Barclay (etichetta discografica)", "text": "La Barclay (denominazione sociale: Barclay Records) \u00e8 una casa discografica francese.\nStoria.\nLa Barclay nacque nel 1954 a Parigi, su iniziativa di Eddie Barclay (uno dei pi\u00f9 importanti produttori discografici francesi) e della sua seconda (di otto) moglie Nicole.\nSin dall'inizio stamp\u00f2 78 giri, LP e 45 giri.\nPer la Barclay hanno inciso alcuni tra i pi\u00f9 grandi artisti francesi: ricordiamo, tra gli altri, Dalida, Charles Aznavour, Eddy Mitchell, Charles Trenet, Brigitte Bardot, Juliette Gr\u00e9co, Frank Alamo,Francis Lai, Fran\u00e7oise Hardy, Hugues Aufray, Henri Salvador, Jacques Brel, Noir D\u00e9sir, Michel Delpech, Jean Ferrat, L\u00e9o Ferr\u00e9, Gilbert Montagn\u00e9, Mireille Mathieu, Khaled; ha inoltre pubblicato alcune incisioni di Domenico Modugno (che cant\u00f2 alcune sue canzoni tradotte in francese per la casa).\nInoltre ha avuto due sottoetichette, la Riviera e la Rare, con nomi altrettanto noti come Nino Ferrer.\nLa distribuzione in Italia fino al 1962 compreso \u00e8 stata curata dalla SAAR con il marchio Jolly incluso sull'etichetta, fino al 1969 compreso dalla RCA Italiana e a partire dagli anni settanta dalla Dischi Ricordi.\nFa ora parte del gruppo Universal Music Group."}
{"id": "1409431", "revid": "767487", "url": "https://it.wikipedia.org/wiki?curid=1409431", "title": "Bala (Mehedin\u021bi)", "text": "Bala (in ungherese \"Bala\") \u00e8 un comune della Romania di 4.578 abitanti, ubicato nel distretto di Mehedin\u021bi, nella regione storica dell'Oltenia.\nIl comune \u00e8 formato dall'unione di 14 villaggi: Bala, Bala de Sus, Brate\u0219, Brativoie\u0219ti, C\u00e2mpu Mare, C\u00e2r\u0219, Com\u0103ne\u0219ti, D\u00e2lma, Iupca, Molani, Rudina, Runcu\u0219oru, S\u0103rd\u0103ne\u0219ti, Vidimire\u0219ti.\nIl comune ha una storia antica: nella zona sono state ritrovate diverse tracce di insediamenti di epoca Romana: in particolare nel villaggio di C\u00e2r\u015fu sono state trovate numerose monete del periodo dell'Imperatore Traiano, mentre altri reperti, tra cui i resti di alcuni lavatoi in legno di rovere, sono stati ritrovati nella zona delle sorgenti termali."}
{"id": "1409433", "revid": "1305772", "url": "https://it.wikipedia.org/wiki?curid=1409433", "title": "1000 Hurts", "text": "1000 Hurts \u00e8 il terzo album in studio del gruppo lo-fi noise statunitense Shellac, pubblicato nel 2000 dalla Touch and Go Records.\nIl disco.\nL'album \u00e8 stato registrato in diverse sessioni tra il 1998 ed il 1999 agli Electrical Audio Studios di Steve Albini a Chicago, mentre la masterizzazione \u00e8 avvenuta negli studi di Abbey Road di Londra, utilizzando il processo DMM (direct metal mastering). Il titolo dell'album \u00e8 un gioco di parole: 1000 Hurts \u00e8 utilizzato infatti per indicare 1000 Hertz o 1 kilohertz. La copertina interna rappresenta un oscilloscopio, mentre sia la versione in vinile che quella CD rappresentano un registratore a bobine."}
{"id": "1409435", "revid": "1543377", "url": "https://it.wikipedia.org/wiki?curid=1409435", "title": "ISO 19133", "text": "Lo standard ISO19133 - Servizi basati sulla posizione - Tracciamento (tracking) e navigazione fa parte degli standard prodotti da ISO/TC211 descrive i tipi di dati e le operazioni loro associate per la realizzazione di servizi di navigazione e tracciamento (tracking). Lo standard specifica i servizi di rete che possono essere resi disponibili ad apparecchiature senza fili (wireless) a mezzo di applicazioni residenti sulla rete ed operanti su mandato (proxy) ma che non sono limitati a questo ambiente.\nLa norma italiana \u00e8 la versione ufficiale in lingua inglese della norma europea EN ISO 19133."}
{"id": "1409440", "revid": "1543377", "url": "https://it.wikipedia.org/wiki?curid=1409440", "title": "ISO 19135", "text": "Lo standard ISO19135 - Procedura per la registrazione di elementi informativi fa parte degli standard prodotti da ISO/TC211 e specifica le procedure da seguire per stabilire, manutenere e pubblicare registri di identificatori unici, univoci e permanenti, compreso il loro significato, assegnati ad elementi relativi ad informazioni geografiche. A questo scopo, la norma specifica gli elementi informativi necessari a definire l'identificatore e il significato degli elementi registrati e per gestire la loro registrazione.\nLa norma italiana \u00e8 la versione ufficiale in lingua inglese della norma europea EN ISO 19135."}
{"id": "1409441", "revid": "486946", "url": "https://it.wikipedia.org/wiki?curid=1409441", "title": "Ospedali Riuniti", "text": ""}
{"id": "1409447", "revid": "1543377", "url": "https://it.wikipedia.org/wiki?curid=1409447", "title": "ISO 19117", "text": "Lo standard ISO19117 - Rappresentazione fa parte degli standard prodotti da ISO/TC211 e definisce uno schema per la rappresentazione delle informazioni geografiche in una forma comprensibile da parte di esseri umani. Essa comprende la metodologia per descrivere i simboli e per la mappatura dello schema su uno schema applicativo. La norma non comprende la normazione dei simboli cartografici e la loro descrizione geometrica e funzionale.\nLa norma italiana UNI-EN-ISO19117 \u00e8 la versione ufficiale in lingua inglese della norma europea EN ISO 19117 (edizione luglio 2006)."}
{"id": "1409454", "revid": "110157", "url": "https://it.wikipedia.org/wiki?curid=1409454", "title": "Excellent Italian Greyhound", "text": "Excellent Italian Greyhound \u00e8 il quarto album in studio della lo-fi noise band statunitense Shellac.\nIl disco.\nIl titolo dell'album (\"Eccellente Levriero Italiano\") \u00e8 un riferimento a Uffizi, il cane del batterista Todd Trainer. \nNell'album sono presenti un inserto vocale in italiano (\"\"Pronto prova...\") ed uno in siciliano (\"A isamu sta lapa!\", ossia \"La alziamo quest\"'Ape!\")"}
{"id": "1409456", "revid": "339392", "url": "https://it.wikipedia.org/wiki?curid=1409456", "title": "Al-cheida", "text": ""}
{"id": "1409457", "revid": "339392", "url": "https://it.wikipedia.org/wiki?curid=1409457", "title": "Al cheida", "text": ""}
{"id": "1409459", "revid": "339392", "url": "https://it.wikipedia.org/wiki?curid=1409459", "title": "Alcheida", "text": ""}
{"id": "1409460", "revid": "1543377", "url": "https://it.wikipedia.org/wiki?curid=1409460", "title": "ISO 19118", "text": "Lo standard ISO19118 - Codifica fa parte degli standard prodotti da ISO/TC211 e specifica i requisiti per definire le regole di codifica da utilizzarsi ai fini dello scambio di dati geografici nel contesto della serie di norme internazionali ISO 19100.La norma specifica in particolare:- i requisiti per la creazione di regole di codifica basati sugli schemi UML;- i requisiti per la creazione di servizi di codifica;- una regola di codifica informativa basata su XML per lo scambio neutrale di dati geografici. La norma non specifica alcun tipo di supporto digitale, non definisce servizi o protocolli di trasferimento, n\u00e9 specifica come codificare immagini allineate di grandi dimensioni.\nLa norma italiana UNI-EN-ISO19118 \u00e8 la versione ufficiale in lingua inglese della norma europea EN ISO 19118 (edizione luglio 2006)."}
{"id": "1409462", "revid": "438678", "url": "https://it.wikipedia.org/wiki?curid=1409462", "title": "Tradizione alexandriana", "text": ""}
{"id": "1409464", "revid": "1543377", "url": "https://it.wikipedia.org/wiki?curid=1409464", "title": "ISO 19119", "text": "Lo standard ISO19119 - Servizi fa parte degli standard prodotti da ISO/TC211 e tratta l'identificazione e definizione dei modelli dell'architettura per le interfacce dei servizi utilizzate per le informazioni geografiche, e la definizione delle relazioni con il modello ambiente di sistemi aperti (Open Systems Environment). Lo standard presenta una tassonomia di servizi geografici e, al suo interno, contiene una lista esemplificativa di tali servizi. Essa prescrive come realizzare una specifica di servizi neutrale rispetto alla piattaforma implementativa e come derivarne specifiche di determinati servizi compatibili con la piattaforma. Lo standard fornisce, inoltre, linee guida per la scelta e la specifica di servizi geografici, sia da un punto di vista neutrale rispetto alla piattaforma, sia dal punto di vista specifico alla piattaforma stessa.\nLa norma italiana UNI-EN-ISO19119 \u00e8 la versione ufficiale in lingua inglese della norma europea EN ISO 19119 (edizione giugno 2006)."}
{"id": "1409468", "revid": "2108263", "url": "https://it.wikipedia.org/wiki?curid=1409468", "title": "Federico Francesco IV di Meclemburgo-Schwerin", "text": "Biografia.\nI primi anni.\nNato a Palermo, Federico Francesco era figlio del granduca Federico Francesco III di Meclemburgo-Schwerin e della granduchessa Anastasija Michajlovna di Russia. Succedette al padre il 10 aprile 1897 sotto la tutela di suo zio, il duca Giovanni Alberto di Meclemburgo-Schwerin, fino al raggiungimento della maggiore et\u00e0, il 9 aprile 1901. Nel 1903 comparve nel documentario \"King Christian IX Receives Grand Duke Friedrich-Franz\" (\"Il re Cristiano IX riceve il granduca Federico-Francesco\").\nL'ascesa a due troni.\nA seguito del suicidio di Adolfo Federico VI di Meclemburgo-Strelitz, ottenne la reggenza di Strelitz, dal momento che l'erede legittimo, il conte di Carlow Carlo Michele di Meclemburgo-Strelitz, in servizio presso l'esercito russo, aveva rinunciato ai propri diritti al trono. \nDurante la Prima guerra mondiale, malgrado la sua posizione di generale, non ottenne alcun comando nell'esercito imperiale, ma si limit\u00f2 come principe a visitare le truppe del Meclemburgo impegnate sul fronte occidentale. Malgrado il peggiorare degli eventi bellici nel corso della grande guerra, Federico Francesco non perse per\u00f2 mai il suo stile di vita relativamente lussuoso, dedicandosi abitualmente alla caccia ed agli svaghi.\nIntuendo i drammatici eventi della fine della guerra, nel primo autunno del 1918 il granduca organizz\u00f2 una revisione pi\u00f9 democratica della costituzione dello stato, grazie al suo primo ministro Adolf Langfeld, ma venne costretto ad abdicare il 14 novembre 1918 a seguito della sconfitta dell'Impero di Germania nella Prima guerra mondiale, sebbene inizialmente si fosse mostrato contrario al cessate il fuoco ordinato dal kaiser. Il suo governo aveva seguito una linea conservatrice, che imped\u00ec alla regione di industrializzarsi come avvenne nel resto della Germania.\nLa vita dopo l'abdicazione.\nCon la rivoluzione tedesca del 1918, la famiglia granducale del Meclemburgo-Schwerin venne espropriata dei propri possedimenti, ma Federico Francesco IV riusc\u00ec a ottenere che gli venisse riconosciuta una forte indennit\u00e0 per la sua rinuncia al trono; con questa somma riacquist\u00f2 nel 1919 il castello di caccia di Gelbensande e visse in quel luogo sino al 1921. Successivamente e sino al 1945 visse al castello di Ludwigslust, dove l'Alexandrinen-Cottage era rimasto di sua propriet\u00e0. Nel 1945, con l'avanzata dell'Armata Rossa, la famiglia granducale fugg\u00ec al castello di Gl\u00fccksburg; qui Federico Francesco si ammal\u00f2 a causa dell'inadeguata assistenza medica e nutrizionale e non riusc\u00ec a ripartire alla volta della capitale della Danimarca, ove la sorella maggiore, regina, gli avrebbe offerto sicuro rifugio.\nMor\u00ec a 63 anni il 17 novembre 1945 a Flensburg, poco dopo il trasferimento dell'intera famiglia nello Schleswig-Holstein. Questo trasferimento era dovuto al fatto che il 9 novembre di quell'anno il granduca era entrato sotto la custodia della 6\u00aa sezione di sicurezza della RAF, accusato di collaborazionismo con i nazisti a causa anche dell'adesione del suo figlio primogenito alla causa hitleriana. Dopo la sua morte, gli succedette come capo della casata il figlio maggiore, Federico Francesco, sino a quando questi non contrasse matrimonio morganatico ed a quel punto il diritto di successione venne concesso al fratello minore Cristiano Luigi, che aveva sposato un'aristocratica.\nFederico Francesco dal 1901 era stato membro dei Corps Borussia Bonn e dal 1933 dei Corps Visigothia Rostock.\nMatrimonio e figli.\nA Gmunden, il 7 giugno 1904, Federico Francesco IV spos\u00f2 la principessa Alessandra di Hannover e Cumberland (1882\u20131963), figlia di Ernesto Augusto di Hannover e della principessa Thyra di Danimarca. La coppia ebbe cinque figli:"}
{"id": "1409470", "revid": "916580", "url": "https://it.wikipedia.org/wiki?curid=1409470", "title": "Manuel Casella", "text": "Biografia.\nDopo esser stato modello, nel 2000 debutta nel mondo dello spettacolo, partecipando al programma di Italia 1, \"Il brutto anatroccolo\", con Marco Balestri e Amanda Lear, della quale \u00e8 stato compagno dal 2002 fino al 2008. Ha una figlia di nome Sofia\n. Nel 2002 appare per la prima volta sul grande schermo con un film francese, \"Le defi\", per la regia di Blanca Li. Nel 2004 \u00e8 nel cast del film tv \"L'uomo sull'argine\", regia di Gilberto Squizzato. L'anno successivo partecipa alla terza edizione del reality show di Rai 2, \"L'isola dei famosi\", condotta da Simona Ventura, venendo eliminato nel corso della quinta puntata con il 51% dei voti. Nel 2007 interpreta il ruolo di \"Walter Perone\" nella sit-com in onda su Rai 3, \"Colpi di sole\", regia di Mariano Lamberti.\nNello stesso anno \u00e8 uno dei protagonisti del musical \"La surprise de l'amour\", regia di Marco Bracco, con cui debutta il 20 dicembre al Teatro Verdi di Genova. Nel 2008 torna sul piccolo schermo con \"Coco Chanel\", miniserie tv, in onda su Rai 1, dedicata alla vita della celebre stilista francese, Coco Chanel, diretta da Christian Duguay, in cui ha il ruolo del nipote e assistente della stilista che ha i volti di Barbora Bobu\u013eov\u00e1 e Shirley MacLaine. Tra il 2008 e il 2009 \u00e8 in tourn\u00e9e con lo spettacolo teatrale \"I 39 scalini\", regia di Maria Aitken. Nel 2009 \u00e8 il conduttore degli episodi di daytime del reality \"La sposa perfetta\" su Rai 2 con Cesare Cadeo e Roberta Lanfranchi. Nel 2012 torner\u00e0 nella nona edizione de \"L'isola dei famosi\", condotta da Nicola Savino e Vladimir Luxuria, classificandosi secondo dietro Antonella Elia. Nel 2015 diventa il Talent con Giulia Garbi del programma \"Chi sceglie la seconda casa?\", in onda per due stagioni su Dove e La7d, dove unisce la sua popolarit\u00e0 televisiva alla professionalit\u00e0 e competenza nel settore property management ed interior design. Nel 2020 \u00e8 scelto dal gruppo Discovery come Talent della rete Home&amp;Garden TV Italia per presentare il primo game show italiano televisivo in campo immobiliare, \"OK la casa \u00e8 giusta!.\""}
{"id": "1409472", "revid": "120117008", "url": "https://it.wikipedia.org/wiki?curid=1409472", "title": "Carna", "text": "Carna (probabilmente dal latino \"caro-carnis\", carne) o Cardia era una ninfa che risiedeva in un antico bosco chiamato Alerno (o Elerno), vicino al fiume Tevere. Viene successivamente accolta tra le divinit\u00e0 con il compito di proteggere gli organi interni, in particolare dei bambini, e pi\u00f9 in generale di assicurare il benessere fisico all'uomo.\nOvidio nel libro VI dei Fasti racconta di come la ninfa si divertisse, tra una battuta di caccia e l'altra, a farsi beffe dei giovani che la vedevano e iniziavano a corteggiarla. Per concretizzare il loro desiderio amoroso li invitava a seguirla in qualche antro nascosto, fingendosi timida. Nel tragitto per\u00f2 la scaltra Carna non mancava mai di nascondersi tra qualche cespuglio, deludendo cos\u00ec le aspettative dei suoi innamorati.\nUn giorno per\u00f2 si presenta a lei il dio Giano in persona, con cui la ninfa mette in pratica il consueto stratagemma, rimanendone per\u00f2 scornata. Il dio infatti, avendo la capacit\u00e0 di poter vedere in tutte le direzioni, vede il suo nascondiglio e si abbandona soddisfatto all'amplesso. In contraccambio della verginit\u00e0 perduta Giano concede a Carna di diventare la dea che presiede i cardini, controllando quindi l'apertura e la chiusura di ogni cosa e cacciando i mali dalle soglie con un ramo di biancospino.\nCarna, divenuta dea, \u00e8 attiva anche in altre funzioni. Protegge i neonati concedendo loro forze e colore attraverso un complesso rituale.Si hanno riferimenti anche di un altare dedicato alla Dea nei pressi di Aprilia libro Tofani\nLa dea, che faceva ormai a buon diritto parte della pletora degli dei minuti, ricopriva anche la funzione di proteggere i \"viscera\" dell'uomo, in special modo il cuore e il fegato\nA lei era anche dedicata una festa, i Carnaria, celebrata alle calende (il primo giorno) di giugno. In questa occasione si era soliti offrire alla dea farinata di fave e lardo, in quanto considerati alimenti che irrobustivano particolarmente le forze vitali\nA Roma le fu dedicato un tempio sul Celio, inaugurato nel 509 a.C. dal console Lucio Giunio Bruto."}
{"id": "1409474", "revid": "1494169", "url": "https://it.wikipedia.org/wiki?curid=1409474", "title": "Ansaldo-San Giorgio", "text": ""}
{"id": "1409477", "revid": "173006", "url": "https://it.wikipedia.org/wiki?curid=1409477", "title": "Labaro di Costantino", "text": ""}
{"id": "1409480", "revid": "767487", "url": "https://it.wikipedia.org/wiki?curid=1409480", "title": "Verrandi", "text": "Verrandi (\"I Ver\u00e0ndi\" in dialetto locale) \u00e8 una frazione del comune di Ventimiglia, da cui dista circa 8\u00a0km.\nStoria.\nLa fondazione risale al XVII secolo: il primo insediamento, secondo \"Storia di Dolceacqua\" di Girolamo Rossi, si attesta nel 1696, quando alcuni membri della famiglia Verrando si trasfer\u00ec nel paese da Dolceacqua, che tuttavia dapprima si chiam\u00f2 San Lorenzo. Un toponimo simile a quello attuale \u00e8 attestato nel 1861, quando la localit\u00e0 fu citata come \"I verandi\" nella Carta topografica del Regno Sardo del 1861."}
{"id": "1409481", "revid": "1714743", "url": "https://it.wikipedia.org/wiki?curid=1409481", "title": "Federico Francesco III di Meclemburgo-Schwerin", "text": "Biografia.\nNato al castello di Ludwigslust, era figlio di Federico Francesco II di Meclemburgo-Schwerin e della sua prima moglie, la principessa Augusta di Reuss-K\u00f6stritz. Succedette al trono del padre il 15 aprile 1883.\nLa morte di Federico Francesco III, il 10 aprile 1897, \u00e8 rimasta per certi versi oscura e le cronache dell'epoca suggeriscono un possibile suicidio, realizzato gettandosi dal parapetto di un ponte. Secondo la versione ufficiale, invece, egli si trovava nel proprio giardino, dove spir\u00f2 dopo aver accusato problemi respiratori che, di fatto, non gli consentivano di vivere nella fredda Germania, ma lo costringevano ad un clima pi\u00f9 mite come quello del Mediterraneo. La sua omosessualit\u00e0 era un fatto risaputo, ma mantenuto segreto.\nGli succedette il figlio Federico Francesco IV che, data la minore et\u00e0, venne assistito dal fratello di Federico Francesco III, il duca Giovanni Alberto di Meclemburgo-Schwerin.\nMatrimonio ed eredi.\nFederico Francesco III spos\u00f2 la granduchessa Anastasija Michajlovna di Russia (1860-1922) a San Pietroburgo il 24 gennaio 1879, da cui ebbe tre figli:"}
{"id": "1409482", "revid": "125928113", "url": "https://it.wikipedia.org/wiki?curid=1409482", "title": "Bullmastiff", "text": "Il bullmastiff \u00e8 una razza canina di origine britannica riconosciuta dalla FCI (Standard numero 157, Gruppo 2, Sezione 2).\nOrigini.\nIl bullmastiff \u00e8 una razza molto canina inglese di tipo molossoide, ottenuta da allevatori al fine di selezionare un cane estremamente adatto alla guardia. I risultati conseguiti utilizzando Mastiff-Bulldog-Irish Wolfhound e Mastiff-Bulldog-Alano furono piuttosto scarsi. Migliori invece furono gli effetti ottenuti da Sam Mosley, che impieg\u00f2 soltanto Bulldog e Mastiff, dando cos\u00ec vita al Bullmastiff, in principio utilizzato anche per la ricerca e la cattura dei bracconieri. Fu riconosciuto come razza nel 1924.\nCarattere.\nFino ad un anno di et\u00e0 presenta un carattere timido, pauroso e sensibile, sostituiti con il tempo da atteggiamenti dominanti verso gli altri cani dello stesso genere. Viene consigliato di abituarlo, fin dai primi mesi di vita, a persone, animali e rumori molesti. Conserva un carattere molto allegro, vigile, calmo e paziente. Si inserisce bene in famiglia e ama il contatto umano. Infatti \u00e8 consigliabile non trascurarlo. Il Bullmastiff \u00e8 uno dei cani pi\u00f9 adatti alla guardia: tende a studiare il presunto malintenzionato che minaccia la sua propriet\u00e0 o il suo padrone, lo attacca atterrandolo e rendendolo incapace di rialzarsi senza morderlo.\nCaratteristiche di standard.\nPotente, resistente, attivo ed equilibrato. L'attivit\u00e0 del bullmastiff eccelle nella prontezza di riflessi. L'equilibrio della razza si nota, per non essere un cane che induce ad attacchi sconsiderati. Il bullmastiff \u00e8 al 60% Mastino inglese, ed al 40% Bulldog. Possiede una struttura possente e simmetrica, con un'indole particolarmente vivace ed amante dell'attivit\u00e0. \u00c8 un cane di taglia grande, con un'altezza al garrese da 63,5 cm a 68,5 cm per i maschi e da 61 a 66 cm per le femmine. Il peso varia dai 55 ai 59 kg per i maschi e dai 41 ai 50 kg per le femmine. \nDiversi i colori ammessi : il fulvo in tutte le sue sfumature (Red, Apricot, Sabbia) ed il tigrato, inoltre \u00e8 ammessa anche una piccola macchia bianca nel petto, ma non desiderabile, mentre la \"maschera\" deve essere espressamente di colore nero. La coda \u00e8 attaccata alta e forte alla base, le orecchie devono essere a forma di \"V\", gli occhi ben distanziati tra di loro e pi\u00f9 scuri possibile. Per quanto riguarda lo \"stop\" invece, deve essere ben marcato, il \"tartufo\" nero e schiacciato.\nSalute e cure.\nNon necessita di particolari cure, una spazzolata periodica contribuisce ad eliminare il pelo morto. In estate, come tutti i cani a mascella corta, pu\u00f2 avere problemi di respirazione causati dal caldo intenso: bisogna pertanto evitare di tenerlo esposto al sole, o chiuso in macchina, nemmeno per pochi minuti, o di farlo muovere troppo. \n\u00c8 utile invece bagnarlo, tenerlo all'ombra e di dargli molta acqua da bere. Durante la stagione invernale, invece, come tutti i molossi, ama la neve, ma \u00e8 meglio esporlo gradualmente alle basse temperature per evitare il rischio di congestionamento. \nUna volta terminata l'avventura sulla neve sar\u00e0 meglio asciugarlo e riscardarlo un po', per far tornare la sua temperatura corporea al grado ideale. \u00c8 meglio evitare di fargli salire e scendere le scale fino ai 9 mesi di et\u00e0, poich\u00e9 le articolazioni sono ancora deboli e se messe sotto sforzo possono subire deformazioni.\nDove tenerlo.\nPer tenere a suo agio \u00e8 necessaria una casa con giardino. Pu\u00f2 vivere anche in appartamento, poich\u00e9 si mantiene molto pulito, a patto per\u00f2 che gli si conceda pi\u00f9 di una passeggiata giornaliera."}
{"id": "1409484", "revid": "124024262", "url": "https://it.wikipedia.org/wiki?curid=1409484", "title": "TETI", "text": "La TETI (Societ\u00e0 Telefonica Tirrena) era una compagnia telefonica italiana che operava in Liguria, Toscana, Lazio, Sardegna e nel circondario di Orvieto in Umbria; nel 1964 sar\u00e0 fusa e incorporata nella SIP.\nStoria.\nPremessa.\nIl sistema legislativo in materia di concessioni telefoniche, che risaliva al 1881, quando si erano costituite le prime aziende per la gestione del servizio telefonico nelle citt\u00e0 italiane, necessitava di una riorganizzazione della gestione stessa: se preferire la gestione statale o la gestione in concessione a privati. Con R.D. n.399 dell'8 febbraio 1923 si prefer\u00ec la seconda soluzione, anche per non addossare allo Stato le ingenti uscite per i necessari investimenti per lo sviluppo del servizio, in enorme crescita in tutto il mondo industrializzato. Una commissione apposita predispose i capitolati da stipulare con le nuove concessionarie, fissando la ripartizione del servizio in cinque zone territoriali, pi\u00f9 una sesta per l'esercizio telefonico interurbano.\nFondazione.\nTE.TI. (Telefonica Tirrena) fu fondata a Livorno da Luigi Orlando e Alberto Pirelli il 15 ottobre 1924. Fu gestita dalla finanziaria \"La Centrale\" per ottenere la concessione del servizio telefonico. Nel 1925 TE.TI. vinse la gara, aggiudicandosi la quarta zona che comprendeva le regioni Liguria, Toscana, Lazio, Sardegna e, come anomalia rispetto al piano regolatore telefonico nazionale, il circondario di Orvieto, che essendo in Umbria avrebbe dovuto far capo alla TIMO, concessionaria per la terza zona.\nSviluppo e diffusione.\nDopo il primo triennio di gestione i risultati furono notevoli: gli abbonati crebbero dai 37.105 del 1\u00ba luglio 1925 ai 58.380 del 30 settembre 1928; i centri urbani aumentarono da 45 a 85; gli uffici e i posti pubblici da 916 a 1020; le linee interurbane da km 7.528 a km 10.554; il numero degli apparecchi installati sal\u00ec a 73.000. Inoltre a Roma furono eseguiti ingenti lavori per l'importo di oltre cento milioni di lire, e al 30 settembre 1928 erano operanti sette centrali automatiche: le due maggiori (corso Vittorio e Santa Maria in Via) provvedevano al traffico del centro, mentre Prati, Salaria, Appia, Parioli e Nomentana servivano le esigenze dei quartieri periferici; la capacit\u00e0 complessiva delle centrali romane superava i 60.000 numeri.\nIl sistema automatico venne esteso anche a Genova, Firenze, Livorno e a quasi tutti i centri minori. Livorno fu la prima sede della societ\u00e0, .\nDopo la sistemazione delle grandi reti urbane, cominci\u00f2 una vasta opera di riordinamento ed ampliamento della rete interurbana di competenza; al contempo veniva curata anche la riorganizzazione e il miglioramento del servizio automatico rurale.\nLa guerra.\nIn seguito alla crisi degli anni trenta e allo scoppio della seconda guerra mondiale, molte delle reti telefoniche italiane furono danneggiate e in alcuni casi distrutte. Questa situazione port\u00f2 a un forte calo degli abbonati in tutta Italia; in particolare nelle zone controllate da TE.TI. si verific\u00f2 una notevole riduzione degli abbonati che dai 208.455 del 1942 diventarono 163.388 nel 1944.\nNell'immediato dopoguerra le concessionarie telefoniche si occuparono del risanamento delle devastazioni portate dalla guerra, questo fu fondamentale per la crescita delle reti urbane e interurbane e soprattutto per una forte ripresa del numero di abbonati. Alla fine del 1962 fu raggiunto da TE.TI. il principale obiettivo di un milione di nuovi abbonati.\nNel 1945 la TE.TI. realizz\u00f2 il primo gettone telefonico a tre scanalature che poteva essere utilizzato in qualunque tipo di telefono pubblico.\nCessione della societ\u00e0.\nNel 1958 l'IRI acquis\u00ec i pacchetti azionari di maggioranza di TE.TI. trasferendoli a STET, che era la finanziaria di settore dell'IRI istituita nel 1933.\nInizi\u00f2 cos\u00ec il processo di unificazione del sistema telefonico che si concluse nel 1964 con la fusione per incorporazione di TE.TI. e delle altre quattro societ\u00e0 concessionarie nella SIP - Societ\u00e0 idroelettrica piemontese, che successivamente modific\u00f2 la sua ragione sociale in Sip (Societ\u00e0 italiana per l'esercizio telefonico). Essa investiva nel settore telefonico i ricavi ottenuti dalla nazionalizzazione del servizio elettrico che gestiva nell'Italia settentrionale."}
{"id": "1409489", "revid": "173469", "url": "https://it.wikipedia.org/wiki?curid=1409489", "title": "Federico Francesco II di Meclemburgo-Schwerin", "text": "Biografia.\nFederico Francesco era il figlio maggiore del granduca ereditario Paolo Federico di Meclemburgo-Schwerin e di sua moglie, la principessa Alessandrina di Prussia.\nIl giovane principe trascorse gli anni della sua giovinezza a Ludwigslust, assieme ai genitori, alla corte del nonno, il granduca Federico Francesco I. Divenne erede del ducato alla morte del nonno, il granduca Federico Francesco I, il 1\u00ba febbraio 1837.\nSi rec\u00f2 quindi a Berlino. Il 15 ottobre 1840 descrisse nel suo diario la sua \"fiducia incrollabile nel trono prussiano\", dimostrando una propensione a favorire il disegno espansionistico che la Prussia stava coltivando in quegli anni sulla Germania. Successivamente serv\u00ec nello staff del feldmaresciallo generale Friedrich von Wrangel durante la seconda guerra dello Schleswig. Prosegu\u00ec i propri studi presso l'universit\u00e0 di Bonn, ove si immatricol\u00f2 il 5 novembre 1840 e dove ebbe modo di studiare con i migliori professori della sua epoca, studiando con particolare interesse la \"Germania\" di Tacito, dalla quale ricaver\u00e0 una certa passione per il mondo classico. Terminata l'universit\u00e0, comp\u00ec dei viaggi nei Paesi Bassi e in Italia. Lo spirito gioviale e il carattere allegro gli fruttarono in questi anni amicizie che si riveleranno poi preziose per fini politici, come quelle con i principi Cristiano di Schleswig-Holstein-Sonderburg-Gl\u00fccksburg (poi re Cristiano VIII di Danimarca), Federico d'Assia e Leopoldo di Lippe.\nDurante la guerra austro-prussiana fu comandante delle truppe che occuparono Lipsia e assediarono Norimberga. Prese inoltre parte alla guerra franco-prussiana, durante la quale fu governatore generale di Reims e comandante generale delle forze che assediarono Toul. Ottenne quindi l'incarico di difendere le truppe tedesche durante l'assedio di Parigi dall'attacco delle armate della Loira e nella battaglia di Beaune-la-Rolande sconfisse le armate francesi.\nMor\u00ec il 15 aprile 1883 e gli successe il figlio maggiore, Federico Francesco III.\nMatrimoni ed eredi.\nFederico Francesco II si spos\u00f2 in prime nozze con la principessa Augusta di Reuss-K\u00f6stritz (1822-1862), il 3 novembre 1849, a Ludwigslust. Da questo matrimonio ebbe sei figli:\nSi spos\u00f2 una seconda volta a Darmstadt, il 4 luglio 1864, con la principessa Anna d'Assia e del Reno (1822-1865), da cui ebbe una sola figlia:\nIn terze nozze si spos\u00f2 con la principessa Maria di Schwarzburg-Rudolstadt (1850-1922), da cui ebbe quattro figli:"}
{"id": "1409490", "revid": "729019", "url": "https://it.wikipedia.org/wiki?curid=1409490", "title": "Samuele Pace", "text": "Biografia.\nFiglio d'arte (suo padre \u00e8 Sabatino Pace, gi\u00e0 giocatore del Parma e oggi allenatore), fu proprio con il Parma che Samuele Pace ebbe le sue prime esperienze in campionato, nel 2000, quando esord\u00ec in serie A1; gi\u00e0 nel 2001, sotto la guida tecnica del C.T. Brad Johnstone, esord\u00ec in Nazionale maggiore, in un \"test match\" a Genova contro il ; una settimana pi\u00f9 tardi entr\u00f2 in campo da titolare contro all'Aquila.\nNel 2004 decise di lasciare il Parma per andare a giocare in serie A2 nel Colorno, il cui tecnico era suo padre Sabatino.\nTuttavia la permanenza nella divisione inferiore fu breve: gi\u00e0 a dicembre 2004, visto il carattere d'interesse nazionale che Pace rivestiva, questi fu contattato e successivamente ingaggiato dal Viadana.\nCon la squadra del Mantovano Pace torn\u00f2 in Nazionale, sotto la gestione di John Kirwan, sebbene per un solo incontro, a tutt'oggi il pi\u00f9 recente, nel novembre 2005 contro a Monza, e si aggiudic\u00f2 la Coppa Italia 2006-07.\nIl 19 maggio 2007, prima della finale di campionato contro il Benetton Treviso, Pace si sottopose a un'infiltrazione antidolorifica alla caviglia di un farmaco a base di betametasone, un corticosteroide: il farmaco \u00e8 proibito, ma il regolamento sportivo lo permette per uso medico, purch\u00e9 dichiarato, cosa che la societ\u00e0 fece ma Pace no, considerando sufficiente l'avviso del medico sociale (che in seguito si prese la responsabilit\u00e0 del fatto e fu sospeso per due mesi) in quanto, secondo le sue stesse parole, ignaro della sua natura e dei suoi effetti; Pace fu squalificato per 54 giorni per comportamento negligente, sospensione che non pregiudic\u00f2 la sua stagione successiva ma alla quale il giocatore si appell\u00f2 comunque; la commissione d'Appello lo assolse, ma su ricorso del CONI la squalifica, ancorch\u00e9 postuma, fu confermata dal Giudice di Ultima Istanza perch\u00e9, a parere di tale organo giudicante, \u00abogni atleta deve assicurarsi di non assumere sostanze illecite e non \u00e8 sufficiente l'assicurazione di una terza persona \u2026 che un'infiltrazione \u2026 avvenga in maniera lecita\u00bb.\nAncora nel 2009 e nel 2010 Pace disput\u00f2 con il Viadana altre due finali-scudetto, sempre perse, ancora contro il Benetton.\nPer la stagione 2010-11 Pace avrebbe dovuto unirsi alla neonata \"franchise\" degli Aironi, compagine nata dall'accordo del Viadana con altre realt\u00e0 territoriali per partecipare alla Celtic League aperta anche all'Italia, ma a sorpresa rifiut\u00f2 l'accordo economico e firm\u00f2 un ingaggio con il Rovigo in Eccellenza, ripetendo quanto fatto poche settimane prima dal suo compagno di squadra a Viadana Aaron Persico.\nDopo due stagioni al Rovigo Pace si accord\u00f2 con la franchigia delle Zebre, nata in sostituzione degli Aironi nel campionato Pro12. Con le Zebre disput\u00f2 in totale 13 partite, 10 nel Pro12 e 3 in Heineken Cup, segnando una meta contro il e un'altra meta contro i .\nTerminata l'esperienza con la franchigia italiana, nell'agosto 2013 Pace torn\u00f2 a giocare con il , squadra con la quale si form\u00f2 a livello giovanile."}
{"id": "1409491", "revid": "767487", "url": "https://it.wikipedia.org/wiki?curid=1409491", "title": "Timbuktu (artista)", "text": "Di origini afroamericane, canta principalmente in svedese e occasionalmente in inglese. Ha pubblicato 6 album, in cui si \u00e8 contraddistinto come un rapper politico, influenzato dalla musica folk e dal blues americano, cos\u00ec come dalla musica africana e giamaicana.\nTimbuktu ha iniziato a comporre nei primi anni novanta, e velocemente \u00e8 diventato molto popolare nella scena rap scandinava, specialmente a Malm\u00f6, Stoccolma e Copenaghen. A met\u00e0 degli anni novanta forma il suo primo gruppo (Excel) con un rapper danese.\nNel 2000 pubblica il suo primo album \"Kontrakultur\", seguito da \"W.D.M.D.\" (2002), \"The Botten Is N\u00e5dd\" (2003), il live \"Live! med Damn!\" (2004), \"Alla Vill Till Himmelen Men Ingen Vill D\u00f6\" (2005) e ultimo in ordine di tempo, \"OberoendeFramkallande\" (2007).\nNel settembre 2008 rilascia in esclusiva a The Pirate Bay il suo ultimo singolo Tack for kaffet in alta qualit\u00e0 e senza DRM.\nDiscografia.\nFilmografia:"}
{"id": "1409492", "revid": "2033069", "url": "https://it.wikipedia.org/wiki?curid=1409492", "title": "Kidnapped (serie televisiva)", "text": "Kidnapped \u00e8 una serie televisiva statunitense tratta dal romanzo di Robert Louis Stevenson \"Il ragazzo rapito\" del 1886.\nTrama.\nLa serie tratta del rapimento del quindicenne Leopold Cain (Will Denton), membro di una delle pi\u00f9 potenti e ricche famiglie di New York.\nSi occupano del caso gli agenti speciali dell'FBI Latimer King (Delroy Lindo) e Andy Archer (Linus Roache).\nIl padre e la madre, Conrad (Timothy Hutton) e Ellie Cain (Dana Delany), assumono l'esperto di sequestri Knapp (Jeremy Sisto), e la sua socia Turner (Carmen Ejogo)."}
{"id": "1409493", "revid": "125944600", "url": "https://it.wikipedia.org/wiki?curid=1409493", "title": "Trio Medusa", "text": "Il Trio Medusa \u00e8 un trio di comici di genere demenziale composto da Gabriele Corsi, Furio Corsetti e Giorgio Daviddi. \nDivenuti famosi grazie al programma televisivo \"Le Iene\", hanno lavorato in TV per i programmi \"Quelli che il calcio\" (Rai 2) e \"Pop App\" (Deejay TV) e conducono il programma radiofonico \"Chiamate Roma Triuno Triuno\", in onda quotidianamente dalle 7 alle 9 su Radio DeeJay.\nBiografia.\nLa loro storia, raccontata in prima persona plurale nel libro \"Culattoni e raccomandati\", ha inizio quando in giovane et\u00e0 frequentano tutti e tre la stessa localit\u00e0 di mare per le vacanze estive: Marina Velca, frazione di Tarquinia. . Vincono in seguito a un concorso per giovani talenti al \"Tappeto volante\" di Luciano Rispoli sull'emittente televisiva Telemontecarlo.\nInsieme cominciano la carriera di speaker radiofonici: dal 1994 al 1998 in piccole emittenti locali, poi a Radio Capital, Rai Radio 2, e - dal 2002 - a Radio Deejay, dove conducono oggi quotidianamente il programma \"Chiamate Roma Triuno Triuno\". Sono contraddistinti da una comicit\u00e0 irriverente che ha irritato molte personalit\u00e0 politiche e dello spettacolo, da loro prese di mira. Tra queste vi \u00e8 il critico d'arte e politico Vittorio Sgarbi, che in una puntata de \"Le Iene\" li ha ripetutamente insultati, diventato il bersaglio preferito dei tre (il titolo del libro \"Culattoni e raccomandati\" \u00e8 tratto proprio da un epiteto che Sgarbi rivolse al trio). Fra le tante gag \u00e8 da ricordare quella in cui fanno domande imbarazzanti a personaggi del mondo dello spettacolo e della politica, dai quali, inevitabilmente, ricevono delle risposte di circostanza poco credibili che il trio sottolinea scoppiando contemporaneamente in sonore risate.\nNel 2006 cantano una piccola parte nel brano di Simone Cristicchi \"Ombrelloni\". Sono stati premiati per sei anni di fila con l'Oscar della TV per \"Le Iene\". Nella stagione 2008-2009 hanno commentato \"Takeshi's Castle\" per GXT. Dal marzo 2009 sono entrati nel cast di \"Parla con me\" su Rai Tre: prima nell'inedita veste di tre pap\u00e0 moderni che raccontano il mondo di oggi a un figlio attraverso fiabe assurde, poi - nella stagione 2009-2010 - come \"ausiliari dei TG 1\", incaricati di approfondire le notizie pi\u00f9 improbabili diramate dal telegiornale della prima rete di stato italiana. Dal 2009 conducono, insieme al geologo e primo ricercatore del CNR Mario Tozzi, \"La gaia scienza\" su LA7, format di Cristoforo Gorno che coniuga divulgazione scientifica e intrattenimento.\nSi sono occupati spesso del tema degli incidenti sul lavoro, tanto da aver ricevuto una menzione speciale da Articolo 21. Scrivono per il mensile \"XL\". In qualit\u00e0 di attori hanno fatto piccoli camei in \"Febbre da cavallo - La mandrakata\" e nella seconda stagione di \"Boris\". Hanno recitato anche in \"Natale a casa Deejay\". Gabriele Corsi ha recitato in alcuni episodi della serie TV \"Il maresciallo Rocca\", interpretando un carabiniere. Tra gli altri riconoscimenti, hanno vinto anche il Premio Massimo Troisi, il Premio per la Satira Politica di Forte dei Marmi e il Premio Braille per l'impegno pubblico nel trattare temi sociali come la disabilit\u00e0. Sono testimonial dell'organizzazione umanitaria Cesvi.\nNel 2007 compaiono nel videoclip del singolo \"Troppo avanti\" del rapper romano Piotta. Nel 2008 hanno realizzato la campagna pubblicitaria del prodotto Tronky della Ferrero. Hanno doppiato il cartone animato \"Sons of Butcher\" e tre strambi robot nel film \"Astro Boy\". Tra la fine del 2009 e gli inizi del 2010 sono i protagonisti de \"Una cena di Natale quasi perfetta\" affiancati da Andrea Lehotsk\u00e1.\nDal settembre 2011 fino a maggio 2013 fanno parte del cast di \"Quelli che il calcio\" condotto da Victoria Cabello. Dal 10 maggio 2012 per due puntate conducono con Laura Barriales il programma \"Italia Coast2Coast\", nella prima serata di Rai 2. Nel 2014 entrano a far parte del cast di Zelig. Nel 2015, affiancano Ilary Blasi e Teo Mammucari alla guida della stagione 2015-2016 de \"Le iene\", dove sostituiscono la Gialappa's Band passata a \"Quelli che il calcio\" su Rai 2. Poi nel 2017 conducono su Spike, Wipeout - Pronti a tutto!, dal luned\u00ec al venerd\u00ec con 3 concorrenti e 6 sconosciuti.\nOgni luned\u00ec mattina, durante il loro programma \"Chiamate Roma Triuno Triuno\", va in onda la rubrica di successo sulle \"canzoni travisate\", brani musicali segnalati dagli ascoltatori che presentano determinate parti in cui le parole effettive suonano come altre parole, in genere provenienti da una lingua diversa da quella in cui \u00e8 cantata la canzone. La rubrica \u00e8 stata riproposta dal Trio anche durante le loro apparizioni televisive come in Quelli che il calcio. \nGabriele Corsi conduce in solitaria il programma \"Deal With It - Stai al gioco\", in onda sul Nove, dove tuttavia partecipano in alcune puntate anche i suoi colleghi Furio Corsetti e Giorgio Daviddi."}
{"id": "1409495", "revid": "438678", "url": "https://it.wikipedia.org/wiki?curid=1409495", "title": "File Service Protocol", "text": "Il File Service Protocol (FSP) \u00e8 un protocollo di trasferimento file tra client e server simile al File Transfer Protocol, ma basato su UDP invece che su TCP. Questo protocollo \u00e8 stato studiato in modo da essere robusto, affidabile, anonimo, ed a basso impiego di risorse. FSP risolve i problemi lato server connessi con la necessit\u00e0 di mantenere processi separati per ciascun client, ed essendo basato su UDP, dove non vi \u00e8 certezza del delivery dei dati, il ripristino di trasferimenti interrotti viene gestito con estrema semplicit\u00e0.\nStoria.\nFSP nasce nel 1991, con l'intento di affiancarsi ad FTP per superarne i limiti e rendere fruibili contenuti anche in presenza di reti particolarmente inaffidabili. Il sistema ebbe un discreto successo agli inizi degli anni novanta, quando il protocollo fu il preferito dai gestori di siti warez o pornografici. Il server era difficilmente tracciabile da un amministratore di sistema, in quanto impiegava un unico processo nella macchina che lo ospitava, ed il traffico dati, essendo basato su UDP e quindi senza connessione, poteva essere rilevato da un amministratore di rete solo qualora lo si cercasse esplicitamente.\nIn quell'epoca sorse anche una mailing list dedicata, ed un newsgroup apposito.\nProbabilmente il fatto che il protocollo non sia stato supportato dai web browser, e che gli account basati su shell venissero impiegati sempre meno, ha provocato il lento declino dell'uso di FSP. La veloce evoluzione di quegli anni spinse inoltre i gestori di siti warez a muoversi verso FXP, mentre la pornografia usc\u00ec dall'ombra palesandosi nei siti web.\nDopo un oblio di parecchi anni, nel 2005 il protocollo \u00e8 stato ripreso in mano e migliorato, soprattutto sotto il profilo della sicurezza. Attualmente il progetto \u00e8 stato portato su Sourceforge e dispone di numerosi client e server per varie piattaforme.\nProtocollo.\nLo IANA non ha mai riconosciuto il protocollo, e non sono mai state pubblicate RFC su FSP, nonostante vi fossero stati alcuni tentativi a met\u00e0 degli anni '90, quando il protocollo era sufficientemente maturo da poter essere ufficializzato. Ad ogni modo, dato che il protocollo venne considerato la controparte UDP di FTP, gli venne ufficiosamente assegnata la stessa porta, la 21. Un'altra porta frequentemente utilizzata \u00e8 stata la 2121."}
{"id": "1409496", "revid": "2014155", "url": "https://it.wikipedia.org/wiki?curid=1409496", "title": "Paolo Federico di Meclemburgo-Schwerin", "text": "Biografia.\nPaolo Federico era figlio del granduca ereditario Federico Ludovico di Meclemburgo-Schwerin e della granduchessa Elena Pavlovna Romanova (1784-1803).\nPaolo Federico venne educato a Ginevra, all'Universit\u00e0 di Jena ed all'Universit\u00e0 di Rostock. Divenne erede al trono di Meclemburgo-Schwerin nel 1819, alla morte del padre.\nNel 1837 succedette al nonno, il granduca Federico Francesco I. Il suo regno vide un notevole progresso nelle infrastrutture statali e nel sistema giudiziario, nonch\u00e9 lo spostamento della capitale da Ludwigslust a Schwerin e la conseguente ristrutturazione del castello locale per accogliervi i nuovi ambienti amministrativi.\nPaolo Federico mor\u00ec nel 1842, a causa di una polmonite, pochi mesi dopo il completamento del castello di Schwerin.\nMatrimonio ed eredi.\nPaolo Federico spos\u00f2 la principessa Alessandrina di Prussia, figlia di Federico Guglielmo III di Prussia, a Berlino, il 25 maggio 1822. Ebbero due figli maschi e quattro femmine:\nPaolo Federico ebbe anche dei figli dalla sua amante, la contessa Catarina van Hauke, figlia di Johann Mauritz Hauke:"}
{"id": "1409508", "revid": "2014155", "url": "https://it.wikipedia.org/wiki?curid=1409508", "title": "Federico Francesco I di Meclemburgo-Schwerin", "text": "Biografia.\nInfanzia.\nEra figlio del duca Luigi di Meclemburgo-Schwerin e dalla principessa Carlotta Sofia di Sassonia-Coburgo-Saalfeld.\nMatrimonio.\nIl 1\u00ba giugno 1775, a Gotha, Federico Francesco spos\u00f2 la principessa Luisa di Sassonia-Gotha-Altenburg (1756-1808), da cui ebbe sei figli.\nDuca di Meclemburgo-Schwerin.\nFederico Francesco succedette allo zio Federico II, deceduto senza eredi, come \"Duca di Meclemburgo-Schwerin\" nel 1785. Tra i suoi primi atti di governo vi fu la risoluzione con la Prussia della \"Reichexekution\" del 1731 con la quale il suo antenato Carlo Leopoldo aveva impegnato alcuni villaggi del ducato.\nNel 1789 si adoper\u00f2 per l'ampliamento della Friedrichs-Universit\u00e4t di B\u00fctzow, che esisteva sin dal 1760 come distaccamento dell'Universit\u00e0 di Rostock. Ampli\u00f2 l'ospedale di Santo Spirito di Lubecca ed acquis\u00ec le citt\u00e0 di Wismar, Poel e Neukloster dalla Svezia con il trattato di Malm\u00f6 del 1803.\nDurante le Guerre napoleoniche mantenne il ducato neutrale. Dopo la battaglia di Jena le truppe francesi occuparono il ducato nel dicembre 1806 ed egli fu costretto a fuggire ad Altona con la famiglia, sotto la protezione danese. Nel luglio del 1807 lo zar sigl\u00f2 il trattato di Tilsit con Napoleone e Alessandro I stesso si impegn\u00f2 perch\u00e9 il duca venisse restaurato nei propri domini. Dopo il fallimento della Campagna di Russia da parte di Napoleone, Federico Francesco fu tra i primi principi tedeschi a uscire dalla Confederazione del Reno il 14 marzo 1813 e ad imbracciare le armi contro la Francia, ma ancora una volta fu costretto a fuggire dalla propria residenza per una nuova invasione napoleonica.\nElevazione a Granducato e morte.\nAl Congresso di Vienna Federico Francesco venne elevato alla dignit\u00e0 granducale, nel giorno del suo 30\u00ba anniversario di ascesa al trono. Assieme al cugino nel Meclemburgo-Strelitz, \u00e8 conosciuto come uno dei reggenti pi\u00f9 reazionari. \nAlla sua morte, nel 1837, Federico Francesco venne sepolto nel monastero di Bad Doberan e venne succeduto dal nipote, il granduca Paolo Federico.\nDiscendenza.\nIl granduca Federico Francesco e la principessa Luisa di Sassonia-Gotha-Altenburg ebbero sei figli:\nDopo la morte della moglie, Federico Francesco I ebbe numerose relazioni con altre donne, senza per\u00f2 sposarle, e dalle quali ebbe vari figli illegittimi.\nDa Margarete Elisabeth Bojanowsky ebbe:\nDa una donna con cognome Deters ebbe:\nDa Luise Friederike Saal ebbe:\nDa Louise M\u00fcller ebbe:"}
{"id": "1409509", "revid": "1356188", "url": "https://it.wikipedia.org/wiki?curid=1409509", "title": "Francesco Camporesi", "text": "Biografia.\nFu attivo dal 1782 a Mosca dove si afferm\u00f2 tra i principali esponenti del neoclassicismo. Complet\u00f2 per Caterina II il palazzo Golovin e realizz\u00f2 numerose residenze e palazzi signorili.\nCome primo lavoro ottenne l'incarico di dirigere la costruzione del \"Katharine-palais\", un grandioso edificio che richiese l'esborso di tre milioni e mezzo di rubli e la collaborazione dell'architetto Giacomo Quarenghi.\nLa costruzione rappresent\u00f2 un ottimo testimonianza della transizione dallo stile Luigi XVI allo stile Impero.\nNel ventennio che va dal 1790 al 1810, Camporesi realizz\u00f2 le pi\u00f9 importanti residenze della nobilt\u00e0 russa, sia nelle citt\u00e0 sia in campagna.\nNegli anni successivi, ebbe qualche contrasto con la casa imperiale, come risulta da un documento scritto dallo stesso Camporesi, e cos\u00ec dal 1819 non ottenne pi\u00f9 incarichi dagli zar.\nRestano di lui numerosi disegni a carboncino, abbozzi di edifici e di chiese moscovite."}
{"id": "1409522", "revid": "122858784", "url": "https://it.wikipedia.org/wiki?curid=1409522", "title": "Giuseppe Olivi (naturalista)", "text": "Biografia.\nFu membro di prestigiose istituzioni scientifiche, italiane e straniere, fra le quali l'Accademia delle Scienze di Torino, l'Accademia nazionale delle scienze, detta anche Accademia dei XL, e l'Accademia di Berlino.\nAllievo a Chioggia di Francesco e Giuseppe Fabris, vest\u00ec l'abito ecclesiastico e si fregi\u00f2 del titolo di abate, nonostante avesse ricevuto solo gli ordini minori. Si interess\u00f2 di argomenti di vario genere, dalla chimica, dove promosse la teoria lavoiseriana, alla botanica, con particolare riferimento alle alghe, passando per la mineralogia e per questioni di agraria.\nConvinto sostenitore di Albrecht von Haller, prese parte ai dibattiti sull'irritabilit\u00e0 e sull'elettricit\u00e0 animale. La sua opera maggiore, che ottenne ampi consensi nel mondo scientifico contemporaneo, \u00e8 la \"Zoologia Adriatica ossia Catalogo ragionato degli animali del golfo e delle lagune di Venezia\" del 1792, nella quale anticip\u00f2 gli studi zoo-biologici in chiave biometrica e descrisse per primo, tra le altre specie di porifere, la \"Suberites domuncula\".. Nello stesso anno pubblic\u00f2 anche il trattato \"Delle conserve irritabili, e del loro movimento di progressione verso la luce\", che stimol\u00f2 i successivi approfondimenti in relazione alla chimica della fisiologia vegetale. \n\"Io preveggo facilmente, che proseguendo voi, e perfezionando i vostri studj, diverrete sicuramente uno de' primi naturalisti dell'Europa\". Cos\u00ec il naturalista di fama europea Lazzaro Spallanzani all'Olivi nel 1792. Ma la precoce morte rese vane tante promesse e tante speranze.\n\u00c8 sepolto nella chiesa di Santa Caterina in Padova e un busto funerario che lo raffigura si trova nel chiostro del convento della basilica di Sant'Antonio da Padova della stessa citt\u00e0. A neanche un mese dalla morte, la citt\u00e0 natale decise l'erezione in duomo di una grande lapide, la cui iscrizione fu dettata da Melchiorre Cesarotti: posta in opera alla fine di agosto del 1796, Foscolo, presente in Chioggia poche settimane dopo, che dell'Olivi era amico, non pot\u00e9 non vederla. La citt\u00e0 di Chioggia gli ha dedicato nel 1995 le \"Giornate oliviane\", un convegno di studi con la pubblicazione di monografie a lui consacrate e lo scoprimento di una lapide commemorativa.\nMelchiorre Cesarotti scrisse in suo ricordo una commemorazione funebre, l\"Elogio dell'abate Giuseppe Olivi\" (Padova 1796) con in appendice un saggio di poesie dello stesso. Ugo Foscolo ebbe con s\u00e9 l\"Elogio\" durante il soggiorno ai Colli Euganei nell'estate del 1796, e se ne serv\u00ec nella composizione delle sue opere maggiori. Lo stesso fece Giacomo Leopardi, che in \"A Silvia\", nel \"Passero solitario\" e nel \"Canto notturno di un pastore errante dell'Asia\" si ispir\u00f2 alla vicenda dell'Olivi: dal \"limitar della giovent\u00f9\" presente nell\"Elogio\" (p. 13) attinse il \"limitare / di giovent\u00f9\" che tutti conoscono."}
{"id": "1409526", "revid": "1714743", "url": "https://it.wikipedia.org/wiki?curid=1409526", "title": "Cristiano Ludovico II di Meclemburgo-Schwerin", "text": "Biografia.\nCristiano Ludovico era figlio del Duca Federico di Meclemburgo-Schwerin (1638\u20131688) e di la Landgravia Cristina Guglielmina d'Assia-Homburg (1653\u20131722) ed era nipote del Duca Cristiano Ludovico I di Meclemburgo-Schwerin (1623\u20131692). Cristiano Ludovico sal\u00ec al trono alla morte del fratello maggiore, Carlo Leopoldo.\nNella sua corte, incluse Johann Gottfried M\u00fcthel come organista e clavicembalista, mentre ebbe al proprio servizio Konrad Ekhof come commediante.\nDiscendenza.\nIl 13 novembre 1714 Cristiano Ludovico II spos\u00f2 a Schwerin la Duchessa Gustava Carolina di Meclemburgo-Strelitz (1694\u22121748), figlia di Adolfo Federico II. Da questo matrimonio, nacquero i seguenti eredi:"}
{"id": "1409530", "revid": "767487", "url": "https://it.wikipedia.org/wiki?curid=1409530", "title": "The Hoosiers", "text": "I The Hoosiers (gi\u00e0 noti come The Hoosier Complex) sono una band indie pop anglo-svedese.\nBiografia.\nI membri sono Irwin Sparkes (voce e chitarra), Martin Skarendahl (basso) e Alfonso \"Alan\" Sharland (batteria).\nIl loro singolo \"Worried About Ray\" (2007) ha raggiunto la sedicesima posizione nella Top singoli inglese nella sezione download; \u00e8 balzato alla numero cinque includendo la sezione per i Cd venduti. Pi\u00f9 tardi il loro singolo \"Goodbye Mr A\" \u00e8 arrivato alla quarta posizione.\nPassando per Exeter, Reading e Stoccolma la band si \u00e8 proposta di creare un nuovo sound da loro chiamato \"odd pop\", un sound che combina molti generi musicali al suo interno. La band cita di aver avuto esperienze musicali da gruppi come The Cure, Jeff Buckley, The Flaming Lips ed XTC. Il loro singolo \"Goodbye Mr A\" \u00e8 stata una delle colonne sonore del videogioco FIFA 08.\nNell'ottobre 2007 hanno pubblicato il primo disco \"The Trick to Life\", che ha raggiunto la prima posizione della classifica britannica Official Albums Chart e che \u00e8 stato certificato doppio disco di platino dalla British Phonographic Industry.\nAnticipato dal singolo \"Choices\", nell'agosto 2010 \u00e8 stato pubblicato il secondo album \"The Illusion of Safety\" (RCA).\nNell'aprile 2011 il gruppo ha ripubblicato lo stesso album con il titolo \"Bumpy Ride\" e con l'aggiunta di tre nuove tracce, tra cui una cover dei Soft Cell.\nNell'aprile 2014 \u00e8 uscito \"The News from Nowhere\"."}
{"id": "1409531", "revid": "110157", "url": "https://it.wikipedia.org/wiki?curid=1409531", "title": "Societ\u00e0 Esercizi Telefonici", "text": "La Societ\u00e0 esercizi telefonici (SET) fu una societ\u00e0 anonima costituita il 24 ottobre 1924 con sede a Roma, da un gruppo di imprenditori di Biella e dalla Ericsson italiana, avente per oggetto sociale l'esercizio di compagnia telefonica. In seguito sar\u00e0 trasformata in s.p.a., e nel 1964 sar\u00e0 fusa e incorporata nella SIP.\nStoria.\nOrigini.\nLa SET, come le altre aziende analoghe (STIPEL, TELVE, TIMO e TETI), nacque in seguito ai provvedimenti assunti dal governo, con regio decreto 399 dell'8 febbraio 1923, in materia di concessioni dell'esercizio del servizio telefonico. Nel settembre 1924, con la suddivisione del territorio in cinque zone, fu indetta dallo Stato una gara per l'assegnazione delle relative concessioni ai privati, per la gestione della rete.\nTerritorio operativo.\nNel luglio 1925, lo Stato affid\u00f2 in gestione alla concessionaria Set la rete telefonica della quinta zona, che comprendeva le regioni: Campania, Puglia, Basilicata, Calabria e Sicilia e le erigende provincie di Frosinone e di Latina, per un totale di 57 distretti telefonici:\nNel 1927, per vigilare da vicino sulla zona assegnata, la SET trasfer\u00ec la sede a Napoli e programm\u00f2 investimenti in infrastrutture per lo sviluppo della rete e per la costruzione di nuove centrali. Per la fornitura di nuovi impianti, fu favorita, dagli stretti rapporti che intratteneva con la societ\u00e0 Ericsson italiana.\nLa crisi economica.\nLa crisi mondiale del 1929 coinvolge, di fatto, il 60 per cento del sistema telefonico Italiano. Nel momento in cui SIP - Societ\u00e0 idroelettrica piemontese (la quale controllava al contempo STIPEL, TELVE e TIMO) fu coinvolta nel crollo della Banca Commerciale Italiana, lo Stato italiano decise di intervenire con la fondazione di IRI (Istituto per la Ricostruzione Industriale), al fine di rilevare le partecipazioni industriali delle banche in crisi.\nLa SET riusc\u00ec a rimanere fuori dalla crisi, ma nel 1930 subappalt\u00f2 una parte della concessione del servizio telefonico in parte alla Societ\u00e0 telefonica delle Puglie, nelle provincie di Bari, Foggia, Taranto e Potenza (che comprendeva l'intera Basilicata).\nPer risolvere la grave situazione, il 21 ottobre 1933 a Torino venne fondata la Societ\u00e0 torinese esercizi telefonici STET (poi Societ\u00e0 finanziaria telefonica), del settore delle telecomunicazioni dell'Iri, con il compito di controllare e coordinare le tre societ\u00e0 telefoniche in crisi. Ma in questo periodo anche la SET stava entrando nell'orbita dell'IRI.\nLa guerra.\nL'ingresso dell'Italia in guerra provoc\u00f2, a causa dei bombardamenti, numerosi danni alle infrastrutture e una conseguente contrazione degli abbonamenti. Al fine di ostacolare le comunicazioni, infatti, gli alleati distrussero le centrali telefoniche. La situazione si aggrav\u00f2 per opera dei tedeschi in ritirata dopo l'8 settembre 1943. Una volta cessati gli eventi bellici, la SET san\u00f2 le ferite del conflitto: la rete richiese investimenti, mentre - durante le opere di ricostruzione delle citt\u00e0 - furono necessari lavori per lo spostamento dei cavi telefonici.\nNel 1950 la SET affid\u00f2 alla societ\u00e0 Seat la pubblicazione degli elenchi telefonici. La casa torinese apr\u00ec alcuni uffici, tra cui uno a Napoli, che coordinava gli elenchi degli abbonati al telefono SET della quinta zona: Frosinone/Latina; Napoli e provincia; Campania; Sicilia. La Casa editrice Giuseppe Laterza &amp; figli stamp\u00f2 per molti anni a Bari l'elenco (unico) di Puglia, Basilicata e Calabria.\nLe partecipazioni statali.\nDopo la guerra cominciarono i grandi progetti di costruzione delle reti autostradale e telefonica italiane. Furono opere d'infrastruttura, realizzate grazie alla presenza dello Stato nell'economia. Le partecipazioni statali svolsero un ruolo nell'ammodernamento dell'intero sistema, tanto che finalmente si raggiunse nel 1952 l'obiettivo per tutti i comuni italiani di essere collegati alla rete telefonica.\nSET fa parte del gruppo svedese LM Ericsson attraverso la finanziaria SETEMER che controlla anche la FATME, succursale italiana della Ericsson, e la societ\u00e0 di impiantistica Sei (in seguito SIELTE).\nAllo scadere delle prime concessioni dell'epoca fascista, si apr\u00ec un dibattito politico, che si concluse con il decreto legge del 6 giugno 1957 n. 374, il quale stabiliva di trasferire l'intero settore telefonico Italiano all'IRI. Fu proprio in tale quadro che avvenne la cessione, da parte della societ\u00e0 SETEMER, del pacchetto di controllo della SET e l'integrazione della concessionaria nella STET. Le nuove convenzioni furono firmate l'11 dicembre dello stesso anno: definivano la ripartizione delle competenze del traffico e di impianti e collegamenti con l'ASST, con decorrenza primo gennaio 1958.\nLa cessione della societ\u00e0.\nCon il primo piano regolatore telefonico nazionale, si svilupp\u00f2 l'organizzazione razionale della rete telefonica italiana. La rete venne cos\u00ec suddivisa in compartimenti, distretti telefonici e aree locali, con relativo \"piano di numerazione\".\nSul finire degli anni '50 venne avviato il processo di unificazione del sistema telefonico; nel dicembre 1957 SET (con TETI) venne acquisita da IRI, la quale cedette successivamente i pacchetti di maggioranza al Gruppo STET. La soluzione \u00e8 collegata al riassetto del settore dell'energia elettrica, che coinvolse anche il comparto della telefonia. Con la legge del 6 dicembre 1962 n. 1643 l'energia elettrica venne nazionalizzata con la creazione di Enel e l'indennizzo delle societ\u00e0 ex-elettriche. Tra queste era presente SIP - Societ\u00e0 idroelettrica piemontese.\nIl processo di unificazione del sistema telefonico nazionale avvenne nel 1964, attraverso la fusione per incorporazione delle cinque concessionarie tra cui SET in SIP - Societ\u00e0 idroelettrica piemontese, con sede a Torino. Il 29 ottobre venne stipulato l'atto di fusione in SIP, che assume la denominazione di SIP - Societ\u00e0 Italiana per l'Esercizio Telefonico, delle sue controllate elettriche e delle cinque concessionarie. Al momento della nascita, cont\u00f2, sul territorio nazionale 4.220.000 abbonati al telefono e 5.530.000 apparecchi telefonici in servizio; i Posti telefonici pubblici sono 27.644.\nLa SET cos\u00ec cessa definitivamente la sua attivit\u00e0, esattamente dopo 40 anni di servizio."}
{"id": "1409533", "revid": "1104133", "url": "https://it.wikipedia.org/wiki?curid=1409533", "title": "L'arca di No\u00e8 (Franco Battiato)", "text": "L'arca di No\u00e8 \u00e8 il dodicesimo album in studio di Franco Battiato, pubblicato nel dicembre 1982 dall'etichetta EMI.\nHa venduto circa 550.000 copie piazzandosi al numero 1 e rimanendo in classifica per molti mesi.\nDescrizione.\nPer la produzione del suo nuovo album, Battiato decise di discostarsi dalle atmosfere che avevano caratterizzato \"La voce del padrone\". Pur mantenendo alcune sonorit\u00e0 gi\u00e0 presenti nelle precedenti produzioni, le tematiche divennero pi\u00f9 oscure e pessimistiche.\nGran parte dei musicisti erano quelli che avevano gi\u00e0 partecipato alla realizzazione dei precedenti dischi dell'autore. Oltre a Pio, Destrieri e Radius, all'epoca fidati collaboratori di Battiato, il basso era affidato a Paolo Donnarumma e la batteria ad Alfredo Golino, mentre i cori erano dei Madrigalisti di Milano. Si evidenziava inoltre un maggior spazio dato all'elettronica, con l'utilizzo di strumenti come il fairlight e il sequencer. I testi delle canzoni \"Clamori\" e \"L'esodo\" erano di Henri Thomasson, sotto lo pseudonimo di Tommaso Tramonti.\nIl brano di maggior successo, in grado di rimanere nella memoria collettiva, fu \"Voglio vederti danzare\". \"Scalo a Grado\" venne usata nel film \"Bianca\" di Nanni Moretti e \"Radio Varsavia\" in \"Chiamami col tuo nome\" di Luca Guadagnino.\nPubblicazione.\nL'album venne presentato il 30 novembre 1982 al Circolo della Stampa di Milano, davanti a una platea di cinquanta giornalisti, in vista dell'uscita dello stesso prevista per il 3 dicembre. Nell'occasione, Battiato espresse la volont\u00e0 di non intraprendere un tour promozionale di concerti e si disse convinto di poter ripetere gli ottimi risultati ottenuti con il precedente \"La voce del padrone\". \n\"L'arca di No\u00e8\" ricevette pareri contrastanti dalla critica. In particolare Gianfranco Manfredi sul quotidiano La Stampa, pur lodando la qualit\u00e0 tecnica dell'album, accus\u00f2 Battiato di avere inserito nel disco \"la cultura della nuova destra\", con riferimento in particolare alle canzoni \"Radio Varsavia\" e \"L'esodo\", polemica a cui Battiato rispose (l'analogo argomento della repressione in Polonia sar\u00e0 trattato anche da Pierangelo Bertoli, noto cantautore schierato a sinistra, in \"Varsavia\", senza ricevere accuse simili): \u00abNon capisco cosa ci trovano nelle mie canzoni che si possa avvicinare alla loro ideologia che \u00e8 esattamente all'opposto di ci\u00f2 che dico io. All'opposto\u00bb.\nPromozione.\nPer la promozione del nuovo disco, nel settembre 1982 venne realizzato un filmato di mezz'ora girato tra Tunisia, Libia e Algeria in cui Battiato canta cinque delle sette canzoni contenute ne \"L'arca di No\u00e8\". Tale filmato venne proiettato in prima assoluta a Saint-Vincent il 15 dicembre per la sola stampa specializzata, per poi essere trasmesso da RaiUno nel febbraio del 1983, all'interno della trasmissione Mister Fantasy, e successivamente replicato in varie occasioni su RaiTre. Carlo Massarini, conduttore di Mister Fantasy, dedic\u00f2 inoltre a Battiato uno speciale nel dicembre del 1982.\nTracce.\nTesti di Franco Battiato, tranne dove indicato; musiche e arrangiamenti di Franco Battiato e Giusto Pio."}
{"id": "1409534", "revid": "767487", "url": "https://it.wikipedia.org/wiki?curid=1409534", "title": "Sballati d'amore - A Lot Like Love", "text": "Sballati d'amore - A Lot Like Love (\"A Lot Like Love\") \u00e8 una commedia romantica del 2005 diretta da Nigel Cole.\nTrama.\nSette anni fa...\nSu un volo da Los Angeles a New York si incontrano Oliver, neodiplomato sfaccendato ma pieno di sogni ambiziosi per il futuro, ed Emily, che \u00e8 stata appena lasciata dal fidanzato chitarrista rock e reagisce all'abbandono concedendosi un'avventura sessuale in aereo con uno sconosciuto... Oliver, appunto. Arrivati a destinazione, lei fugge il tentativo del ragazzo di conoscerla, ma il caso vuole che si incontrino nuovamente in giro per la citt\u00e0 e, pur di non andare per musei con il padre e la matrigna, trascorre insieme a lui un'intera, piacevole giornata, alla quale per\u00f2 lei decide di non dare seguito.\nQuattro anni fa...\nLos Angeles. Emily, che sta tentando la strada della recitazione, viene lasciata dal fidanzato scrittore proprio a ridosso di Capodanno. Per non trascorrere da sola la notte di fine anno, consulta l'agenda nel tentativo di trovare un cavaliere e, trovato casualmente il numero di Oliver, lo contatta e insieme vanno a cena e a una festa, a cui purtroppo \u00e8 presente anche lo scrittore. Emily si ubriaca a tal punto che si addormenta prima di poter combinare qualcosa con Oliver e, quando si risveglia, lui \u00e8 gi\u00e0 partito per San Francisco, dove si occuper\u00e0 di un'attivit\u00e0 poco attraente (vendita di pannolini via Internet). Ma le ha lasciato come ricordo la sua macchina fotografica, con cui tre anni prima avevano immortalato la loro giornata insieme.\nDue anni fa...\nOliver \u00e8 cos\u00ec impegnato nel suo lavoro da trascurare la compagna ed essere lasciato da lei per questo motivo. Stavolta \u00e8 lui a rivolgersi ad Emily, come confidente sentimentale. Insieme si mettono in viaggio, senza meta, e trascorrono una splendida nottata d'amore all'aperto, sotto la luna scattando una foto che si riveler\u00e0 poi fondamentale. Ma poi lui deve subito ripartire per un importante incontro di lavoro.\nUn anno fa...\nMentre Emily \u00e8 diventata una fotografa professionista, abbastanza brava da esporre in una galleria d'arte, i progetti di Oliver sono falliti e lui si ritrova disoccupato, al punto di partenza. Deciso a vivere al meglio il presente, invece di progettare il futuro, va a casa di Emily e le fa un'improbabile serenata rock cantando una canzone di Bon Jovi \"I'll Be There for You\", ma scopre che lei \u00e8 gi\u00e0 impegnata in una relazione stabile e in tempi non lunghi si sposer\u00e0.\nSei mesi fa...\nSono ormai passati diversi anni dal primo incontro tra Oliver ed Emily. Hanno vissuto le proprie vite, si sono impegnati in relazioni sentimentali, hanno avuto carriere diverse dal previsto, si sono reincontrati pi\u00f9 volte, ma non \u00e8 mai stato il momento giusto per trasformare la loro insolita amicizia in qualcosa di pi\u00f9. Emily sta per andare a vivere con un compagno che sembrerebbe perfetto per lei, quando la vista casuale delle foto di quel lontano giorno a New York in compagnia di Oliver le fa capire infine che in tutto questo tempo il loro strano rapporto \u00e8 stato l'unico elemento costante, ed \u00e8 maturato in qualcosa di speciale, forse amore. Un equivoco (la porta a pensare che lui si stia per sposare, mentre in realt\u00e0 si tratta del matrimonio della sorella minore) la spinge infine a dichiarare i propri sentimenti ad Oliver, il quale li ricambia."}
{"id": "1409536", "revid": "1305772", "url": "https://it.wikipedia.org/wiki?curid=1409536", "title": "L'arca di No\u00e8", "text": ""}
{"id": "1409537", "revid": "124403300", "url": "https://it.wikipedia.org/wiki?curid=1409537", "title": "Pantaleo Carabellese", "text": "Biografia.\nLaureato in storia a Napoli (1901) e poi a Roma in filosofia (1906), insegna filosofia prima al ginnasio regio di Albano Laziale (1908) e poi a Palermo (1922-1929) e a Roma (1929-1948), sposandosi nel 1936. \nA partire da una critica ferrata alla dottrina cartesiana (\"Le obbiezioni al cartesianesimo\", 3 volumi, 1946; \"Il circolo vizioso in Cartesio\", 1938), port\u00f2 a compimento studi critici su diversi autori, tra i quali spiccano Immanuel Kant e Antonio Rosmini (tesi di laurea). Elabor\u00f2 la dottrina dell'\"ontologismo critico\", in cui l'essere non \u00e8 mero oggetto della coscienza ma \u00e8 a essa intrinseco come fondamento irriducibile, cio\u00e8 \"essere-di-coscienza\", che in ultima istanza altri non \u00e8 che Dio (che, come gi\u00e0 asseriva Vico, \"\u00e8\" e non \"esiste\").\nDifese l'oggettivit\u00e0 essenziale dell'Essere e la filosofia, non come sapere specialistico trincerato, ma come operatrice \"per l'umanit\u00e0 tutta\" cos\u00ec che \"la coscienza filosofica esplica quella teoria che nel diversificarsi concreto della spiritualit\u00e0 risulta necessariamente implicita.\" E allora \"lo sforzo della filosofia non potr\u00e0 mai, quindi, essere compiuto atto\"--seppure \"la teoria...si...attu[i] sempre in una pratica, che \u00e8 l'altro termine del concreto\" (\"Il Problema della Filosofia da Kant a Fichte\", p. 7). Insomma Carabellese difese la filosofia come ascesa teoretico-razionale a realt\u00e0 teologiche, o come sentiero che volge al fondamento comune della vita politica e che alla politica rimane irriducibile."}
{"id": "1409539", "revid": "1005847", "url": "https://it.wikipedia.org/wiki?curid=1409539", "title": "TELVE", "text": "TELVE - Societ\u00e0 Telefonica delle Venezie fu un'azienda italiana fornitrice di servizi telefonici nel Triveneto. Fu costituita nel 1923, a Venezia, sotto il nome di Societ\u00e0 anonima telefonica veneta, da un gruppo di industriali di differenti societ\u00e0 telefoniche. Nel 1924 modific\u00f2 la sua ragione sociale, e nel 1964 sar\u00e0 fusa e incorporata nella SIP.\nStoria.\nPremesse.\nNel settembre 1923, in seguito alla profonda crisi istituzionale del settore telefonico e alle sempre pi\u00f9 pressanti propensioni privatistiche post-belliche, il Governo Mussolini decise di affidare a pi\u00f9 concessionarie private la gestione della telefonia italiana.\nCon il decreto Regio 24 del settembre 1923, il governo concedeva ad enti pubblici, a societ\u00e0 o a privati l'esercizio degli impianti telefonici, con un duplice scopo: da un lato sgravare lo Stato dalle considerevoli spese di ricostruzione post-bellica non ancora effettuate, e dall'altro realizzare una svolta nella gestione del servizio, conferendogli un assetto pi\u00f9 razionale ed efficace.\nSi decise, cos\u00ec, una suddivisione del territorio in cinque grandi zone, comprendenti sia impianti urbani che interurbani di minore importanza, da affidare ad altrettante societ\u00e0 private. Queste avrebbero dovuto assorbire le concessionarie preesistenti, e creare una sesta concessione per gli impianti interurbani principali. Le cinque zone furono:\nPer quanto riguarda la sesta zona, invece, il 14 giugno 1925 venne costituita l'ASST, controllata direttamente dal Ministero delle comunicazioni. Questa ebbe il compito di occuparsi degli impianti e dei servizi a lunga distanza e di controllare l'operato delle cinque concessionarie di zona.\nLa gara d'appalto fu indetta il 19 settembre 1924. La \"Societ\u00e0 Telefonica delle Venezie\" (TELVE), un consorzio di societ\u00e0 preesistenti rappresentante i maggiori industriali telefonici dell'area, si aggiudic\u00f2 la seconda zona.\nLa TELVE partecip\u00f2 alla gara in solitaria a causa dell'iniziale disinteresse da parte della SADE, compagnia elettrica della zona, la quale, tuttavia, entr\u00f2 in seguito nelle partecipazioni azionarie della societ\u00e0 telefonica veneta, e alle valutazioni negative dei grandi gruppi bancari.\nBen presto, al gruppo dirigente della TELVE fu evidente che gli investimenti da affrontare sarebbero stati superiori alle capacit\u00e0 finanziarie della societ\u00e0, la quale, dopo una serie di fallimenti iniziali nel reperire le risorse necessarie, ottenne un fido di 12 milioni di lire da un gruppo bancario svizzero.\nNascita della societ\u00e0 ed attivit\u00e0.\nIl 5 ottobre 1924, presso lo studio del notaio Emilio Piamonte di Venezia, si riunirono diversi industriali aventi interessi nel ramo telefonico:\nCattaneo fu il primo presidente della neonata societ\u00e0, Calandri, invece, ne ricopr\u00ec il ruolo di amministratore delegato.\nQuesti esponenti dell'industria telefonica veneta erano, in quella sede, rappresentanti e portatori dell'intero capitale, pari ad un milione di lire, della Societ\u00e0 anonima Telefonica Veneta, con sede a Venezia e avente per oggetto l'industria e l'esercizio di telefoni, telegrafi, applicazioni elettriche ed affini. Questa societ\u00e0 si era costituita il 6 marzo 1923, con rogito del notaio Carlo Candiani di Venezia. Nell'ottobre 1924, essi decisero di costituirsi in assemblea straordinaria e di dare un nuovo nome alla societ\u00e0: Societ\u00e0 Telefonica delle Venezie, con sede a Venezia.\nIl capitale sociale di un milione di lire fu cos\u00ec suddiviso:\nNel novembre 1924, accanto agli originari consiglieri, ossia Cattaneo, Calandri, Lacchin, Amadio, Benvenuti e Lucci, furono nominati Antonio Tamai, Paolino lem, Stefano De Stefani e Nino Tempini. Una volta trovati i finanziamenti, uno dei primi problemi che dovette affrontare la societ\u00e0 fu la ricerca di un partner tecnologico che potesse contribuire alla realizzazione di nuovi impianti e di nuove centrali automatiche che l'impresa intendeva installare sul territorio al fine di ammodernare l'inefficiente rete acquisita e ridurre gli investimenti futuri.\nQuesto partner avrebbe dovuto garantire, oltre all'innovazione tecnologica, la fornitura esclusiva dei materiali per l'installazione e la manutenzione di reti e centrali automatiche sul territorio italiano. A condurre le trattative fu il presidente della societ\u00e0, Cattaneo, che, dopo un primo fallimento nella trattativa con la statunitense \u201cTelephone and Telegraph\u201d per l'utilizzo esclusivo dei moderni apparati \u201cStrowger Automatic\u201d, si rivolse a Siemens riuscendo ad ottenere la tecnologia per la realizzazione di quelli, che all'epoca, erano i moderni impianti della societ\u00e0 tedesca, ma non il loro impiego esclusivo sul territorio italiano.\nLa societ\u00e0, tuttavia, non inizi\u00f2 il suo percorso come pianificato inizialmente, e la perdita dell'esclusiva sugli impianti della statunitense \u201cTelephone and Telegraph\u201d modific\u00f2 i progetti di Cattaneo e Calandri. Inoltre, l'accordo con la Siemens diede spazio, per via del consistente impegno economico che l'azienda avrebbe dovuto affrontare, all'ingresso nella stessa della SADE, principale gruppo elettrico della zona. L'ingresso della SADE, in seguito, apr\u00ec le porte alla SIP per l'acquisizione della societ\u00e0.\nStruttura organizzativa.\nLa struttura organizzativa della TELVE, grazie alle sue medie dimensioni, era semplice ed esprimeva le radicate convinzioni dei piccoli concessionari che l'avevano fondata.\nNella societ\u00e0 i principali esercizi si equivalevano e tutti indistintamente si affidavano direttamente agli uffici della direzione generale. Questo garantiva una maggiore efficienza degli esercizi, i quali avevano un canale diretto con la direzione generale, ma al tempo stesso mantenevano maggiore autonomia operativa, il che spesso portava a grandi differenze organizzative tra un esercizio e l'altro.\nLa TELVE si concentr\u00f2 prevalentemente su tre centri importanti: Venezia, Trieste e Padova, dove venne installata la nuova centrale automatica Siemens capace di numeri, mentre nei centri minori si continu\u00f2 ad utilizzare i vecchi apparati a batteria centrale.\nAltre zone ritenute di particolare importanza per TELVE furono quelle delle regioni montane del Cadore e del Trentino, che comprendevano centri turistici bisognosi di un servizio telefonico efficiente.\nNonostante i numerosi investimenti e le moderne tecnologie Siemens impiegate (come ad esempio i nuovi centralini automatici per le zone montane) l'incremento del numero di abbonati non rispecchi\u00f2 le aspettative aziendali, per cui, dopo tre anni, la societ\u00e0 si trov\u00f2 nuovamente in difficolt\u00e0 finanziarie. Tra le cause, il fattore territorio non fu attentamente valutato al momento della gara d'appalto e in seguito influ\u00ec negativamente sull'aumento del numero di abbonati e sul conseguente sviluppo della societ\u00e0. La scarsa densit\u00e0 abitativa delle citt\u00e0 e la predominanza di zone rurali costrinsero l'impresa a consumare energie e risorse per l'implementazione delle singole linee, disincentivando l'automatizzazione, non ritenuta conveniente per gli apparati periferici.\nAll'inizio del 1928, nonostante gli onerosi investimenti effettuati, la TELVE risult\u00f2 sia la concessionaria meno automatizzata sia quella con la pi\u00f9 bassa crescita del numero di abbonati a partire dal 1925.\nDifficolt\u00e0 finanziarie ed acquisizione.\nNel 1928, la scomparsa di Cattaneo e le difficolt\u00e0 finanziarie in cui la societ\u00e0 versava fin dall'inizio, facilitarono la progressiva acquisizione della TELVE da parte della SIP - Societ\u00e0 Idroelettrica Piemontese (SIP).\nEssendo gi\u00e0, peraltro, in possesso di un proprio pacchetto azionario della TELVE, la SIP inizi\u00f2 la scalata acquisendo un consistente pacchetto azionario della SADE, ottenuto con la cessione delle azioni della SIET a quest'ultima.\nNonostante l'acquisizione ed il cambio dei vertici aziendali, i tentativi di uniformare la struttura organizzativa della TELVE alla rodata struttura della societ\u00e0 di Gian Giacomo Ponti (SIP) non ebbero successo, a causa dell'enorme differenza operativa tra un esercizio e l'altro. La TELVE rest\u00f2, cos\u00ec, ultima nello sviluppo rispetto alle altre aziende telefoniche del gruppo SIP.\nIl 21 ottobre 1933, la SIP, con le tre aziende al suo interno scorporate, Stipel, TELVE e TIMO, pass\u00f2 sotto il controllo della STET (neo-finanziaria dell'IRI per il controllo delle societ\u00e0 telefoniche).\nNel 1964, la TELVE venne fusa nella nuova SIP - Societ\u00e0 Italiana per l\u2019Esercizio Telefonico, cessando ufficialmente di esistere."}
{"id": "1409540", "revid": "6923", "url": "https://it.wikipedia.org/wiki?curid=1409540", "title": "Frisia (regione storica)", "text": "La Frisia (frisone occidentale: \"Frysl\u00e2n\"; frisone settentrionale: \"Fraschl\u00f6nj\", \"Freeskl\u00f6\u00f6n\", \"Freeskluin\", \"Fresklun\", o \"Friisl\u00f6n\u2019\"; frisone orientale: \"Fr\u00e4islound\"; frisone orientale della Bassa Sassonia: \"Freesland\"; gronings: \"Fraislaand\"; tedesco e olandese: \"Friesland\"; danese: \"Frisland\") \u00e8 la regione geografica costiera dell'angolo sud-est del Mar del Nord compresa tra la parte settentrionale dei Paesi Bassi e l'estuario del fiume Vid\u00e5, in prossimit\u00e0 del confine danese-tedesco.\nGeografia.\nLa regione della Frisia include anche i tre gruppi delle Isole Frisone (le Isole Frisone Occidentali, Orientali e Settentrionali), allineate pressoch\u00e9 parallelamente alla costa, di fronte alle corrispondenti zone sulla terraferma. La prima della sequenza di isole, partendo da ovest \u00e8 Noorderhaaks piccola striscia di sabbia tra la terraferma e l'isola di Texel in territorio olandese, mentre l'ultima, e pi\u00f9 settentrionale, \u00e8 Langli, situata nel golfo di Esbjerg, in Danimarca. La Frisia inoltre comprende le isole tedesche di Helgoland, distanti dalla costa .\nStoria.\nLa zona \u00e8 stata storicamente abitata dai Frisoni, una popolazione germanica. In epoca romana la Frisia entr\u00f2 nell'orbita dell'Impero durante l'occupazione della Germania transrenana e vi rimase anche in seguito. La regione raggiunse il suo apogeo con il Regno di Frisia nell'VIII secolo. Tra il IX ed il XV secolo, con la Libert\u00e0 Frisona, la Frisia ha goduto di autonomia amministrativa particolare, rispondendo alla sola autorit\u00e0 dell'Imperatore del Sacro Romano Impero e non attraverso un feudatario, come avveniva nella maggioranza dei casi all'epoca. La Libert\u00e0 Frisona ebbe termine dopo pi\u00f9 di un secolo di guerre tra le fazioni degli Schieringers e dei Vetkopers. Gli eventi storici (invasioni di Franchi, Sassoni, Vichinghi) ed eventi naturali, in particolare l'inondazione di Santa Lucia del 1287 che, superando le dune costiere della Frisia centro-occidentale, permise al Mare del Nord di riversarsi nell'interno e formare lo Zuiderzee (l'attuale IJsselmeer), separando la Frisia Occidentale dal resto della regione, hanno portato alla frammentazione della regione e della popolazione, per cui oggi esistono minoranze frisone nei Paesi Bassi e in Germania. La frammentazione ha influito anche sul linguaggio: dal frisone medievale sono derivate varie varianti locali.\nDivisione.\nLa Frisia \u00e8 abitualmente divisa in tre parti:\nBandiera e inno.\nNel settembre 2006, il gruppo indipendentista interfrisone, \"Groep fan Auwerk\", ha codificato la bandiera della Frisia che riprende il tema della croce nordica e lo arricchisce con le quattro foglie di giglio d'acqua che sono presenti anche nella bandiera della provincia olandese della Frisia.\nLo stesso gruppo ha adottato un inno nazionale: \"De \u00e2lde Friezen\" (\"Gli antichi frisoni\")."}
{"id": "1409541", "revid": "1305772", "url": "https://it.wikipedia.org/wiki?curid=1409541", "title": "Regole del Tempio di Shaolin", "text": "Le regole del tempio di Shaolin sono le regole che vigono o vigevano nel monastero di Shaolin (Shaolinsi), sul monte Songshan, provincia dell'Henan. \nEsempi di regole del tempio di Shaolin.\nQueste otto regole sono prese probabilmente dal libro \"Lo Shaolin - Mistero e magia dei monaci-guerrieri\" ma non se ne comprende bene le origini, perch\u00e9 non se ne trovano riscontri in altri testi:\nIn contraddizione con questo elenco di 8 regole (che contengono otto obblighi e otto proibizioni), il testo \"Essentials of Chinese Wushu\" parla di Dieci Comandamenti dello Shaolinquan.. \nSecondo l'articolo \"Sh\u01ceol\u00edn W\u01d4sh\u00f9 M\u00edngd\u00e0i Sh\u00ecj\u00ec K\u01ceol\u00fc\u00e8 \u5c11\u6797\u6b66\u672f\u660e\u4ee3\u4e8b\u8ff9\u8003\u7565\" l'abate Jueyuan istitu\u00ec 10 proibizioni (). Questi sono citati nell'enciclopedia Baike e nell'articolo \"Sh\u01ceol\u00edn w\u00e9nhu\u00e0: Ch\u00e1n w\u01d4 gu\u012b y\u012b \u5c11\u6797\u6587\u5316:\u7985\u6b66\u5f52\u4e00\" sono attribuiti a Jueyuan:\nUn elenco di 10 comandamenti o proibizioni () viene fornito da Cai Baozhong:\nNon mangiare carne e non bere vino.\nQuesta \u00e8 una regola importantissima per il clero Buddista, ma non \u00e8 sempre stata seguita all'interno del Monastero Shaolin.\nDopo l'aiuto dato dai Sengbing del tempio al futuro imperatore Taizong della dinastia Tang, egli riconobbe il tempio di Shaolin come \"Primo Monastero dell'Impero\". Inoltre nobilit\u00f2 17 monaci e autorizz\u00f2 la formazione di 500 monaci guerrieri. L'imperatore esent\u00f2 i monaci del tempio dalla regola monastica di astenersi dal mangiare carne e bere vino, cosa che valse ai religiosi l'appellativo di \"Monaci Carne e Vino\". In epoca della dinastia Ming ci fu una critica aspra nei confronti di questa libert\u00e0 di costumi che port\u00f2 alla restaurazione della regola religiosa originaria.\nIn un articolo sul Tempio Shaolin leggiamo:\n\"Vi \u00e8, sul muro della Sala Baiyi, un affresco intitolato \"13 monaci con i bastoni salvano l'Imperatore della Dinastia Tang\". Esso rappresenta la lotta tra il Principe Qin (599-649) ed il Generale Wang Shichong (?-621), per conquistare il potere, alla caduta della Dinastia Sui. Nel momento cruciale della battaglia i monaci di Shaolin attaccarono alle spalle l'armata del Generale Wang Shichong favorendo cos\u00ec la vittoria del Principe Qin. Quando il Principe Qin divenne Imperatore della Dinastia Tang, con il nome di Taizong, confer\u00ec riconoscimenti a tutti i monaci, garant\u00ec la loro propriet\u00e0 della terra del Tempio di Shaolin ed eman\u00f2 un editto speciale che dava il permesso ai monaci di mangiare carne e bere vino.\" "}
{"id": "1409543", "revid": "287204", "url": "https://it.wikipedia.org/wiki?curid=1409543", "title": "L'arca di No\u00e8 (album)", "text": ""}
{"id": "1409545", "revid": "729019", "url": "https://it.wikipedia.org/wiki?curid=1409545", "title": "Luigi Troiani", "text": "Biografia.\nNato nell'entroterra napoletano, comp\u00ec all'Aquila gli studi musicali presso il conservatorio \u201cAlfredo Casella\u201d, dal quale si licenzi\u00f2 con il diploma di clarinetto; nel capoluogo abruzzese intraprese anche l'attivit\u00e0 rugbistica, che port\u00f2 avanti in parallelo alla professione di insegnante di musica e di concertista e, successivamente, a quella di funzionario di banca.\nEsord\u00ec nella prima squadra dell'Aquila nel 1981, nel ruolo di estremo; versatile, era in grado di ricoprire anche il ruolo di mediano d'apertura; in tale doppia veste fu impiegato anche in Nazionale, nella quale esord\u00ec il 7 dicembre 1985 in occasione di un incontro di Coppa FIRA disputato proprio al Fattori (l'impianto interno dell'Aquila) contro la .\nIn 16 stagioni sportive di club, tutte con l'Aquila tranne la parentesi in Polizia di Stato in cui milit\u00f2 nelle , realizz\u00f2 294 presenze di campionato e marc\u00f2 2\u00a0681 punti (quarto assoluto nella classifica dei migliori marcatori dietro ad Andrea Scanavacca, Stefano Bettarello e Diego Dom\u00ednguez), laureandosi campione d'Italia nel 1981, nel 1982 e nel 1994, in quest'ultima occasione battendo nella finale-scudetto il favorito Milan; nei 10 anni di attivit\u00e0 internazionale con l', che comprendono anche la partecipazione alla in Inghilterra e quella del 1995 in Sudafrica, assomma 47 incontri e 294 punti (frutto di 2 mete, 57 trasformazioni e altrettanti calci piazzati), che ne fanno il terzo giocatore pi\u00f9 prolifico della Nazionale italiana dopo i citati Dom\u00ednguez (971) e Bettarello (483).\nInoltre, il 18 maggio 1994, contro la (incontro vinto 104-8), realizz\u00f2 12 trasformazioni, record internazionale tuttora imbattuto per un singolo \"test match\".\nSmessa l'attivit\u00e0 agonistica, altern\u00f2 alla carriera in banca (al Fucino) quella da dirigente sportivo: da direttore tecnico dell'Aquila accompagn\u00f2 la squadra, su un arco di tre stagioni, dalla salvezza alla finale scudetto del 2000 persa allo Stadio Flaminio contro il fino alla Heineken Cup 2000-01.\nNel 2006 fu tra i tedofori dei Giochi Olimpici invernali in programma a Torino, quando la fiamma olimpica pass\u00f2 per l'Aquila; in occasione delle elezioni amministrative del 2007 fu candidato, per la lista civica \"L'Aquila Citt\u00e0 Unita\" , al consiglio comunale cittadino.\nTra i riconoscimenti individuali conseguiti da Troiani, figurano l'inclusione tra i primi tre estremi del mondo nel 1990 da parte del quotidiano sportivo francese \"l\u2019\u00c9quipe\" e due medaglie di bronzo del CONI al merito sportivo.\nFino all'esordio di Carlo Canna nell'agosto 2015 Troiani fu l'ultimo rugbista delle Fiamme Oro a essere convocato in Nazionale."}
{"id": "1409552", "revid": "71433", "url": "https://it.wikipedia.org/wiki?curid=1409552", "title": "Hustle &amp; Flow", "text": ""}
{"id": "1409553", "revid": "1718925", "url": "https://it.wikipedia.org/wiki?curid=1409553", "title": "Timo - Telefoni Italia Medio Orientale", "text": "TIMO - Telefoni Italia Media Orientale SA era una compagnia telefonica italiana.\nEra stata fondata il 20 dicembre 1923 con il nome di \"Societ\u00e0 Abruzzese e Molisana Telefoni SA\" dalla Cassa di Risparmio di Rimini e della Societ\u00e0 Adriatica Telefoni. Aveva sede a Roma.\nNel 1926 viene acquisita dalla SIP - Societ\u00e0 idroelettrica piemontese. Nel 1933 passa sotto il controllo di IRI-STET, e nel 1964 sar\u00e0 fusa e incorporata nella SIP.\nGestiva la Rete Telefonica di Emilia-Romagna, Marche, Umbria (tranne il circondario di Orvieto, gestito dalla TETI), Abruzzo e Molise.\nStoria.\nNel settembre 1923 il primo Governo Mussolini, considerata la profonda crisi istituzionale del settore telefonico e le sempre pi\u00f9 pressanti propensioni privatistiche post-belliche decise di affidare a pi\u00f9 concessionarie private la gestione della telefonia italiana.\nLa decisione di affidare a pi\u00f9 concessionarie la gestione del sistema telefonico fu determinata dall'esigenza di impedirne la concentrazione nelle mani di un unico centro di potere privato o del capitale straniero, dato che le maggiori aziende costruttrici di impianti telefonici che operavano in Italia erano straniere oppure sotto il controllo di capitale straniero.\nCon il decreto regio n\u00ba 24 del 1923, il governo concedeva ad enti pubblici, a societ\u00e0 o a privati l'esercizio degli impianti telefonici con il duplice scopo di sgravare lo stato dalle considerevoli spese di ricostruzione post-bellica non ancora portate a termine dallo Stato, per un settore non pi\u00f9 ritenuto di primaria importanza, e di realizzare una svolta nella gestione del servizio, conferendogli un assetto pi\u00f9 razionale ed efficace.\nLa cessione degli impianti ai privati prevedeva l'obbligo per i concessionari del pagamento di rate annuali, e di una quota di ammortamento degli interessi sugli impianti di cui entravano in possesso. Vi era inoltre l'obbligo nei due quinquenni successivi di portare avanti il riordinamento e lo sviluppo degli impianti con la minaccia di riscatto o di revoca della concessione in caso di inadempienza.\nSi decise una suddivisione del territorio in cinque grandi zone, comprendenti impianti urbani e interurbani di minore importanza, da affidare ad altrettante societ\u00e0 private che avrebbero dovuto assorbire le concessionarie preesistenti, e la creazione di una sesta concessione per gli impianti interurbani principali.\nLe cinque zone tuttavia, nonostante le intenzioni del governo, non erano equivalenti tra loro e mostravano evidenti disequilibri sia nel numero di abbonati e di impianti\npreesistenti, sia soprattutto, nelle potenzialit\u00e0 di sviluppo.\nQuesta disomogeneit\u00e0 economica fu ancor pi\u00f9 evidente nelle scelte iniziali della commissione tecnica incaricata dal governo, che cre\u00f2 una zona comprendente il triangolo industriale (Piemonte, Lombardia e Liguria) dove si concentravano oltre la met\u00e0 di tutti gli impianti del territorio italiano. Scelte che presto furono riconsiderate dalla commissione ministeriale che prese atto della concentrazione eccessiva d'impianti nella zona e decise lo spostamento della Liguria dalla prima alla quarta zona.\nLa gara d'appalto fu indetta per il 19 settembre 1924 ed i territori offerti in concessione vennero ripartiti nel seguente modo: prima zona Valle d'Aosta, Piemonte e Lombardia; seconda zona Tre Venezie, Friuli, Zara; terza zona Emilia, Marche, Umbria, Abruzzo, Molise; quarta zona Liguria, Toscana, Lazio, Sardegna; quinta zona Italia meridionale e Sicilia; sesta zona linee interprovinciali e internazionali.\nLa TIMO si aggiudic\u00f2 la terza zona, la pi\u00f9 vasta delle cinque zone date in concessione, ma ultima per numero di impianti e di abbonati. Si trattava di un'area con pochi centri urbani di grandi dimensioni e con una scarsa densit\u00e0 di popolazione, ma con un gran numero di paesi sparsi, di piccola e media densit\u00e0 abitativa, che avevano la necessit\u00e0 di un adeguato servizio interurbano. Queste capacit\u00e0 di sviluppo furono subito notate dal consigliere delegato Pietro Palloni, presidente della Cassa di Risparmio di Rimini, proprietario della \u201cSociet\u00e0 adriatica telefoni\u201d e tra i principali fautori della nascita della societ\u00e0. Purtroppo, nonostante i progetti iniziali, ci si rese subito conto che l'impresa non sarebbe stata in grado di mantenere l'impegno di capitalizzazione assunto con il governo e nel 1926 fu ceduto l'intero pacchetto azionario alla SIP che assunse il controllo della societ\u00e0.\nPur lasciando alla societ\u00e0 una propria autonomia, la SIP inser\u00ec in posizioni chiave i suoi uomini e tent\u00f2 di uniformare, come vedremo in dettaglio, la struttura organizzativa TIMO al modello SIP.\nA differenza di quanto fatto in STIPEL da Gian Giacomo Ponti, a causa soprattutto delle dimensioni della zona ed alla particolare conformazione geografica del territorio, fu applicato un modello leggermente diverso per la struttura organizzativa che prevedeva quattordici agenzie, che raggruppavano i vecchi uffici di zona concepiti prima dell'acquisizione da parte della SIP, tutte facenti capo a quattro direzioni d'esercizio a loro volta dipendenti dalla direzione generale. Era un modello organizzativo che nel 1928, dopo l'acquisizione della TELVE da parte della SIP, sarebbe stato nuovamente rivisto in ottica STIPEL.\nLa direzione generale avr\u00e0 dunque gran parte degli uffici sempre a Torino, accanto alle strutture della Stipel. Del consiglio di amministrazione, costituitosi con il passaggio alla SIP, facevano parte il conte Gualtiero Isolani (presidente), Gian Giacomo Ponti (consigliere delegato) e i consiglieri Giuseppe Besozzi, Giovanni Buitoni, Adolfo Calzoni, Frank de Morsier, Mario Garbagni, Enrico Koelliker, Guglielmo Mengarini, Pietro Palloni, Rinaldo Panzarasa, Salvatore Pugliese, Oreste Simonotti, Luigi Solari, Michele Pollone. Il direttore generale era Enrico Dessalles, che sostituiva l'ing. Marchesi, nominato ispettore generale, e vicedirettore generale Mario Fano.\nLa TIMO soffriva al momento dell'acquisizione da parte della SIP di una eccessiva lentezza burocratica ed il personale faticava ad adattarsi ai pi\u00f9 alti ritmi lavorativi adottati in STIPEL.\nPer cercare di eliminare questa lentezza burocratica e velocizzare i ritmi di lavoro del personale acquisito con la societ\u00e0 ci furono molti contrasti tra il nuovo gruppo dirigente e il personale che portarono all'allontanamento di molti funzionari della TIMO definiti di scarso rendimento, non adattabili ai sistemi lavorativi SIP.\nA differenza della STIPEL, dove il personale acquisito dalla STET ed in parte dallo Stato fu in breve tempo educato ai ritmi lavorativi SIP, in TIMO non si sarebbe mai arrivati alla completa integrazione del personale preesistente al modello SIP. Conscio di ci\u00f2 il nuovo gruppo dirigente tent\u00f2 dunque nuovi innesti di personale con un piano formativo di lungo periodo e l'istituzione di un corso per allievi ingegneri da impiegare in futuro per funzioni di esercizio e agenzia. Come le altre concessionarie vincitrici delle gare d'appalto, anche la TIMO eredit\u00f2 dallo Stato e dalle concessionarie preesistenti apparati fatiscenti o obsoleti che richiedevano manutenzione o addirittura la totale sostituzione. Esattamente come la STIPEL, la TIMO affront\u00f2 il problema mettendo in atto un graduale ammodernamento e l'ampliamento, dove possibile, degli impianti gi\u00e0 installati nella zona di concessione con considerevoli investimenti e con l'utilizzo di modernissime tecnologie.\nUna delle prime priorit\u00e0 fu il rifacimento della rete urbana, progettata con scavi e canalizzazioni, per facilitare eventuali futuri ampliamenti. Parallelamente si procedette all'implementazione del servizio nelle aree urbane non ancora raggiunte con nuove centrali e reti installate a Reggio Emilia, Faenza, Pesaro, Terni, Sulmona, Rieti, Assisi, Lanciano, L'Aquila, Pescara ed altri centri minori.\nFurono svolti anche dei lavori di particolare importanza come la completa ristrutturazione, nel triennio dal 1925 al 1928, della rete di Bologna che prevedeva anche l'installazione di una nuova centrale automatica, inaugurata il 12 giugno 1928 dal re Vittorio Emanuele III in persona, oppure il cavo di collegamento interurbano, per il collegamento tra la citt\u00e0 di Bologna e la citt\u00e0 di Ancona, completato l'anno successivo.\nTutti questi investimenti, se da un lato accrescevano il numero di abbonati della societ\u00e0, dall'altro esponevano quest'ultima finanziariamente.\nNel triennio dal 1925 al 1928 la societ\u00e0 riusc\u00ec quasi a raddoppiare il numero degli abbonati nella zona di concessione, ma ciononostante le entrate e l'eccessiva esposizione finanziaria portarono le obbligazioni contratte quasi al doppio del capitale sociale di 50 milioni di lire."}
{"id": "1409554", "revid": "767487", "url": "https://it.wikipedia.org/wiki?curid=1409554", "title": "The Pigeon Detectives", "text": "The Pigeon Detectives (letteralmente \"gli investigatori piccione\") \u00e8 un gruppo musicale indie rock/post-punk inglese, originario di Leeds.\nBiografia.\nIl gruppo \u00e8 composto da: Matt Bowman (voce), Oliver Main (chitarra), Ryan Wilson (chitarra), Dave Best (basso), Jimmi Naylor (batteria).\nOggetto di dibattito dei critici \u00e8 il genere di appartenenza della band: secondo alcuni \u00e8 un ibrido di Indie rock, punk rock e pop, anche se per il momento \u00e8 definibile come post-punk.\nIl loro primo album \u00e8 \"Wait for Me\", lanciato dai singoli \"I'm not sorry\", \"Romantic type\" e \"I found out\", i quali lo hanno reso noto ai media mondiali, tanto da essere inserito nella Top 100 inglese del 2007.\nIl 26 maggio 2008 \u00e8 uscito il loro secondo disco, intitolato \"Emergency\" e contenente 13 brani.\nIl terzo album della band \u00e8 stato registrato a Brooklyn nell'estate del 2010 ed \u00e8 uscito il 4 aprile del 2011. Il primo singolo estratto dall'album \u00e8 stato \"Done in secret\". Alla pubblicazione dell'album sono seguiti un Tour inglese, uno irlandese ed uno europeo.\nIl 29 aprile del 2013 \u00e8 uscito il quarto album della rock band inglese, intitolato \"We met at sea\".\nDiscografia.\nAlbum"}
{"id": "1409555", "revid": "339392", "url": "https://it.wikipedia.org/wiki?curid=1409555", "title": "Ricordi (editore)", "text": ""}
{"id": "1409556", "revid": "22475", "url": "https://it.wikipedia.org/wiki?curid=1409556", "title": "Cherechiu", "text": "Cherechiu \u00e8 un comune della Romania di 2.492 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Cherechiu, Che\u0219ereu, T\u0103rgu\u0219or."}
{"id": "1409563", "revid": "1543377", "url": "https://it.wikipedia.org/wiki?curid=1409563", "title": "La storia di Mel", "text": "La storia di Mel (in inglese \"The Story of Mel\") \u00e8 un meme della cultura informatica il cui protagonista \u00e8 il personaggio di Mel Kaye, archetipo del Vero programmatore.\nKaye era inizialmente un programmatore della Royal McBee Computer Corporation. \nEd Nather descrisse le abilit\u00e0 di programmazione di Mel in un post su Usenet. \nAnche se inizialmente scritta in prosa, la storia scritta da Nather fu in seguito tradotta in versi liberi in molti siti.\nIn base a quanto scritto in appendice del Jargon File dove la storia fu trovata, Kaye \u00e8 (o era) in effetti una persona realmente esistita. In un documento del FOLDOC gli viene riconosciuto il merito di aver scritto la maggior parte del codice per il computer Royal McBee LGP-30; in particolare Kaye scrisse il codice del boot loader di tale computer.\nLa storia di Mel.\nL'articolo di Ed Nather su Usenet \"La storia di Mel\" racconta dell'abilit\u00e0 straordinaria nel programmare di un suo ex collega, \"Mel\", alla Royal Mc Bee Computer Corporation. Si sa poco di Mel Kaye, se non che gli si accredita di aver fatto il grosso della programmazione per il compilatore ACT-1 per il computer Royal McBee LGP-30 nel 1959. Nella storia di Nather, Mel \u00e8 ritratto come facile all'evitare le ottimizzazioni degli assemblatori, favorendo una codifica minuziosa pronta ad avvantaggiarsi di comportamenti poco o non documentati dell'hardware, ad esempio considerando la velocit\u00e0 di rotazione dei tamburi di memoria dello LGP-30 per evitare di introdurre cicli di attesa nel codice ed avere un accesso pi\u00f9 efficiente alla memoria.\nNella storia si parla del lavoro di Nather per portare un programma per il black jack scritto da Mel dal LGP-30 al nuovo RPC-4000. I dirigenti dell'ufficio marketing avevano chiesto a Mel di modificare il programma in modo che il giocatore avesse maggiori possibilit\u00e0 di vincere, ma con sua somma delizia Mel scrisse accidentalmente del codice che peggiorava le possibilit\u00e0 di vincere del giocatore.\nDopo che Mel lasci\u00f2 l'azienda, chiesero a Nather di correggere il bug. Esaminando il codice Nather si accorse che quello che a prima vista sembrava un loop infinito era in realt\u00e0 codificato in modo da sfruttare un errore di carry-overflow in grado di trasformare il loop in una istruzione di salto alla parte successiva del codice. Questo impression\u00f2 Nather a tal punto da portarlo a rinunciare al compito di correggere il bug."}
{"id": "1409564", "revid": "767487", "url": "https://it.wikipedia.org/wiki?curid=1409564", "title": "Chi\u0219laz", "text": "Chi\u0219laz \u00e8 un comune della Romania di 3.296 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 7 villaggi: Chiraleu, Chi\u0219laz, H\u0103uce\u0219ti, Mi\u0219ca, Poclu\u0219a de Barc\u0103u, S\u0103rs\u00eeg, S\u00eenlaz\u0103r."}
{"id": "1409565", "revid": "120921078", "url": "https://it.wikipedia.org/wiki?curid=1409565", "title": "1 centesimo di euro", "text": "1 centesimo di euro (0,01 \u20ac) \u00e8 il pi\u00f9 piccolo taglio delle monete in euro. Come le monete da 2 e 5 centesimi \u00e8 di acciaio con placcatura in rame (da cui il colore rossastro); la percentuale di acciaio \u00e8 del 94,35% mentre quella del rame del 5,65%. Il conio da parte dell'Italia delle monete da 1 centesimo e da 2 centesimi \u00e8 terminato il 1\u00ba gennaio 2018.\nAspetto.\nLa moneta da 1 centesimo ha un diametro di , \u00e8 spessa e pesa . Tutte le monete presentano una faccia comune e una specifica per ogni nazione. Sul rovescio, opera di Luc Luycx (un artista e grafico belga vincitore del concorso europeo per il design delle nuove monete), \u00e8 presente a sinistra il valore della moneta mentre sulla destra vi \u00e8 un disegno raffigurante la Terra attraversato da 6 linee che uniscono 12 stelle. Il disegno della Terra simboleggia l'Europa rispetto al mondo mentre le 12 stelle richiamano la bandiera europea. Il contorno \u00e8 liscio."}
{"id": "1409566", "revid": "287204", "url": "https://it.wikipedia.org/wiki?curid=1409566", "title": "Chislaz", "text": ""}
{"id": "1409568", "revid": "767487", "url": "https://it.wikipedia.org/wiki?curid=1409568", "title": "S\u00e2niob", "text": "S\u00e2niob, fino al 2012 chiamato Ciuhoi, \u00e8 un comune della Romania di 2.213 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: Cenalo\u0219, Ciuhoi, S\u00e2niob e Sf\u00e2rna\u0219."}
{"id": "1409575", "revid": "767487", "url": "https://it.wikipedia.org/wiki?curid=1409575", "title": "Ciumeghiu", "text": "Ciumeghiu \u00e8 un comune della Romania di 4.499 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Boiu, Ciumeghiu, Ghiorac.\nIl principale monumento del comune \u00e8 il Castello Miskolczy, del 1779."}
{"id": "1409582", "revid": "767487", "url": "https://it.wikipedia.org/wiki?curid=1409582", "title": "Cociuba Mare", "text": "Cociuba Mare \u00e8 un comune della Romania di 3.027 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: C\u0103r\u0103s\u0103u, Che\u0219a, Cociuba Mare, Petid.\nNel territorio comunale sono situati due insediamenti preistorici: uno, denominato \"F\u00e2nt\u00e2ni\u0163a\", risalente al Neolitico, l'altro, denominato \"Coh\u0103re\u015fti\", risalente all'Et\u00e0 del ferro."}
{"id": "1409583", "revid": "124816558", "url": "https://it.wikipedia.org/wiki?curid=1409583", "title": "Antonino Di Giorgio", "text": "Biografia.\nIl militare.\nNato a San Fratello in una famiglia rappresentativa della nobilt\u00e0 terriera siciliana, figlio della baronessa Giuseppina Faraci e del notaio Ignazio, Antonino Di Giorgio intraprese la carriera militare venendo ammesso alla Scuola Militare Nunziatella di Napoli prima, e all'Accademia Militare di Modena, poi. Ottenuti i gradi di sottotenente di fanteria nell'estate del 1888, ebbe come prima assegnazione il 77\u00ba Fanteria a Pescara. Nel 1895 super\u00f2 gli esami per l'ammissione alla Scuola di guerra, ma prima di entrarvi fu raggiunto dalle notizie della sconfitta dell'Amba Alagi, per cui decise di offrirsi volontario per il servizio in Eritrea.\nNelle fasi immediatamente successive alla battaglia di Adua Di Giorgio partecip\u00f2 in prima linea alla seconda fase della Guerra di Abissinia, venendo decorato con una medaglia di bronzo al valore (2 maggio 1896). Rientrato in Italia al termine della campagna, riprese gli studi presso la Scuola di Guerra, abilitandosi come ufficiale di Stato Maggiore. Promosso capitano, fu assegnato all'VIII Corpo d'Armata con sede a Firenze, dove ottenne la promozione a maggiore nel 1907.\nCon tale grado, assunse il comando di una piccola unit\u00e0 di fanteria, che condusse in Somalia a una serie di eccezionali vittorie contro le trib\u00f9 dell'interno del paese. Tra l'11 e il 12 luglio 1908 liber\u00f2 la citt\u00e0 di Merca, scontrandosi successivamente con i ribelli somali a Mer\u00e9re ed occupando Afgoi. In seguito alla serie di vittorie conseguite dall'ufficiale, il sultano di Ghel\u00e9di si sottomise al governo coloniale insieme con 5000 soldati.\nI successi militari ottenuti posero ben presto Di Giorgio in rotta di collisione con il governatore civile della Somalia, Tommaso Carletti. I dissidi tra i due si fecero presto insostenibili e portarono Di Giorgio a chiedere di essere rimpatriato, cosa che ottenne nel 1909.\nLo scoppio due anni dopo della guerra italo-turca trov\u00f2 il maggiore Di Giorgio al comando di un battaglione dell'89\u00ba Reggimento fanteria \"Salerno\", al comando del quale torn\u00f2 in Africa per l'ultima volta. Il pieno successo delle operazioni militari effettuate sotto il suo comando gli valsero la promozione a tenente colonnello, nonch\u00e9 l'ottenimento dell'Ordine Militare di Savoia e della medaglia d'argento al valor militare.\nIl politico.\nLa vasta popolarit\u00e0 dell'ufficiale nel messinese, sua terra d'origine, gli aprirono le porte della carriera politica. Nel 1913 fu candidato come indipendente alla Camera nel circondario di Mistretta e vinse la competizione contro il candidato ministeriale, mantenendo la carica nella XXIV, XXV e XXVII legislatura. Coerentemente con le posizioni sostenute nella sua opera \"La rete ferroviaria della Sicilia nei riguardi della difesa\" (1905) Di Giorgio sostenne la necessit\u00e0 di spostare il baricentro delle forze armate italiane dal nord al sud del paese, riposizionando inoltre da terrestre a marittimo lo sforzo maggiore dell'ampliamento ed ammodernamento delle stesse.\nTali posizioni avevano come razionale militare il nuovo ruolo che l'Italia avrebbe dovuto assumere nel Mediterraneo in relazione all'acquisizione della Libia; nonch\u00e9 la necessit\u00e0 di fornire supporto economico alle aree svantaggiate del paese, con particolare rilievo a quelle del messinese, che ancora soffrivano delle conseguenze distruttive del terremoto del 1908, durante il quale egli aveva perso il padre.\nCoerentemente alla sua etica di ufficiale, Di Giorgio mantenne anche in Parlamento posizioni di assoluta indipendenza, e si applic\u00f2 soprattutto a problemi di tipo militare. La sua esperienza gli consent\u00ec di prevedere il prossimo coinvolgimento italiano nella prima guerra mondiale.\nLa guerra.\nTale preveggenza gli valse la stima di Luigi Cadorna e la chiamata quale ufficiale addetto al Comando Supremo allo scoppio delle ostilit\u00e0 nel maggio 1915. Presto insofferente alla vita da burocrate, Di Giorgio chiese ed ottenne l'assegnazione a un incarico operativo, ed assunse il ruolo di Capo di Stato Maggiore dell'VIII Corpo d'Armata (2\u00aa Armata). Interpretato l'incarico con la consueta competenza, fu promosso colonnello nel 1915, e colonnello brigadiere nel 1916. Con questo grado assunse il comando della Brigata Bisagno (209\u00ba e 210\u00ba fanteria), una nuova unit\u00e0 costruita con reclute della classe 1896, ed inquadrata nel X Corpo d'Armata, inserito nella 1\u00aa Armata ed assegnato alla zona del Trentino.\nNell'estate del 1916 Di Giorgio condusse la Bisagno durante i vittoriosi combattimenti contro l'esercito austriaco e fu successivamente nominato comandante del IV Raggruppamento Alpini (gruppi 8\u00b0 e 9\u00b0). Il raggruppamento, inquadrato nella 52\u00aa Divisione Alpini, XX Corpo d'Armata, 6\u00aa Armata partecip\u00f2 alle operazioni volte ad evitare nuovi sfondamenti del fronte degli Altopiani ed a disarticolare le difese dell'Ortigara. Con la promozione a maggior generale, arriv\u00f2 anche la destinazione al comando della 51\u00aa Divisione in Valsugana, nel XVIII Corpo d'Armata, 1\u00aa Armata.\nFuori dalla zona principale d'operazioni, Di Giorgio fu tenuto fuori dall'azione di Carzano, e fu colto a Roma, dove era andato per partecipare a una sessione della Camera, dalle notizie del disastro di Caporetto. Immediatamente richiamato da Cadorna, Di Giorgio part\u00ec per Udine, dove assunse il comando del Corpo d'Armata Speciale, un'unit\u00e0 costituita rapidamente per arginare l'avanzata degli austriaci.\nTra il 26 ottobre ed il 3 novembre diresse le truppe al suo comando nel corso della Battaglia di Ragogna. Di Giorgio condusse le sue truppe controcorrente rispetto alla fiumana di sbandati che ripiegavano da Caporetto, i suoi uomini eseguirono l'ordine di resistere ad ogni costo venendo tutti uccisi o catturati dal nemico ,il generale Di Giorgio nel frattempo si mise in salvo oltre il Piave con i suoi ufficiali, la mattina del 9 novembre 1917. Di lui Rommel, all'epoca giovane tenente sul fronte italiano, scrisse: \"\"Ebbi a che fare tra Piave e Tagliamento col famoso esiguo corpo del generale Di Giorgio, il quale ricopriva la ritirata italiana. Fu lottando contro questa unit\u00e0 meravigliosa che compresi come l'esercito di Conrad non sarebbe mai giunto a Milano\"\".\nIl 10 novembre il Corpo d'Armata Speciale fu sciolto e Di Giorgio, promosso tenente generale, rilev\u00f2 Badoglio dal comando del XXVII Corpo d'Armata (brigate \"Reggio\", \"Campania\", \"Cuneo\" e \"Messina\"), reduce dal disastro di Caporetto. Al comando di questa unit\u00e0 partecip\u00f2 alla difesa del Monte Grappa, alla seconda battaglia del Piave ed alla battaglia di Vittorio Veneto (giugno, la prima, e ottobre-novembre 1918, la seconda) dando ancora una volta prova di grande competenza nella conduzione di unit\u00e0 di grandi dimensioni.\nRitorno alla politica.\nLa fine della guerra lo vide ritornare alla vita politica, e negli anni successivi sostenne la causa di Fiume italiana, pur schierandosi contro l'avventurismo dannunziano e degli arditi. Nel 1919 Di Giorgio fu confermato come parlamentare per la circoscrizione di Messina, citt\u00e0 che gli aveva conferito la cittadinanza onoraria per i meriti acquisiti nell'ambito della ricostruzione post-terremoto. Alle successive elezioni del 1921 decise di non ricandidarsi, deluso dalla piega che le vicende nazionali stavano prendendo, e si ritir\u00f2 per un certo periodo a vita privata.\nIl 6 febbraio 1922 prese in moglie l'aristocratica di origine inglese Norina Whitaker (nata nel 1884) e cominci\u00f2 a partecipare alla gestione dei numerosi affari della famiglia acquisita. Di questo periodo \u00e8 l'introduzione da parte sua in Italia della pianta messicana \"Agave sisalana\", fonte di fibre vegetali di grande importanza economica.\nInizialmente oppositore del fascismo delle origini, mut\u00f2 opinione quando il movimento divent\u00f2 maggiormente organico al sistema politico, precisamente dopo l'unione tra fascisti e nazionalisti del 1923, convinto anche dagli amici Luigi Federzoni e Biagio Pace a guardare con maggiore simpatia al nuovo governo di Mussolini. Si candid\u00f2 quindi in Sicilia nel 1924, insieme ad esponenti liberali, come Vittorio Emanuele Orlando, nel listone fascista, tornando alla Camera.\nMinistro della Guerra e proposta di riforma dell'esercito.\nMussolini lo nomin\u00f2 subito Ministro della guerra, per sostituire Armando Diaz. Al nuovo compito Di Giorgio si applic\u00f2 con la consueta tenacia, agendo con energia nella ricostruzione delle forze armate italiane, che vivevano il clima di smobilitazione conseguente alla cessazione della prima guerra mondiale. Egli mantenne la carica dal 30 aprile 1924 al 4 aprile 1925, quando sia il Consiglio superiore dell'esercito, che il Senato bocciarono la sua riforma delle forze armate. La sua dottrina organizzativa, che prevedeva la formazione di nuclei stabili e di piccole dimensioni di reparti in armi, da affiancare con reparti quadro secondo necessit\u00e0, non trov\u00f2 il consenso del fascismo, impegnato a propagandare la necessit\u00e0 di un'estesa militarizzazione del popolo italiano.\nL'ordinamento proposto, faceva proprie le istanze dei fautori dell'idea della \"Nazione Armata\". Delle tre voci che pi\u00f9 incidevano sul bilancio: i quadri ufficiali, i materiali e la forza alle armi; andavano incrementate le prime due a scapito della terza, in quanto il mantenimento alle armi di centinaia di reggimenti portava fatalmente alla contrazione delle altre spese di un organismo militare nel quale il battaglione di fanteria aveva in dotazione otto mitragliatrici contro le 52 del battaglione francese, eterno punto di riferimento.\nCon la \"ferma differenziata\" il contingente di leva, che ammontava a circa 230.000 unit\u00e0, veniva diviso in due categorie, la prima con una ferma \"lunga\" di 18 mesi e l'altra con una di tre. Con le reclute a ferma lunga si formavano un certo numero di reggimenti chiamati \"centri addestramento\" che dovevano essere al massimo dell'efficienza operativa per tutto l'anno, primeggiando tra essi i reparti alpini schierati alla frontiera, gli altri lo dovevano essere solo nei tre mesi destinati all'addestramento mentre per il restante periodo dell'anno i centri funzionavano anche da scuole per allievi sottufficiali e per ufficiali di complemento. I fondi recuperati andavano destinati ai materiali, per i quali occorreva privilegiare la ricerca e la sperimentazione, accumulando tutto quanto doveva servire per la trasformazione dei centri addestramento in reparti operativi e al miglioramento della professionalit\u00e0 degli ufficiali di carriera.\nIn sostanza Di Giorgio voleva sostituire l'esercito \"di caserma\" con un esercito di larga intelaiatura. Il generale siciliano proponeva inoltre la ricostituzione del corpo di stato maggiore e degli ispettori di arma, la soppressione della carica di ispettore generale, la restituzione al capo di stato maggiore delle sue prerogative, sottraendole al Consiglio dell'esercito. Lo stesso Mussolini assunse la carica di Ministro della Guerra ad interim, che non avrebbe pi\u00f9 abbandonato fino al luglio 1943.\nI contrasti con Mori.\nTornato al servizio attivo, Di Giorgio comand\u00f2 dapprima il Corpo d'Armata di Firenze e in seguito, nel 1926, quello di Palermo, dove concluse la sua carriera. L'anno dopo entr\u00f2 in forte contrasto con il prefetto Mori, difendendo alcuni notabili messi sotto inchiesta dal \"prefetto di ferro\" (tra i quali suo fratello) e contestando i metodi utilizzati nella repressione del fenomeno mafioso in Sicilia. Protest\u00f2 con Mussolini, ma quest'ultimo non solo si schier\u00f2 con Mori ma nel 1927 blocc\u00f2 la sua nomina a generale d'armata. Il 5 marzo 1928, ormai in contrasto aperto col fascismo e colpito da attacchi personali, rassegn\u00f2 per protesta le dimissioni da deputato, lasciando contemporaneamente anche il comando militare e si fece collocare in ausiliaria nell'esercito.\nMor\u00ec improvvisamente il 17 aprile 1932, a causa di una crisi cardiaca che lo colp\u00ec mentre era convalescente per un'operazione cui aveva voluto sottoporsi. \u00c8 sepolto nel cimitero di San Fratello.\nCuriosit\u00e0.\nDi Giorgio ha reso possibile la fondazione dei comuni di Capo d'Orlando da Naso, e di Acquedolci, in provincia di Messina dopo la frana che colp\u00ec nel 1922 il paese di San Fratello."}
{"id": "1409590", "revid": "767487", "url": "https://it.wikipedia.org/wiki?curid=1409590", "title": "Cop\u0103cel", "text": "Cop\u0103cel \u00e8 un comune della Romania di 2.220 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 6 villaggi: Bucuroaia, Chijic, Cop\u0103cel, Poiana T\u0103\u0219ad, S\u0103rand, Surduc.\nDi un certo interesse sono due chiese in legno, entrambe dedicate all'Assunzione di Maria (\"Adormirea Maicii Domnului\"), una del 1754 nel villaggio di Bucuroaia, l'altra del 1782 nel villaggio di Surduc."}
{"id": "1409592", "revid": "701660", "url": "https://it.wikipedia.org/wiki?curid=1409592", "title": "Traforo stradale del Colle di Tenda", "text": "Il traforo stradale del Colle di Tenda era un tunnel situato sotto il Colle di Tenda ed era parte integrante della strada statale 20, a sua volta parte del percorso della strada europea 74. All'epoca della sua inaugurazione, avvenuta nel 1882, era il tunnel stradale pi\u00f9 lungo mai costruito, con una ragguardevole lunghezza, per l'epoca, di 3.182 metri.\nDescrizione.\nCon la frontiera costiera di Ventimiglia, il traforo stradale del Frejus e quello del Monte Bianco (entrambi valichi autostradali) il Colle di Tenda era uno dei collegamenti privilegiati tra Italia e Francia, per certi aspetti preferito agli altri: era gratuito, percorribile tutto l'anno vista l'altezza non troppo elevata a cui si trovavano le due imboccature (versante italiano: 1.321 m s.l.m. - versante francese: 1.280\u00a0m s.l.m.), cosa che non ne obbligava la chiusura invernale, e la galleria era di lunghezza modesta.\nEra in corso l'ammodernamento di tutta la struttura: il progetto prevedeva una nuova galleria (da usare solo in direzione Italia-Francia) che avrebbe avuto una carreggiata di 6,50 metri (una corsia di marcia di 3,50 metri, una di emergenza di 2,70 metri e una banchina da 0,30 metri), mentre il collegamento Francia-Italia sarebbe stato ampliato fino ad arrivare alle stesse dimensioni; le due gallerie sarebbero state collegate da bypass pedonali e carrabili. Per non interrompere il traffico, i lavori, iniziati nel 2012 con le indagini geologiche preliminari, venivano eseguiti in tempi sfasati.\nNel maggio 2017 la Procura di Cuneo sequestr\u00f2 il cantiere del \"Tenda bis\" per permettere accertamenti ai consulenti tecnici, nell'ambito di un'indagine per la frode nelle pubbliche forniture e il furto aggravato; gli indagati erano 17, tra cui un funzionario Anas, i responsabili del cantiere dell\u2019azienda Fincosit che aveva vinto l\u2019appalto di Anas, pagato al 42% dalla Francia. A seguito di intercettazioni, erano state rivelate problematiche nella realizzazione di un muro portante dell\u2019altezza di undici metri, la pi\u00f9 grande opera di contenimento dell\u2019intero progetto, destinato a sorreggere la strada in uscita dal nuovo tunnel, proteggendola dalle frane e dalla montagna incombente; inoltre erano state rivendute ad altri acquirenti le centine che avrebbero dovuto sostenere gli archi di volta. Nello stesso mese il procuratore di Nizza richiese il sequestro del nuovo tunnel del colle di Tenda anche sul versante francese.\nIl 7 aprile 2018 l'Anas rescisse il contratto per la nuova galleria con l'impresa Fincosit per asserite inadempienze contrattuali non collegate con le indagini della Procura. Tra le cause che, secondo ANAS, avrebbero legittimato la risoluzione, vi sarebbe il mancato smaltimento delle anidriti.\nDal 2 ottobre 2020 il vecchio tunnel, non oggetto dei lavori dell'azienda Fincosit, \u00e8 chiuso fino a data indefinita a causa delle frane dal lato francese e italiano del tunnel causate dal forte maltempo."}
{"id": "1409593", "revid": "287204", "url": "https://it.wikipedia.org/wiki?curid=1409593", "title": "Copacel", "text": ""}
{"id": "1409595", "revid": "71433", "url": "https://it.wikipedia.org/wiki?curid=1409595", "title": "Caratterista", "text": ""}
{"id": "1409596", "revid": "767487", "url": "https://it.wikipedia.org/wiki?curid=1409596", "title": "Cri\u0219tioru de Jos", "text": "Cri\u0219tioru de Jos \u00e8 un comune della Romania di 1.470 abitanti, ubicato nel distretto di Bihor, nella regione storica della Transilvania."}
{"id": "1409597", "revid": "287204", "url": "https://it.wikipedia.org/wiki?curid=1409597", "title": "Cristioru de Jos", "text": ""}
{"id": "1409600", "revid": "767487", "url": "https://it.wikipedia.org/wiki?curid=1409600", "title": "Cur\u0103\u021bele", "text": "Cur\u0103\u021bele \u00e8 un comune della Romania di 2.647 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: Beiu\u0219ele, Cresuia, Cur\u0103\u021bele, Nim\u0103ie\u0219ti, Pocioveli\u0219te."}
{"id": "1409601", "revid": "729019", "url": "https://it.wikipedia.org/wiki?curid=1409601", "title": "Paolo Vaccari", "text": "Biografia.\nNativo di Calvisano (BS) e cresciuto nell'omonimo club, con esso esord\u00ec in massima divisione il 1\u00ba febbraio 1987 a Padova contro il . Con il club della provincia bresciana disput\u00f2 6 campionati, di cui 2 in serie A-2, prima di passare al Milan (nome in quel periodo assunto dall'Amatori Milano), con il quale realizz\u00f2 nel 1995 l'accoppiata scudetto-Coppa Italia.\nA tale data era gi\u00e0 nell'orbita della Nazionale: aveva, infatti, esordito sotto la gestione tecnica di Bertrand Fourcade nel \"tour\" estivo in Namibia del 1991, disputando due \"test match\" contro la Nazionale di casa, nel ruolo di tre quarti ala. Nel prosieguo della sua carriera azzurra fu schierato ancora come ala, centro ed estremo. Prese parte alla in Inghilterra, disputando da titolare tutti i tre incontri che videro impegnata l'.\nNel 1995 torn\u00f2 al Calvisano e prese parte, sotto la direzione del C.T. Georges Coste, alla Coppa del Mondo in Sudafrica.\nNel 1997 Vaccari fece parte della squadra che vinse la Coppa FIRA 1995/97 a Grenoble battendo in finale la per 40-32: fu proprio lui a segnare la meta della sicurezza italiana, che portava il punteggio a un temporaneo 38-20 (Dom\u00ednguez trasform\u00f2 portando il punteggio a 40), a cinque minuti dal termine dell'incontro.\nA febbraio 1998 Vaccari fu invitato dai Barbarians per un \"match\" che fu disputato il 17 marzo successivo contro il Leicester. Un infortunio a fine 1998 lo tenne poi lontano dai campi di gioco per circa un anno; ritorn\u00f2 in azzurro agli ordini del C.T. Massimo Mascioletti per la in Galles, poi ulteriori complicazioni fisiche gli impedirono di prender parte al successivo Sei Nazioni 2000, il primo a vedere l' ai nastri di partenza.\nRientr\u00f2 in Nazionale a fine 2001, con il nuovo C.T. Brad Johnstone, e prese poi parte ai Sei Nazioni del e (con il C.T. John Kirwan) ; nel corso di tale torneo disput\u00f2 il suo ultimo incontro internazionale, contro la : il bilancio finale \u00e8 di 64 incontri e 22 mete (3 da 4 punti e 19 da 5, per un totale di 107 punti).\nNel 2003 si laure\u00f2 in architettura nella stessa sessione d'esami del suo compagno di Nazionale Massimo Giovanelli; nel 2004 vinse la Coppa Italia con il Calvisano e l'anno successivo, alla sua quinta finale-scudetto consecutiva, si laure\u00f2 campione d'Italia per la seconda volta (la prima per il suo club); si ritir\u00f2 alla fine della stagione 2005-06, dopo la sconfitta nell'ennesima finale-scudetto, la sesta in sei stagioni, a Monza, contro il .\nGi\u00e0 consigliere dal 2004 della Federazione Italiana Rugby eletto in quota giocatori, nelle elezioni federali del 2008 fu riconfermato nel ruolo."}
{"id": "1409603", "revid": "287204", "url": "https://it.wikipedia.org/wiki?curid=1409603", "title": "Curatele", "text": ""}
{"id": "1409606", "revid": "33689", "url": "https://it.wikipedia.org/wiki?curid=1409606", "title": "Flavio Severino", "text": "Biografia.\nEra probabilmente di origine italica. Mantenne una posizione di rilievo durante tutti i turbolenti anni 450; come indicato dal poeta Sidonio Apollinare (\"Lettere\", i.11.10), aveva tenuto degli incarichi sotto l'imperatore Avito, prima di partecipare al fianco dell'imperatore romano d'Occidente Maggioriano, nel 458, alla campagna in Gallia contro i Visigoti, per la riconquista della regione. Maggioriano mise in atto una politica che intendeva riconciliare il potere imperiale con l'aristocrazia senatoriale, sia gallica che italica, e dunque scelse Severino come console per l'anno 461; in un banchetto tenutosi ad Arelate e descritto da Sidonio era il secondo personaggio pi\u00f9 importante dopo l'imperatore.\nUn'iscrizione col suo nome \u00e8 stata ritrovata sui sedili del Colosseo, in quanto uno dei posti gli era riservato; l'iscrizione () \u00e8 datata tra il 476 e il 483."}
{"id": "1409608", "revid": "2169346", "url": "https://it.wikipedia.org/wiki?curid=1409608", "title": "Valentina Bartolo", "text": "Biografia.\nSi avvicina giovanissima al Teatro grazie all'incontro con la regista Pietra Selva Nicolicchia ed esordisce all'et\u00e0 di diciassette anni al Teatro Biondo di Palermo diretta da Michele Perriera.\nSuccessivamente lavora con la danzatrice e coreografa Michela Lucenti.\nDal 2002 al 2005 prosegue la sua formazione al Piccolo Teatro di Milano, diretta da Luca Ronconi, dove prende parte a diversi spettacoli del regista : \"Infinities\", \"Il prometeo\", \"Le baccanti\", \"Le rane\". \nNel 2006 viene scelta tra gli attori del Progetto \"Domani\" voluto dal Teatro Stabile di Torino in occasione delle Olimpiadi Torinesi.\nContinua la collaborazione con il Teatro Stabile di Torino lavorando in diverse produzioni tra cui \u201cAntigone\u201dper la regia di Walter Le Moli, \u201cLa Didone\u201d, sempre diretta da Le Moli , \u201cA voi che m'ascoltate\u201d per la regia Victor Arditti, \u201cSogno di una notte di mezz'estate\u201d in collaborazione con l'Orchestra del Teatro Regio di Torino e la direzione musicale di Gianandrea Noseda, \u201cLa folle giornata o il matrimonio di Figaro\u201d per la regia di Claudio Longhi.\nSempre con la regia di Longhi prende parte al progetto \"Koltes\" prodotto dal Teatro di Roma.\nNel 2007 \u00e8 protagonista in \u201cDossier Ifigenia\u201d diretta da Eli Malka, per il Festival dell'Unione dei Teatri d'Europa.\nNel 2008 viene scelta per interpretare il ruolo di Marija Satova nei Demoni di Dostoevskij per la regia di Peter Stein, ma in seguito a vicende legate a conflitti interni, decide di rinunciare al progetto insieme a diversi colleghi coinvolti.\nSuccessivamente lavora con Federico Olivetti ne \"il Decalogo\" di Kieslowski a fianco di Fausto Cabra e jurij Ferrini.\nContinua il suo percorso con il duo Ricci&amp;Forte nello spettacolo 100% Furioso, per il festival internazionale Castel Dei Mondi di Andria.\nNel 2011 diretta da Fausto Cabra \u00e8 protagonista dello spettacolo-monologo multidisciplinare \"Un Cuore Allo Zoo\" liberamente ispirato al racconto \"Un giovedi allo zoo con Bruce\", il cui centro dello show \u00e8 l'interazione con il pubblico facendo utilizzo di telecamere in presa diretta, video pre-registrati a dare l'illusione di poter seguire parte dello spettacolo fuori dal palco tra camerini e strade milanesi, oltre l'utililizzo di 50 tracce audio a dialogare con la storia, apparentemente improvvisata dalla protagonista. Presentato all'interno del progetto\"Vogliamo Vivere\" della compagnia PianoInBilico, vincitore del Bando Cariplo, lo spettacolo ottiene diverse segnalazioni per l'intento drammaturgico e visivo definito \"un passo avanti oltre la quarta parete\".\nCon la compagnia Piano In Bilico lavora successivamente ne \"Le Relazioni Pericolose\" di P.F.C De Laclos, nell'adattamento e regia di S.G.Mendola, in cui interpreta Cecile Volange, successivamente lo spettacolo entra in co-produzione con il Teatro Franco Parenti di Milano.\nParallelamente viene scelta dalla compagnia Horovitz/Paciotto (fondata Hisrael Horoviz e Andrea Paciotto in collaborazione con il centro la mama umbra dedicato a Ellen Stuart) nello spettacolo \"Tre Famiglie\", prodotto e distribuito dal Teatro stabile dell'Umbria, in tourn\u00e9e nel 2012 e nel 2013.\nIn seguito viene scelta da Eimuntas Nekrosius, per il workshop promosso dal Teatro Olimpico di Vicenza, al termine del quale viene messo in scena lo studio \"Lettere a Lucilio\" di Seneca.\nSuccessivamente debutta alla regia con \"I Quaderni di Nisveta\" dell'autrice italo-bosniaca Elvira Mujcic, una produzione di Alan Alpenfelt e del festival internazionale di letteratura \"Chiasso Letteraria\".\nNell'edizione successiva del Festival svizzero, porta in scena un progetto di letture su Luciano Bianciardi, per la regia di Giacomo Bisordi, progetto che nell'anno successivo torna in Italia nel ciclo di letture ospitato dal Teatro La Pergola di Firenze.\nSempre Giacomo Bisordi la sceglie tra i protagonisti dello spettacolo \"Amore e Resti Umani\" di Brad Fraser, prodotto dalla compagnia Barbaros in collaborazione con Societ\u00e0 per attori di Franco Clavari (Lo spettacolo gode di numerose recensioni della critica online, ed \u00e8 attualmente considerato uno dei migliori lavori teatrali degli ultimi anni presenti nel circuito del teatro off Romano).\nNell'estate 2014 debutta al Festival di Borgio Verezzi con il \"Vero Amico\" di Goldoni, diretto da Lorenzo Lavia.\nNella stagione 2016/17 del Teatro India \u00e8 protagonista di \"O di Uno O di Nessuno\" di L.Pirandello, per la regia di Gianluigi Fogacci.\nDal 2014 al 2018 \u00e8 interprete del ruolo di \"Angelica\" ne \"il Malato Immaginario\" di Moli\u00e8re, produzione di punta del teatro Franco Parenti, per la regia di Andr\u00e9e Ruth Shammah, con protagonisti Gioele Dix e Anna della Rosa.\nHa preso parte anche a diverse repliche dello spettacolo \"Gli Innamorati\" di Goldoni, entrando in sostituzione del ruolo di Flaminia, sempre prodotto dal Franco Parenti per la regia di A.Ruth Shammah.\nParallelamente nella stagione 2017/18 prende parte al progetto \"Evolution\" prodotto dal Centro Teatrale Bresciano per la regia di Fausto Cabra.\nSuccessivamente \u00e8 nel cast dello spettacolo scritto e diretto da Cesare Lievi \"il giorno di un Dio\", una coproduzione Ert, Teatro di Roma, Stadtheater di Klagenfurt.\nNel 2019 collabora nuovamente con il Centro Teatrale Bresciano dove prende parte alla rassegna di drammaturgia contemporanea curata da Elisabetta Pozzi.\nSempre nel 2019 viene scelta per la campagna contro la violenza sulle donne diretta da L.Chiossone per Real Time.\nPer il cinema \u00e8 protagonista nel 2011 dell'opera prima \"The Gerber Syndrome\" diretta da Max\u00ec Dejoie (Menzione speciale al ToHorror Film Festival). \nNel 2007 ha preso parte al progetto \"Peopling the Palace\" diretto da Peter Greenaway, e partecipato al film per la Rai \"Heinstein\" di Liliana Cavani.\nPer la televisione, dal 1\u00ba gennaio 2007 al 28 marzo 2013, interpreta la genietta \"Shirin Scintilla\" nel programma per bambini Melevisione in onda tutti i giorni su Rai YoYo, per la regia di Paolo Severini e Alfredo Franco. Nel 2012 ha partecipato alla sit-com \" i Soliti Idioti\" per la regia di Enrico Lando in onda su MTV e alla fiction \"Fuori Classe\" diretta da Riccardo Donna in onda su Rai Uno. \nNel 2015 \u00e8 comparsa nel 4\u00ba, 5\u00ba e 6\u00ba episodio della fiction \"Non uccidere\", per la regia di Giuseppe Gagliardi, nel ruolo di Monica Ribichini, a fianco di Monica Guerritore e Miriam Leone.\nNel 2019 viene scelta nel cast dell'opera prima \"Il Nido\" regia di Roberto De Feo, prodotta da Colorado film e Premi\u00e8re."}
{"id": "1409610", "revid": "767487", "url": "https://it.wikipedia.org/wiki?curid=1409610", "title": "Gerardo di Chiaravalle", "text": "Prima di divenire monaco, fu un cavaliere: dopo essere stato ferito, prese la decisione di diventare Benedettino Cistercense di Clairvaux. Mor\u00ec quando non aveva ancora cinquant'anni e il fratello Bernardo tenne un'orazione di elogio. Disse di lui: \u00abNon fu grande soltanto nelle grandi circostanze, ma fu nelle piccole che egli si rivel\u00f2 grande\u00bb. \nNon dev'essere confuso con il beato Gerardo di Chiaravalle, abate, che mor\u00ec nel 1177 ed \u00e8 ricordato dal Martirologio Romano il 16 ottobre.\nCulto.\nGerardo di Chiaravalle \u00e8 commemorato come beato.\nIl suo elogio si legge nel Martirologio romano al 13 giugno:"}
{"id": "1409611", "revid": "767487", "url": "https://it.wikipedia.org/wiki?curid=1409611", "title": "Curtui\u0219eni", "text": "Curtui\u0219eni \u00e8 un comune della Romania di 3.814 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 2 villaggi: Curtui\u0219eni e V\u0103\u0219ad."}
{"id": "1409614", "revid": "287204", "url": "https://it.wikipedia.org/wiki?curid=1409614", "title": "Curtuiseni", "text": ""}
{"id": "1409617", "revid": "1318658", "url": "https://it.wikipedia.org/wiki?curid=1409617", "title": "Traforo ferroviario del Colle di Tenda", "text": "Il traforo ferroviario del Colle di Tenda () \u00e8 la pi\u00f9 lunga galleria della linea ferroviaria Cuneo-Ventimiglia/Nizza. Corre sotto al Colle di Tenda, da cui prende il nome, con percorso rettilineo e parallelo a quello del tunnel stradale, situato ad una quota di circa superiore.\nPur essendo su una linea a binario unico, la galleria fu prevista con la sagoma per il doppio binario per migliorare lo smaltimento del fumo delle locomotive a vapore, che sarebbe stato problematico data la sua lunghezza.\nNota in ambito ferroviario come galleria \u00abTenda\u00bb, rimase interamente in territorio italiano fino al 15 settembre 1947. Dal giorno successivo, quando l'alta valle Roja venne scorporata dalla provincia di Cuneo diventando territorio francese in forza del trattato di pace con la Francia, fu attraversata dalla frontiera italo-francese ed abbandonata in attesa della ricostruzione della linea oltreconfine. \nDopo trentadue anni di inattivit\u00e0 pressoch\u00e9 totale, fu riaperta all'esercizio ferroviario il 6 ottobre 1979, giorno dell'inaugurazione della Cuneo-Ventimiglia ricostruita.\nStoria.\nLa costruzione.\nL'appalto del tronco di tra le stazioni di Limone Piemonte e Vievola, che comprendeva la galleria \u00abTenda\u00bb, fu vinto dall'impresa Fratelli Vaccari di Valenza, che aprirono i cantieri agli imbocchi nord e sud nel gennaio 1890.\nI lavori procedettero regolarmente fino alla fine del settembre 1893, quando i minatori incontrarono a dall'imbocco sud una poltiglia melmosa giallastra semiliquida frammista a grossi massi, che fuoriusciva invadendo gli scavi gi\u00e0 eseguiti e mettendo in pericolo le maestranze. Poco pi\u00f9 di un mese dopo le perforatrici in azione a dall'imbocco nord incontrarono grosse vene d'acqua dalle quali schizzavano getti violentissimi, alcuni dei quali di oltre 100 litri al secondo. In entrambi i casi i lavori erano praticamente fermi: nel settore sud si avanz\u00f2 di circa venti metri in otto mesi, quindi fu necessario fermarsi perch\u00e9 le inarrestabili invasioni limacciose di quella che fu definita \u00ablava fredda\u00bb avevano provocato il cedimento e lo sprofondamento dell'armatura della galleria. \nIl tentativo di superare la faglia melmosa con due cunicoli laterali che avrebbero dovuto, nelle intenzioni, drenare l'acqua asciugando la faglia, culminarono il 15 ottobre 1894 con l'irruzione del limo all'interno della galleria per 56 metri, preceduta da violenti boati e scariche di acque torbide. Contemporaneamente si cre\u00f2 un avvallamento ad imbuto del diametro di 9 metri nell'alveo del Roja, quasi sulla verticale della galleria. \nViste le insormontabili difficolt\u00e0, il 1\u00ba dicembre 1894 lo Stato subentr\u00f2 all'impresa Vaccari con il genio civile di Cuneo, che si avvalse dell'esperienza dell'ingegner Raffaello Girard fatto venire in gran fretta dal genio civile di Teramo. Girard, impiegando originali soluzioni, riusc\u00ec a superare la frana, lunga appena , con sedici mesi di lavoro e il 31 marzo 1896 lo Stato restitu\u00ec alla Vaccari il settore sud dopo un'interruzione durata in totale due anni e mezzo. Sul lato nord l'inconveniente fu risolto pi\u00f9 in fretta direttamente dall'impresa, che incanal\u00f2 l'acqua portandola all'esterno.\nIl 15 febbraio 1898 alle ore 13 una carica di esplosivo piazzata sul lato nord dello scavo fece crollare l'ultimo diaframma della galleria, mettendo definitivamente fine all'incubo della \u00ablava fredda\u00bb e dei getti d'acqua. Per celebrare l'avvenimento l'impresa Vaccari organizz\u00f2 per il 17 luglio 1898 una grande festa a Vievola, che assunse quasi il carattere di un'inaugurazione per la presenza del sottosegretario ai lavori pubblici Chiapusso e di molti senatori e deputati piemontesi, oltre a sindaci, tecnici, giornalisti e a una nutrita rappresentanza nizzarda. La galleria fu per\u00f2 terminata solo nei mesi successivi e si dovette attendere fino al 1\u00ba ottobre 1900 per l'apertura del tronco Limone-Vievola.\nLa galleria fu equipaggiata con la linea di contatto bifilare in occasione dell'elettrificazione in corrente alternata trifase a - della Cuneo Gesso-San Dalmazzo di Tenda, che venne esercita a trazione elettrica a partire dal 15 maggio 1931.\nLa distruzione bellica e la ricostruzione.\nTra il 15 e il 26 aprile 1945 le truppe tedesche in ritirata dalla valle Roja verso nord distrussero sistematicamente gallerie e viadotti, lasciando la devastazione alle loro spalle. Le due gallerie del colle di Tenda, quella ferroviaria e quella stradale, non furono risparmiate, ma la prima usc\u00ec meno malconcia: furono infatti fatti saltare entrambi gli imbocchi ma fortunatamente non scoppiarono i circa duecento proiettili di artiglieria accatastati all'interno. L'esplosione spacc\u00f2 inoltre la condotta dell'acqua sorgiva, causa di tanti problemi per l'impresa Vaccari nel 1894, che invase nuovamente una parte del tunnel.\nLa galleria ferroviaria fu riparata e il 30 novembre 1945 venne aperta a automobili ed autocarri che, in attesa del ripristino di quella stradale, completata solo alla fine del luglio 1946, erano costretti a transitare con due ruote sulle traversine. Non sarebbe comunque stato possibile farvi circolare i treni, che erano costretti a fermarsi a Vernante per la distruzione del viadotto \u00abRivoira\u00bb. Completata la ricostruzione di quest'ultimo, sistemato il binario e reinstallato la linea di contatto all'interno della galleria, i treni raggiunsero nuovamente Vievola il 22 dicembre 1946.\nL'alta Roja francese.\nIl 10 febbraio 1947 l'ambasciatore d'Italia a Parigi Antonio Meli Lupi di Soragna firm\u00f2 il trattato di pace che prevedeva la cessione di Tenda e Briga Marittima alla Francia. In forza di questo trattato, alle ore 22 del 15 settembre 1947 il tricolore italiano fu ammainato dalle caserme e dagli uffici pubblici dei suddetti comuni, che vennero scorporati dalla provincia di Cuneo divenendo francesi. \nIl primo treno del mattino successivo fu l'ultimo a raggiungere Vievola per prelevare i ferrovieri in servizio in stazione. A partire da quella mattina tutti i treni si fermarono a Limone Piemonte e la galleria \u00abTenda\u00bb fu abbandonata.\nLa galleria del Colle di Tenda venne ancora utilizzata per il trasporto di legname via ferrovia tra il 1949 e il 1958 e per un servizio navetta per il trasporto delle automobili nei mesi invernali tra il marzo 1964 e il febbraio 1965, poi il transito ferroviario cess\u00f2 totalmente fino alla riapertura della Cuneo-Ventimiglia nell'ottobre 1979. \nNel 1958, dopo il termine del servizio di trasporto del legname, l'imbocco nord della galleria fu chiuso da una porta metallica per impedire l'ingresso in Italia di clandestini.\nNel marzo del 1974, in occasione della conversione del sistema di trazione della Cuneo-Limone Piemonte da corrente alternata trifase a a corrente continua a , la linea aerea di contatto presente in galleria venne adattata a quest'ultimo sistema, che fu esteso ad alcuni binari della stazione di Vievola, senza per\u00f2 essere utilizzato.\nLa riapertura.\nLa data di inizio dei lavori di ripristino del tratto in territorio francese della Cuneo-Ventimiglia, distrutto alla fine della seconda guerra mondiale, venne fissata per il 1\u00ba febbraio 1976. La galleria \u00abTenda\u00bb era gi\u00e0 stata riparata nel 1946, ma come gran parte delle gallerie esistenti sul tratto piemontese era soggetta, a causa delle caratteristiche idro-geologiche dei terreni attraversati, a stillicidi che avevano provocato nel tempo un notevole degrado di alcune zone del rivestimento in muratura. Dopo lo smontaggio della linea aerea di contatto si procedette quindi ad estese impermeabilizzazioni del rivestimento ed all'esecuzione di drenaggi con scarico delle acque nelle esistenti canalette. Sulla parte finale del tratto francese fu necessario eseguire il rivestimento completo di una zona deformata e molto umida di di lunghezza.\nLa mancanza di significativi interventi di manutenzione sul binario, inutilizzato dal febbraio 1965, rendeva inoltre necessario il suo completo rinnovo. Dopo aver rimesso in ordine il tratto di loro competenza da Limone fino al confine di stato, le FS furono in grado di trasportare il materiale necessario alla SNCF per fare altrettanto. Il primo treno a percorrere la galleria, dopo oltre tredici anni dall'ultima navetta Limone-Vievola, fu dunque un convoglio di carri carichi di traverse e rotaie che il 20 luglio 1978 venne spinto oltre confine da una locomotiva diesel FS D.345 che procedeva a passo d'uomo sul vecchio binario. La manovra si ripet\u00e9 diverse volte nei giorni successivi, fino a quando la SNCF fu in grado di allestire sul piazzale di Vievola il cantiere per la preparazione del binario per l'armamento della linea ricostruita. Revisionato il binario anche sulla parte francese della galleria, FS e SNCF fissarono per le ore 10 del 17 agosto 1978 la riapertura ufficiale della tratta Limone Piemonte-Vievola e da quel momento i treni materiali smisero di essere movimenti di manovra e cominciarono a circolare secondo orario senza pi\u00f9 limitazioni di velocit\u00e0.\nL'armamento col binario definitivo della parte francese della galleria avvenne dopo la posa del binario sull'intera tratta francese della linea, che raggiunse il confine sud alla fine di febbraio 1979.\nLa galleria \u00abTenda\u00bb ritorn\u00f2 in esercizio commerciale il 6 ottobre 1979."}
{"id": "1409619", "revid": "74801", "url": "https://it.wikipedia.org/wiki?curid=1409619", "title": "Derna (Romania)", "text": "Derna \u00e8 un comune della Romania di abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di pi\u00f9 villaggi: Derna, Dernisoara, Sacalas\u0103u Nou si Vechi, Tria.\nTutti questi villaggi hanno una bella corona di bosco e colline.\nDi un certo interesse la chiesa in legno dedicata a San Nicola (\"Sf. Nicolae\"), nel villaggio di Sacalas\u0103u Nou, del 1721."}
{"id": "1409621", "revid": "1010292", "url": "https://it.wikipedia.org/wiki?curid=1409621", "title": "Santa Restituta (Avigliano Umbro)", "text": "Santa Restituta \u00e8 una frazione del comune di Avigliano Umbro (TR).\nLa frazione si trova ad ovest del capoluogo, a 581 , ed \u00e8 popolata da circa 70 abitanti.\nStoria.\nNella vicina Grotta Bella sono stati trovati materiali ceramici a partire dal Neolitico, nonch\u00e9 statuette di bronzo di epoca protostorica. Una stipe votiva testimonia la presenza di culti legati alle acque ed all'agricoltura, dal VI al I secolo a.C.\nUn castello venne edificato nel XII secolo vicino al luogo dove si trovava quello precedente, il monte Pianello, e prese il nome della santa a cui era intitolata la chiesa del piccolo cimitero. Possesso di Todi sin dal 1220, lo scopo della fortificazione era quello di controllare il passaggio di merci ed uomini attraverso il cosiddetto corridoio bizantino.\nNel 1495 venne occupato dalle truppe francesi (ben 3.000) di re Carlo VIII, che poi lo offr\u00ec in riscatto a Todi.\nLa devozione verso Restituta divenne sempre pi\u00f9 grande, finch\u00e9 nel 1551 gli abitanti andarono a Sora (in provincia di Frosinone) in pellegrinaggio (in quel luogo era stata martirizzata la santa romana nel 275, dall'imperatore Aureliano): alcune reliquie vennero riportate indietro alla piccola chiesa cimiteriale. Dal XVII secolo le reliquie sono state traslate all'interno del paese, nella chiesa di Santa Maria Novella: ad esse ne vennero aggiunte altre provenienti dalla cattedrale di Pisa (nel 1579).\nAll'inizio del XVIII secolo una disputa con Guardea si risolse in favore di Santa Restituta: riguardava la gestione dei vasti castagneti circostanti.\nNel 2006 sono iniziate delle attivit\u00e0 per gemellare la frazione aviglianese con la citt\u00e0 di Sora .\nEconomia e manifestazioni.\nUn dominio collettivo gestisce ancora parte del territorio. Tra i prodotti agricoli principali vanno ricordate le castagne, prodotte in abbondanza nei boschi locali dei monti Pianicel Grande ed Aiola.\nSolenni festeggiamenti in onore della santa si tengono ogni anno nella prima met\u00e0 di agosto.\nMonumenti e luoghi d'interesse.\nIn questa localit\u00e0 sono presenti sei associazioni:"}
{"id": "1409622", "revid": "1305772", "url": "https://it.wikipedia.org/wiki?curid=1409622", "title": "Santa Restituta", "text": ""}
{"id": "1409623", "revid": "767487", "url": "https://it.wikipedia.org/wiki?curid=1409623", "title": "Diosig", "text": "Diosig \u00e8 un comune della Romania di 6.912 abitanti, ubicato nel distretto di Bihor, nella regione storica della Transilvania.\nDi un certo interesse il Castello Zichy, del 1701 e la chiesa protestante riformata del 1609."}
{"id": "1409626", "revid": "599013", "url": "https://it.wikipedia.org/wiki?curid=1409626", "title": "Cagliari Pallavolo 2005-2006", "text": "Rosa.\nElenco dei giocatori della Volley Cagliari nella stagione 2005/06."}
{"id": "1409629", "revid": "124909549", "url": "https://it.wikipedia.org/wiki?curid=1409629", "title": "Los Bravos", "text": "Los Bravos \u00e8 un gruppo musicale originario della Spagna, fondato nel 1965 a Madrid ed in auge nel periodo d'oro della musica beat, coinciso con la met\u00e0 degli anni sessanta.\nEseguiva un repertorio di canzoni in lingua inglese ed \u00e8 ricordato anche per la sua partecipazione al festival di Sanremo 1967 dove, in coppia con Milva, present\u00f2 il brano, cantato in lingua italiana, \"Uno come noi\".\nUno dei loro maggiori successi \u00e8 stato il brano (con testo in lingua inglese) \"Black Is Black\"- del quale furono vendute oltre un milione di copie - che nel luglio 1966 raggiunse il secondo posto nelle classifiche di vendita del Regno Unito. e il quarto nella classifica statunitense di Billboard Hot 100.\nBlack is Black.\nIl brano era stato scritto per i Los Bravos da Tony Hayes e Steve Wadey della casa discografica londinese Decca Records nel villaggio di Hoo St Werburgh, presso Rochester, nel Kent (Inghilterra) dove i due autori avevano un proprio studio di registrazione nel quale realizzavano demo musicali e registrazioni di prova.\nLa canzone \u00e8 stata poi eseguita in numerose \"cover\" da diversi gruppi. In particolare si ricorda quella del gruppo vocale francese delle Belle Epoque che, incisa nel 1977 in versione disco music si posizion\u00f2 in Gran Bretagna al secondo posto nelle classifiche discografiche. Un'altra bella versione sebbene poco conosciuta fu quella del gruppo greco dei We five con la voce di un giovanissimo Demis Roussos.\nUn altro loro successo che segu\u00ec a breve distanza quello di \"Black is Black\" fu \"I Don't Care\", che raggiunse nell'ottobre dello stesso anno la sedicesima posizione nelle classifiche di vendita britanniche, una posizione mai raggiunta prima da un gruppo spagnolo.\nIl successo ottenuto dalla \"band\" ispanica fu il pretesto per la realizzazione, fra il 1967 e il 1968, di due film musicali in lingua spagnola sulla loro avventura artistica: \"Los Chicos con las Chicas\" (diretto da Javier Aguirre) e \"\u00a1Dame un poco de amooor...!\" (diretto da Jos\u00e9 Mar\u00eda Forqu\u00e9 e Francisco Maci\u00e1n).\nLa canzone \"Going Nowhere\", tratta dalla colonna sonora di \"Los Chicos con las Chicas\" fu poi distribuita come parte integrante della collezione della Rhino Records \"Nuggets II: Original Artyfacts From The British Empire &amp; Beyond\".\nMike Kogel, voce guida del gruppo (conosciuto anche con il nome di Mike Kennedy), \u00e8 nato in Germania e il suo stile \u00e8 assimilabile a quello di un cantante statunitense a quel tempo molto in voga, Gene Pitney. Il fatto che cantasse in inglese - poich\u00e9 il gruppo era ingaggiato da una casa discografica britannica - favor\u00ec senza dubbio il successo su scala continentale del gruppo che, almeno per taluni versi, pu\u00f2 essere assimilato nella colonia della cosiddetta \"british invasion\" dell'epoca beat.\nUno dei componenti e fondatori del gruppo, il tastierista Manolo Fern\u00e1ndez, nativo di Siviglia, mor\u00ec suicida il 20 maggio 1968, all'et\u00e0 di venticinque anni, ed il motivo del gesto fu ricondotto alla prematura morte della moglie Lottie Rey, incinta di pochi mesi, deceduta in seguito alle ferite riportate in un incidente d'auto accaduto mentre Fern\u00e1ndez si trovava al volante.\nLa morte di Fern\u00e1ndez e il quasi contestuale abbandono di Mike Kogel/Kennedy, che decise di iniziare una carriera da solista, e che fu sostituito da Bob Wright e, successivamente, da Anthony Anderson, fratello del cantante degli Yes, Jon Anderson, determinarono una crisi nell'attivit\u00e0 del gruppo che, dal 1975, \u00e8 tornato tuttavia a riunirsi in diverse occasioni, sia pure in formazioni diverse. In tutte queste circostanze \u00e8 sempre stato presente, come voce guida, il cantante Mike Kogel/Kennedy.\nComponenti del gruppo.\nLa formazione originaria dei Los Bravos era costituita da:\nAltri musicisti che si sono alternati nel gruppo sono stati:\nDiscografia.\nSingoli.\n\"Uno Come Noi\" (1967) - ITA Tiffany Records"}
{"id": "1409630", "revid": "15756", "url": "https://it.wikipedia.org/wiki?curid=1409630", "title": "Dobre\u0219ti (Bihor)", "text": "Dobre\u015fti \u00e8 un comune della Romania di 5.651 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 8 villaggi: Corni\u0219e\u0219ti, Cr\u00eence\u0219ti, Dobre\u0219ti, Hidi\u0219el, Luncasprie, R\u0103ca\u0219, Topa de Jos, Topa de Sus.\nDi un certo interesse due chiese in legno ubicate sul territorio comunale: una dedicata ai SS. Arcangeli (\"Sf. Arhangheli\") del 1725, nel villaggio di Luncasprie, l'altra dedicata all'Assunzione di Maria (\"Adormirea Maicii Domnului\") del 1731, nel villaggio di Topa de Jos."}
{"id": "1409631", "revid": "12458", "url": "https://it.wikipedia.org/wiki?curid=1409631", "title": "Institut National de l'Audiovisuel", "text": ""}
{"id": "1409638", "revid": "1543377", "url": "https://it.wikipedia.org/wiki?curid=1409638", "title": "Embraer 195", "text": "L'Embraer 195 \u00e8 un bimotore di linea regionale ad ala bassa prodotto dall'azienda brasiliana Embraer negli anni duemila con capacit\u00e0 da 108 a 120 passeggeri.\nStoria del progetto.\nAd oggi \u00e8 il pi\u00f9 grande aereo costruito dall'azienda brasiliana, potendo trasportare fino a 120 passeggeri. La sua propulsione deriva da due motori GE CF34-10E e il suo ponte passeggeri pu\u00f2 essere allestito per una o due classi. Potendo trasportare 13.530\u00a0kg di cargo, l'EMB-195 offre la migliore relazione tra economia e prestazioni.\nLa nuova famiglia di aerei, gli EMBRAER 170/190, hanno come target le compagnie aeree che hanno bisogno di aerei da 70 a 110 posti. L'ERJ-195 \u00e8 il quarto prodotto di questa famiglia di jet commerciali e il pi\u00f9 capace. Offre inoltre un ampio spazio di cabina e di compartimento bagagli proporzionando economia operazionale, prestazioni e affidabilit\u00e0.\nLa certificazione dell'Embraer 195 \u00e8 arrivata il 30 giugno 2006 da parte dell'Agenzia nazionale dell'aviazione civile brasiliana (ANAC), pochi giorni dopo anche l'European Aviation Safety Agency (EASA) certifica questo modello rendendolo idoneo al volo nei cieli europei.\n\u00c8 interessante notare che la compagnia aerea italiana Air Dolomiti \u00e8 stata launch customer italiano per l'EMB-195 nel 2009 con 10 aeromobili nella versione da 116 posti.\nCon i suoi 100 posti e la sua avionica avanzata si colloca nelle stessa categoria dei Boeing 717-200 e 737-600, degli Airbus A318-100 e dei Bombardier CRJ900/CRJ1000 e Bombardier CS100/CS300.\nVersioni.\nLa seconda generazione, annunciata nel 2011 ed entrata in servizio nel 2019.\nUtilizzatori.\nAl settembre 2021, dei 201 esemplari consegnati (di 195 e 195-E2), 187 sono operativi.\nGli utilizzatori (di 195 e 195-E2) sono: \nVoci correlate.\nAerei comparabili per ruolo, configurazione ed epoca\nAltro\nSviluppo correlato"}
{"id": "1409641", "revid": "45927", "url": "https://it.wikipedia.org/wiki?curid=1409641", "title": "Diviso", "text": ""}
{"id": "1409642", "revid": "729019", "url": "https://it.wikipedia.org/wiki?curid=1409642", "title": "Serafino Ghizzoni", "text": "Biografia.\nNativo dell'Aquila e proveniente dalle giovanili del locale club rugbistico, Ghizzoni esord\u00ec in prima squadra l'11 febbraio 1973 a 19 anni e 4 mesi, grazie al tecnico John Powell Rees, nell'incontro Parma-L'Aquila 4-4 e vi rimase per 24 stagioni, fino al 1996.\nIn tale periodo vinse tre scudetti, due consecutivi nel 1981 e 1982 e uno, nel 1993-94, conquistato battendo in finale il Milan, all'epoca considerato la miglior squadra italiana.\nIn 24 anni in massima serie (serie A, poi A-1), Ghizzoni ha disputato 387 incontri, realizzando 690 punti frutto di 151 mete, 8 calci piazzati, 13 drop e 10 trasformazioni.\nIn Nazionale esord\u00ec il 6 febbraio 1977, in Coppa FIRA contro la Francia A1 a Grenoble; il primo \"full international\" fu esattamente un mese dopo, sempre nell'ambito della stessa competizione, a Casablanca contro il .\nPartecip\u00f2 a tutte le edizioni della Coppa FIRA fino al 1986 e, nel 1987, fu incluso nella rosa che prese parte alla I Coppa del Mondo in Australia e Nuova Zelanda, scendendo in campo in un solo incontro, quello inaugurale contro la , che fu anche il suo ultimo in azzurro.\nDopo il ritiro Ghizzoni si \u00e8 dedicato alla gestione dell'impresa familiare di noleggio veicoli; rimasto nell'ambiente sportivo, \u00e8 insegnante di sci nella stagione invernale, e pilota automobilistico nelle cronoscalate."}
{"id": "1409647", "revid": "120965788", "url": "https://it.wikipedia.org/wiki?curid=1409647", "title": "Question (personaggio)", "text": "Question, il cui vero nome \u00e8 Vic Sage, \u00e8 un personaggio immaginario dei fumetti creato da Steve Ditko. Apparso per la prima volta in \"Blue Beetle\" n. 1 (giugno 1967), in origine \u00e8 stato creato per la Charlton Comics per poi venire acquistato dalla DC Comics all'inizio degli anni ottanta e incorporato nell'universo DC.\nStoria.\nVic Sage \u00e8 un brillante e sagace giornalista investigativo di Hub City che poco dopo il suo debutto televisivo comincia a fare delle ricerche sul dottor Barby Twain; \u00e8 in questa occasione che viene avvicinato dal suo ex insegnante, il professor Aristotle Rodor, che lo informa dei suoi trascorsi con Twain: i due avevano collaborato alla creazione di una pelle artificiale chiamata Pseudoderma che sarebbe dovuta servire come bendaggio simil-pelle con l'aiuto di un gas legante, ma l'inaspettata tossicit\u00e0 del processo indusse Rodor a desistere mentre Twain decise di continuare col progetto decidendo di sfruttare alcune zone del Terzo Mondo come veri e propri laboratori. Vic decide quindi di fermare Twain riuscendoci e accettando di mascherare per sempre il suo aspetto con una maschera di Pseudoderma che lo ha reso un uomo senza volto, decidendo di sfruttare questo suo nuovo status per compiere le sue indagini in modo pi\u00f9 efficiente. Da allora in avanti si affermer\u00e0 come un grande paladino della verit\u00e0 e in pi\u00f9 di un'occasione si riveler\u00e0 fondamentale anche per la Justice League.\nNonostante fin dalle sue prime apparizioni venga mostrato come un antieroe disposto a tutto pur di ottenere le informazioni che gli servono per risolvere i suoi casi, Vic rappresenta un personaggio particolarmente complesso dal punto di vista filosofico: instancabile oppositore della corruzione e della decadenza sociale, \u00e8 stato un seguace dell'oggettivismo per poi abbracciare la filosofia Zen. Nella trasposizione animata della serie \"Justice League\" dimostra inoltre grande apprensione verso diverse teorie complottistiche, soprattutto dopo essere venuto a conoscenza della dimensione alternativa in cui Superman uccide il Presidente Lex Luthor e assieme alla Justice League crea una dittatura globale.\nAlleanze.\nThe Question si allea molto spesso in missione con la Cacciatrice, persona per cui nutre amore e aiuta a investigare sull'omicidio di massa di tutta la famiglia Bertinelli con cui la Cacciatrice \u00e8 imparentata. Lei a soli otto anni assistette a quella tragedia, in quanto era in famiglia con le vittime. Quando la Cacciatrice viene poi incastrata da suo padre a Gotham, avr\u00e0 problemi con Batman, che se pur credendola innocente, non approva i modi violenti della Cacciatrice e decide di tenerla d'occhio e investigare da solo sul caso. La Cacciatrice non \u00e8 d'accordo e si scontra con lo stesso Batman e Nightwing, ma non riuscendo a vincere scappa, cade in un lago e una volta in superficie incontra The Question, che non riuscendo a farla ragionare le fa perdere i sensi con un pugno per poi portarsela a casa e medicarla. Quando lei si sveglia, si addestra con The Question e Richard Dragon per poi ripartire con il suo partner a Gotham. La Cacciatrice si intrufola nella casa di suo padre che, mandante dell'omicidio di massa, capisce che la cacciatrice \u00e8 sua figlia e gli rivela tutta la verit\u00e0. La storia si conclude con un litigio tra The Question e la Cacciatrice al porto durante la cattura di uno scagnozzo del padre della super-eroina.\nPoteri e abilit\u00e0.\nThe Question \u00e8 un esperto di arti marziali, nelle quali \u00e8 stato addestrato da Richard Dragon, e nell'uso delle armi bianche; vanta inoltre delle capacit\u00e0 fisiche eccezionali. \u00c8 un detective dalla mente geniale e dalle capacit\u00e0 deduttive fuori dal comune. Esperto di psicologia e criminologia, nonch\u00e9 eccezionale informatico e meccanico, le sue capacit\u00e0 intellettive sono tranquillamente paragonabili a quelle di Batman.\nCuriosit\u00e0.\nIl personaggio avrebbe dovuto far parte di \"Watchmen\", ma quando la DC decise di integrarlo nell'universo classico Alan Moore lo sostitu\u00ec creando Rorschach."}
{"id": "1409648", "revid": "292162", "url": "https://it.wikipedia.org/wiki?curid=1409648", "title": "Riserva naturale Macchia Foresta del Fiume Irminio", "text": "La Riserva naturale Macchia Foresta del Fiume Irminio \u00e8 un'area naturale protetta della Regione Sicilia situata nel territorio dei comuni di Ragusa e Scicli, nel libero consorzio comunale di Ragusa.\nLa riserva.\nIstituita nel 1985 dall'Assessorato regionale territorio e ambiente, insiste intorno alla foce del fiume Irminio in territorio di Ragusa e Scicli.\nIl territorio \u00e8 costituito da una zona costiera che si affaccia sul Mar Mediterraneo con coste sabbiose ma anche con falesie strapiombanti in mare.\nLe dune mobili spostate dai venti danno al territorio un aspetto variabile nel tempo.\nFlora.\nLa flora \u00e8 costituita prevalentemente da macchia mediterranea e presenta un campionario piuttosto vasto di vegetazione nella quale si distinguono le seguenti specie: lentisco, calcatreppola, giglio di mare, salsola, ravastrello, efedra, ginepro e molte altre.\nLungo le rive del fiume, avente andamento torrentizio, si possono trovare piante di alto fusto costituenti la foresta di cui al nome della riserva. Le piante pi\u00f9 presenti sono il pioppo ed il salice oltre che a qualche eucaliptus. Le piccole falesie digradanti verso il mare sono popolate da agave, palma nana e timo.\nFauna.\nLa fauna \u00e8 costituita, per la maggior parte, da uccelli migratori che usano la riserva come area di sosta durante la migrazione dall'Africa al nord Europa e viceversa.\nFra le specie pi\u00f9 numerose si ricordano: cavaliere d'Italia, martin pescatore, folaga, garzetta, poiana, cormorano, falco ed altri ancora.\nNelle zone acquatiche si trovano rana e rospo mentre nelle zone sabbiose \u00e8 presente il ramarro ed il biacco. In tutti i terreni che vanno verso l'interno si possono poi trovare qualche esemplare di volpe e coniglio selvatico. Merita infine una menzione la presenza della nutria, specie introdotta ."}
{"id": "1409664", "revid": "827882", "url": "https://it.wikipedia.org/wiki?curid=1409664", "title": "Zagara", "text": "La zagara \u00e8 il fiore degli agrumi, cio\u00e8 le piante appartenerti al genere citrus.\nNome.\nLa parola deriva dal siciliano \"z\u00e0gara\", che a sua volta deriva dall'arabo \u0632\u064e\u0647\u0652\u0631\u064e\u0629 (\"zahra\", \"fiore\").\nDescrizione.\nPer zagara si intende in particolare il fiore dell'arancio e del limone (la cui fioritura avviene tra aprile e maggio) oltrech\u00e9 del bergamotto (che invece fiorisce tra la fine di marzo e aprile: i frutti vengono raccolti da ottobre a dicembre).\nUtilizzo.\nLa zagara viene utilizzata per la preparazione dei profumi o dell'\"acqua di Colonia di zagara\", nella preparazione di alcuni prodotti dolciari (ad es. il miele di zagara di agrumi) e in alcune birre. L'\"essenza di zagara\" o \"neroli\" \u00e8 ottenuta dai fiori dell'arancio amaro.\nLa zagara viene spesso utilizzata tradizionalmente per la composizione del bouquet di nozze: \u00e8 pertanto molto frequente l'utilizzo dell'espressione \"fiori d'arancio\" in riferimento al matrimonio.\nQuesti fiori sono molto bottinati dalle api, consentendo di produrre il miele monoflorale o di agrumi a seconda della percentuale presente delle varie specie."}
{"id": "1409668", "revid": "37401", "url": "https://it.wikipedia.org/wiki?curid=1409668", "title": "Pasta reale", "text": ""}
{"id": "1409671", "revid": "897219", "url": "https://it.wikipedia.org/wiki?curid=1409671", "title": "Stefano Bonometti", "text": "Caratteristiche tecniche.\nMediano o terzino, veniva utilizzato con compiti di marcatura, spesso sulla mezzapunta avversaria, come nel caso di Michel Platini e Diego Armando Maradona.\nCarriera.\nGiocatore.\nCresciuto nel Brescia, societ\u00e0 nella quale \u00e8 arrivato all'et\u00e0 di tredici anni, ha esordito in serie B nel torneo 1978-1979 con l'allenatore Luigi Simoni a diciassette in Brescia-Sambenedettese (0-0). Con la maglia bresciana gioca per diciassette stagioni, quasi tutta la sua carriera, con l'unico intermezzo di un'annata nell', in Serie B, a causa di incomprensioni con l'allenatore. Gi\u00e0 nel 1980 aveva lasciato temporaneamente Brescia, prestato alla per partecipare al Torneo di Viareggio, perso in finale contro il Dukla Praga. Nel 1996 chiude la carriera professionistica, a cui fa seguire una stagione nel Campionato Nazionale Dilettanti con il Tecnoleno.\nDetiene il record di presenze con la maglia delle \"Rondinelle\": 422 partite in campionato tra serie A, B e C1, oltre a 53 partite (con 4 reti) in Coppa Italia. Nel suo palmar\u00e8s la conquista con il Brescia quattro promozioni dalla serie B alla serie A e una dalla C1 alla B; ha inoltre conquistato da capitano il Trofeo Anglo-Italiano nel 1994.\nAllenatore e dirigente.\nDopo la fine della carriera agonistica ha intrapreso la carriera di allenatore, nelle giovanili del Brescia. Nel 2001 sostituisce Stefano Maccoppi sulla panchina del Fiorenzuola, in Serie C2. Nella stagione successiva rimane inattivo per frequentare il corso di Coverciano, e in seguito guida la formazione Berretti dell'. Dal 2004 al 2011 \u00e8 al Montichiari, prima come allenatore (2004-2007) e poi come direttore generale, dove conquista una promozione in Serie C2 (2008) e uno Scudetto Dilettanti (2010).\nIl 2 maggio 2011 ha ottenuto la qualifica di direttore sportivo, ruolo che nella stagione 2011-2012 ricopre al . Il 29 gennaio 2012 viene licenziato dall'incarico, a causa di contrasti con la dirigenza."}
{"id": "1409673", "revid": "1711941", "url": "https://it.wikipedia.org/wiki?curid=1409673", "title": "Sengann mac Dela", "text": "Sengann, figlio di Dela dei Fir Bolg, fu un leggendario re supremo d'Irlanda del XVI o XX secolo a.C. (a seconda delle fonti. Successe ai fratelli Gann e Genann. Spos\u00f2 Anust. Quando i Fir Bolg invasero l'Irlanda, i cinque figli di Dela divisero tra di loro l'isola e a Sengann tocc\u00f2 il Munster del sud. Dopo la morte di Gann e Genann per peste, Sengann regn\u00f2 l'Irlanda per cinque anni, fino a quando fu ucciso da Fiacha Cennfinn\u00e1n, nipote di suo fratello Rudraige. \nNella mitologia irlandese esiste anche un Sengann, re dei Fomoriani, che fu sconfitto insieme al fratello Gann da Nemed."}
{"id": "1409676", "revid": "1711941", "url": "https://it.wikipedia.org/wiki?curid=1409676", "title": "Fiacha Cennfinn\u00e1n", "text": "Nella mitologia irlandese Fiacha Cennfinn\u00e1n, figlio di Starn, figlio di Rudraige dei Fir Bolg, divenne re supremo d'Irlanda dopo aver detronizzato il pro-zio Sengann. Regn\u00f2 per cinque anni prima di essere detronizzato da Rinnal, figlio di Genann. Il re milese F\u00edachu Findoilches \u00e8 spesso conosciuto con lo stesso nome."}
{"id": "1409678", "revid": "4175", "url": "https://it.wikipedia.org/wiki?curid=1409678", "title": "Sei Nazioni 2008", "text": "Il RBS Sei Nazioni 2008 (ingl. \"RBS 2008 Six Nations Championship\") fu la 9\u00aa edizione del torneo rugbistico del Sei Nazioni, e 114\u00aa complessiva, tenutosi dal 2 febbraio al 15 marzo 2008.\nIl torneo fu vinto dal per la 24\u00aa volta; come nel 2005, ultima vittoria prima dell'edizione in oggetto, la squadra ha conquistato il Grande Slam e la Triple Crown. Alla , vittoriosa 25-13 sull', il Trofeo Garibaldi.\nLa , battendo 15-9 l', si \u00e8 aggiudicata la Calcutta Cup. La citata , battendo nell'ultima giornata del torneo la stessa , ha evitato il \"Whitewash\", ma non il Cucchiaio di Legno, avendo concluso il torneo all'ultimo posto a pari merito con gli scozzesi ma con una peggior differenza punti rispetto a questi ultimi (-57 contro -54).\nMiglior realizzatore di mete \u00e8 risultato il e Shane Williams con 6; tra i marcatori di punti, il migliore \u00e8 stato l'inglese Jonny Wilkinson con 50; Wilkinson \u00e8 tra l'altro il miglior realizzatore della storia del torneo in tutte le sue denominazioni, con 479 punti in 33 incontri."}
{"id": "1409683", "revid": "1305772", "url": "https://it.wikipedia.org/wiki?curid=1409683", "title": "Fiacha", "text": "Fiacha (F\u00edachu) \u00e8 il nome di molti personaggi della storia e della mitologia irlandesi:\nIl nome \u00e8 spesso confuso con le forme simili di Fiachra o Fiachna."}
{"id": "1409690", "revid": "941790", "url": "https://it.wikipedia.org/wiki?curid=1409690", "title": "Programma FRAM", "text": "Il programma FRAM (Fleet Rehabilitation and Modernization) fu un progetto della Marina militare statunitense di riconversione dalla flotta di cacciatorpediniere in unit\u00e0 antisommergibile.\nIl programma, voluto dall'ammiraglio Burke, nacque per affrontare la minaccia rappresentata dai sommergibili di attacco rapido sovietici. La riconversione dei cacciatorpediniere si rese necessaria a causa dell'impossibilit\u00e0 per gli Stati Uniti di produrre \"ex novo\" un numero sufficiente di fregate antisommergibile, anche perch\u00e9 era stata data la priorit\u00e0 alla costruzione di altre unit\u00e0 come incrociatori e portaerei.\nPer dotare le unit\u00e0 di un credibile armamento antisommergibile, la trasformazione principale riguard\u00f2 l'utilizzazione di due nuovi sistemi: il razzo antisommergibili ASROC (Anti Subamarine ROCket), in grado di lanciare un siluro autoguidato in un raggio da uno a cinque miglia, e l'elicottero antisommergibile privo di pilota DASH (Drone anti-submarine helicopter) guidato dal ponte di volo e dalla Centrale Operativa di Combattimento in un raggio di 22 miglia. Sia l'ASROC che il drone utilizzavano siluri autoguidati Mk 44 o Mk 46, utilizzati dai nuovi lanciasiluri da 324mm MK 32 delle navi.\nGli aggiornamenti furono divisi in due fasi, con la fase FRAM I che riguard\u00f2 esclusivamente la classe Gearing.\nGli ammodernamenti furono differenti, non solo relativamente alle classi navali, ma anche gli ammodernamenti FRAM MK I e FRAM MK II furono differenti tra navi della stessa classe.\nLe unit\u00e0 della classe Gearing e poi della classe Allen M. Sumner furono parzialmente demolite e ricostruite nella sovrastruttura, con nuovi motori, una pi\u00f9 moderna COC, nuovi sonar e nuovi sistemi radar.\nLe modifiche FRAM, iniziate circa nel 1959, terminarono all'inizio degli anni sessanta e la maggior parte delle unit\u00e0 coinvolte nel programma rimase in servizio fino alla fine del decennio, mentre le unit\u00e0 cedute a marine di alleati degli Stati Uniti restarono in servizio fino agli anni novanta ed in qualche caso fino all'inizio del XXI secolo.\nDel Programma FRAM facevano parte le modernizzazioni GUPPY III del programma GUPPY relativo ai sommergibili.\nFRAM MK I.\nLa fase \"FRAM MK I\" vide la completa ricostruzione della sovrastruttura, revisione dell'apparato motore e dell'elettronica di bordo, con l'installazione di un nuovo radar di ricerca aerea e del radar di superficie SPS-10 e del sonar SQS-23; l'armamento vide la rimozione di uno dei cannoni da 127/38mm e l'installazione di una batteria di ASROC e nella zona poppiera la costruzione di una piattaforma di appontaggio per elicottero drone antisommergibile e del relativo hangar; una versione aggiornata dell'elicottero drone DASH rimase in servizio nella marina americana fino al maggio del 2006. I lavori di ammodernamento erano destinati ad aumentare la vita operativa delle unit\u00e0 di almeno otto anni.\nGearing.\nI primi ammodernamenti del dopoguerra avevano riguardato alcuni Gearing che erano stati aggiornati per la ricerca antisommergibile a lungo raggio e classificati DDK (\"Hunter Killer Destroyer\") e costituirono una sottoclasse denominata Classe Carpenter. Altri Gearing, convertiti per essere assegnati a compiti di scorta antisommergibile, vennero classificati \"Escort Destroyer\" (DDE) costituirono una sottoclasse denominata Classe Basilone. A partire dal 4 marzo 1950 anche i cacciatorpediniere DDK (\"Hunter Killer Destroyer\") vennero riclassificati DDE, continuando a mantenere la loro sigla.\nDal 30 giugno 1962 la classificazione DDE venne abolita e tali unit\u00e0 vennero riclassificate cacciatorpediniere.\nI cacciatorpediniere di squadra che vennero dotati di radar di scoperta aerea di pi\u00f9 moderna concezione, furono invece riclassificati \"Destroyer Radar Picket\" (DDR) ed utilizzati come unit\u00e0 di allerta aerea avanzata. Si trattava di 36 unit\u00e0 della Classe Gearing, che tra il 1945 e il 1953 vennero riconvertite in unit\u00e0 di difesa aerea a lungo raggio per affrontare le nuove minacce aeree costituite dai caccia di nuova generazione. Durante questi lavori di conversione su tutte le unit\u00e0 della classe vennero installati i nuovi radar SPS-8 che trovarono posto sulla sovrastruttura posteriore risultando il radar troppo pesante per l'albero a tripode anteriore. Nello stesso tempo il radar originale SP venne rimpiazzato dal TACtical Air Navigation conosciuto anche come TACAN. Le unit\u00e0 che ricevettero questi ammodernamenti costituirono una sottoclasse denominata Classe Frank Knox.\nI Gearing riammodernati furono in totale 95, con i primi 79 aggiornati con il programma \"FRAM MK I\" e 16, appartenenti alle sottoclassi Carpenter e Knox con il programma \"FRAM MK II\"\nIl programma \"FRAM MK I\" venne sviluppato in due varianti, denominate A e B: il gruppo A vide la rimozione della torre binata da 127/38mm posteriore e l'installazione di due Hedgehogs posti lateralmente e due lanciasiluri tripli \"MK-32\" a poppavia del secondo fumaiolo; le unit\u00e0 del gruppo B hanno mantenuto la torre binata da 127/38mm posteriore, mentre ad essere eliminata fu la seconda torre binata da 127/38mm di prua con l'installazione di due lanciasiluri tripli \"MK-32\"; delle unit\u00e0 della sottoclasse Carpenter, due vennero riammodernate secondo il programma \"FRAM MK I\", mentre le altre sei secondo il programma \"FRAM MK II\", con i Carpenter riammodernati secondo il programma \"FRAM MK I\" che mantennero solo una torre binata da 127/38mm, la prima di prua.\nIn tutte le unit\u00e0 riammodernate secondo il programma \"FRAM MK I\" fu installato a mezza nave un lanciarazzi ASROC, posizionato nello spazio tra i due fumaioli.\nClasse Mitscher.\nLe navi di questa classe, composta da quattro unit\u00e0 sperimentali, entrate in servizio tra il 1953 e il 1954 ricevettero alcuni degli aggiornamenti del Programma FRAM MK I. I lavori di ammodernamento vennero effettuati al Philadelphia Naval Shipyard ed iniziarono nell'aprile 1960. Nel corso dei lavori venne rimossa una parte dell'armamento per fare spazio alla piattaforma di appontaggio dell'elicottero DASH, per il cui alloggiamento venne costruito un hangar e vennero aggiunti sei tubi lanciasiluri da 324 mm MK 32 in due impianti tripli. Le navi vennero dotate di un nuovo sonar: USS Mitscher (DL-2) e USS John S. McCain (DL-3) vennero equipaggiati con il sonar SQS-23 comune alle altre FRAM, mentre USS Willis A. Lee (DL-4) e USS Wilkinson (DL-5) vennero equipaggiati con il prototipo del sonar SQS-26, per la cui installazione fu necessario allungare la prua di circa 23 metri.\nLe prime due navi vennero successivamente trasformate in unit\u00e0 missilistiche con l'installazione di missili Tartar, la cui rampa di lancio venne collocata immediatamente a poppavia della piattaforma di appontaggio del DASH; su queste due unit\u00e0 che vennero dotate anche di un lanciarazzi ottuplo ASROC, per la cui installazione venne rimosso il cannone da 76mm Mk 26 prodiero, anche l'elettronica di bordo venne modificata, ma la conversione in unit\u00e0 missilistiche non diede i risultati auspicati e non venne fatta sulle altre due unit\u00e0.\nFRAM MK II.\nLa fase \"FRAM MK II\", che avrebbe dovuto riguardare principalmente la classe Sumner, fin\u00ec per interessare anche alcuni Gearing, delle sottoclassi \"Carpenter\" e \"Knox\", con nuovi sistemi radar di ricerca aerea e di superficie, lanciasiluri MK 32, elicottero DASH e sonar a profondit\u00e0 variabile. Gli ammodernamenti \"FRAM MK II\" hanno riguardato anche tre cacciatorpediniere della Classe Fletcher.\nI lavori di ammodernamento erano destinati ad aumentare la vita operativa delle unit\u00e0 di almeno cinque anni.\nSumner.\nI cacciatorpediniere della Classe Sumner aggiornati nell'ambito del programma \"FRAM MK II\", che non coinvolse tutte le unit\u00e0, furono in tutto 33.\nI Sumner mantennero le tre torri binate da 127/38mm, vennero dotati di ponte di volo e di un hangar per elicottero antisommergibile \"drone\", mentre l'armamento antisommergibile vide l'installazione di due Hedgehog e sei lanciasiluri da 324 mm in due impianti tripli.\nIl costo di questi ammodernamenti fu di $ 148.500.000.\nCarpenter e Knox.\nNel 1960 tutte le Knox vennero sottoposte al programma di aggiornamento FRAM per essere riconvertite in unit\u00e0 antisommergibile, eccetto sei unit\u00e0 che vennero riammodernate secondo le specifiche del programma \"FRAM MK II\" rimanendo per\u00f2 cacciatorpediniere di allerta aerea a lungo raggio. Nel corso dei lavori le antenne radar vennero rimosse e sostituite con nuovi radar AN/SPS-10 e AN/SPS-40 che trovarono posto sulla sommit\u00e0 di un nuovo albero che sostitu\u00ec l'albero a tripode originario. Tale modifica interess\u00f2 tutte le unit\u00e0 della Classe Knox. Delle trentasei unit\u00e0 di questa sottoclasse, trenta ricevettero l'elicottero DASH, mentre le uniche a non imbarcarlo furono le sei unit\u00e0 di allerta aerea a lungo raggio; sulle unit\u00e0 che hanno imbarcato l'elicottero DASH, sulla sommit\u00e0 dell'hangar vennero installate le antenne del sistema ECM. Su tre delle sei unit\u00e0 DDR venne installato un radar di ricerca a lungo raggio SPS-30 che aveva un raggio di oltre 200 miglia; oltre a queste sei navi, altre quattro Knox vennero aggiornate al programma di ammodernamento \"FRAM Mk II\", insieme ad altre sei Gearing, della sottoclasse \"Carpenter\", mentre le rimanenti ventisei unit\u00e0 vennero aggiornate aggiornate agli standard \"FRAM Mk I\". Tutte le unit\u00e0 sottoposte al programma di aggiornamento \"FRAM Mk II\", eccetto le sei rimaste cacciatorpediniere di allerta aerea, vennero dotate di sonar a profondit\u00e0 variabile.\nIl costo di questi ammodernamenti fu all'epoca per i Knox di $ 200.100.000 per il programma di ammodernamento \"FRAM I\" e di $ 45.000.000 per il programma \"FRAM II\", mentre per i Carpenter i costi furono di $ 15.400.000 per il programma di ammodernamento \"FRAM I\" e di $ 22.500.000 per il programma \"FRAM II\".\nFletcher.\nI Fletcher vennero dotati di un lanciarazzi \"Mark 108 ASW\" che and\u00f2 a sostituire il secondo cannone da 127/38\u00a0mm di prora che venne collegato ad un nuovo sonar. Vennero anche rimossi i tubi lanciasiluri, sostituiti con due Hedgehog sulla tuga e vennero installati due cannoni da 76/50\u00a0mm montati a poppavia sul cielo della tuga.\nCessione ad altre marine militari.\nMolte navi riammodernate dal Programma FRAM vennero successivamente cedute a Marine alleate degli Stati Uniti, nell'ambito del Mutual Defense Assistance Program.\nNell'insieme Argentina, Brasile (5 Sumner e 2 Gearing), Grecia (1 Sumner e 7 Gearing), Turchia, Taiwan ed altre marine vennero in possesso, specie durante gli anni settanta, di navi come queste, che vennero ulteriormente ammodernate, grazie al volume e alla stabilit\u00e0 degli scafi.\nLe unit\u00e0 cedute all'estero vennero cos\u00ec distribuite:\nGrecia.\nLa Grecia acquist\u00f2 una nave della Classe Sumner e sette navi classe Gearing che erano state aggiornate agli standard FRAM MK I e FRAM MK II, con alcune di queste unit\u00e0 erano ancora in servizio negli anni novanta. Le navi greche vennero aggiornate con centrale di controllo NA-10, quattro missili Harpoon, un cannone da 76mm Compatto a poppa e una torretta Bofors da 40/70mm per la difesa antiaerea di punto, per una netta miglioria nelle capacit\u00e0 belliche in ogni aspetto, tranne forse in quello antiaereo.\nTurchia.\nNel 1974, una nave turca classe \"Gearing\", il Kokatepe, venne danneggiata gravemente da caccia connazionali che la scambiarono per una analoga nave della marina greca, durante l'invasione di Cipro. La nave venne sostituita da una nave gemella che venne ribattezzata con lo stesso nome.\nArgentina.\nL'Armada Argentina equipaggi\u00f2 i suoi cacciatorpediniere FRAM con missili antinave MM.38 Exocet. Durante la Guerra delle Falkland il cacciatorpediniere argentino \"Hipolito Bouchard\", venne silurato dal \"Conqueror\", durante l'affondamento del \"Belgrano\", e se la cav\u00f2 in quanto il siluro non esplose, lasciando solo un'ammaccatura.\nTaiwan.\nLa marina straniera in cui i cacciatorpediniere FRAM furono pi\u00f9 numerosi fu quella di Taiwan. Gli Stati Uniti cedettero a Taiwan nell'ambito del Mutual Defense Assistance Program ben ventisette cacciatorpediniere FRAM, di cui 15 Gearing (pi\u00f9 uno cannibalizzato per parti di ricambio) e dodici Sumner, che sottoposte ad ammodernamenti sono rimaste a lungo in servizio, alcune delle quali sino all'inizio del XXI secolo.\nI programmi di ammodernamento hanno riguardato oltre i FRAM anche Fletcher; i cacciatorpediniere FRAM sono stati aggiornati in altri standard, costosi e necessari in quanto la nazione aveva difficolt\u00e0 a trovare nuove unit\u00e0 d'altura a causa dell'ostilit\u00e0 della Cina su eventuali fornitori.\nLe navi dopo gli ammodernamenti disponevano di un cannone Oto Melara da 76mm Compatto a prua, un sistema CIWS Vulcan Phalanx a poppa, 10 contenitori di lancio per missili SM-1 antiaerei e antinave, distribuiti sei a poppa e quattro a prua; i contenitori per i missili SM-1 sono stati necessari perch\u00e9 non era possibile installare sistemi come gli Mk 13, e non erano ancora disponibili i VLS Mk41, probabilmente abbastanza compatti per essere installati negli scafi.\nI programmi di ammodernamento sono stati denominati Wu Jin I, Wu Jin II, e Wu Jin III e l'ultimo lotto era costituito da sette unit\u00e0 che sono state ritirate dal servizio tra il 2003 e il 2004.\nDelle ventisette unit\u00e0, diciassette hanno avuto anche un hangar per un minuscolo elicottero Hughes MD500 Defender, in versione antisommergibile: si tratta di un minuscolo elicottero ASW, con MAD, radar e 1-2 siluri \"Mk 44\" o \"Mk 46\", utili pure per azioni di designazione bersagli per missili antinave oltre l'orizzonte.\nFine di un'epoca.\nImpiegate ampiamente con un gran numero di marine altrimenti prive di capacit\u00e0 di acquisire una flotta di navi moderne, le FRAM hanno operato per 50 anni e oltre in tutti gli oceani.\nAnche se queste navi sono state oramai per lo pi\u00f9 rottamate, esse hanno dimostrato quanto i loro robusti e capaci scafi fossero aggiornabili, con una maggiorazione notevole della loro efficacia complessiva. La loro stazza e robustezza lo consentivano, ed esse hanno implementato una serie di ammodernamenti importanti, anche se la mancanza di spazio per lanciamissili antiaerei moderni le ha rese solo una soluzione parziale per le esigenze operative moderne.\nQuesti bastimenti non erano in assoluto i pi\u00f9 potenti e grandi cacciatorpediniere, ma un eccellente compromesso per esigenze diverse (per esempio, i cannoni, non eccessivamente potenti, potevano per\u00f2 essere usati in ruolo anche antiaereo), che dimostrava una dose di pragmatismo notevole nel redigere le specifiche operative, che resistettero alle tentazioni di gigantismo insite nei miglioramenti ai progetti.\nFurono questi gli ultimi cacciatorpediniere convenzionali statunitensi, che aprirono la strada alla successiva generazione di cacciatorpediniere lanciamissili."}
{"id": "1409691", "revid": "1305772", "url": "https://it.wikipedia.org/wiki?curid=1409691", "title": "Ribeir\u00e3o Preto", "text": "Ribeir\u00e3o Preto \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione omonima.\nEconomia.\nL'economia cittadina \u00e8 da sempre legata alla produzione agricola, fiorente in questa zona, e in particolare alla canna da zucchero, legata alla produzione del sempre pi\u00f9 diffuso Pro-\u00c1lcool, combustibile alternativo ai derivati del petrolio.\nSociet\u00e0.\nIl \"boom\" dell'economia legato alla produzione del Pro-\u00c1lcool, negli ultimi 20 anni, ha portato ad una crescita demografica improvvisa e incontrollata.\nAmministrazione.\nGemellaggi.\n Ripa Teatina\nCultura.\nPolo tecnologico.\nRibeir\u00e3o Preto \u00e8 stata dichiarata dal governo brasiliano \"polo tecnologico\" per cui vedr\u00e0 svilupparsi ulteriormente negli aspetti dell'innovazione e della ricerca scientifica."}
{"id": "1409693", "revid": "1782831", "url": "https://it.wikipedia.org/wiki?curid=1409693", "title": "Sleeper Cell", "text": "Sleeper Cell \u00e8 una serie televisiva statunitense prodotta dal 2005 al 2006.\nTrama.\nDarwin Al-Sayeed \u00e8 un agente dell'FBI infiltrato in una cellula terroristica islamica, al cui capo c'\u00e8 Faris Al-Farik.\nEdizioni home video.\nSia la prima che la seconda stagione della serie sono state commercializzate in DVD."}
{"id": "1409698", "revid": "1846411", "url": "https://it.wikipedia.org/wiki?curid=1409698", "title": "Showtime (rete televisiva)", "text": "Showtime \u00e8 un network televisivo a pagamento statunitense di propriet\u00e0 di Paramount Global.\nCanali.\nShowtime ha 8 canali televisivi (le abbreviazioni in parentesi sono usate come logo per identificarne i canali)\nTutti i canali sono disponibili anche in 1080i ad alta definizione.\nShowtime nel mondo.\nShowtime oltre che negli Stati Uniti \u00e8 presente anche nel resto del mondo con Showtime Australia, Showtime Arabia (Medio Oriente e Nordafrica), Showtime Scandinavia (Danimarca, Finlandia, Norvegia e Svezia) e Showtime Extreme (Spagna). In Turchia \u00e8 visibile sulla pay TV satellitare Digiturk."}
{"id": "1409700", "revid": "320578", "url": "https://it.wikipedia.org/wiki?curid=1409700", "title": "Via romana agli Dei", "text": ""}
{"id": "1409702", "revid": "4175", "url": "https://it.wikipedia.org/wiki?curid=1409702", "title": "Kaos Edizioni", "text": ""}
{"id": "1409713", "revid": "1983214", "url": "https://it.wikipedia.org/wiki?curid=1409713", "title": "Showtime", "text": ""}
{"id": "1409714", "revid": "143298", "url": "https://it.wikipedia.org/wiki?curid=1409714", "title": "Saga dei Groenlandesi", "text": ""}
{"id": "1409723", "revid": "1442080", "url": "https://it.wikipedia.org/wiki?curid=1409723", "title": "Vicente March", "text": "Biografia.\nSi forma artisticamente alla Scuola delle Belle Arti di Valencia, dove ha come insegnanti Gonzalo Salv\u00e1 e Francisco Domingo Marqu\u00e9s. Nel 1876 concorre ad un posto di convitto a Roma con la tela \"Sbarco a Valencia di Francisco I dopo la sconfitta di Pavia\", arrivando secondo. Incoraggiato dal suo professore Francisco Domingo, nel 1887 si trasferisce nella capitale italiana, con mezzi propri, avendo come compagno di viaggio Costantino G\u00f3mez.\nUna volta a Roma, si stabilisce nei laboratori di Palazzo Patrizi, situati al numero 53-B di Via Margutta, dividendo lo studio con un numeroso gruppo di artisti spagnoli, quasi tutti di Valencia, tra i quali si evidenziano Poveda, Peyr\u00f2, Puig Roda, Pedro Serrano, S\u00e0nchez Barbudo, Manuel Mu\u00f1oz Casas ed i fratelli Benlliure, con cui manterr\u00e0 una grande amicizia per tutta la vita. Completa la formazione artistica all'Accademia Chigi.\nIn Italia, durante l'estate, trascorre lunghi periodi a Venezia, Napoli ed Assisi con i Benlliure e, soprattutto, a Subiaco, paese dall'aspetto medioevale, che si trova vicino ad Anticoli Corrado, residenza permanente di Mariano Barbas\u00e1n.\nInfluenzato dall'ambiente dei circoli artistici spagnoli di Roma, apprezza principalmente i temi folcloristici italiani dei secoli XVII e XVIII. In seguito, a causa di un viaggio realizzato in Marocco e in Egitto, sviluppa una fase con scene marocchine ed orientaliste.\nNel 1881 ottiene la medaglia d'argento dell'Esposizione Regionale valenziana con la tela \"Una visita allo studio\". Dal 1888, espone regolarmente a Berlino e a Monaco ottenendo vari premi. Nel 1893 il suo acquerello \"La Filatrice\" ottiene la medaglia d'argento nell'Esposizione Internazionale di Roma..\nNel 1894 lavora per gli album dedicati alla Regina di Spagna e all'Imperatore di Germania. Nel 1903, dopo essersi sposato da pochi anni, lascia Roma e fissa la sua residenza in un piccolo paese vicino a X\u00e0tiva, nel valenciano, dove risiedono suo fratello Rafael (farmacista di professione) e la famiglia di sua moglie. L\u00ec continua la sua opera pittorica fino alla morte, avvenuta il 31 marzo 1927. Il governo spagnolo lo nomina postumo Cavaliere dell'Ordine Reale di Carlo III.\nOpere.\nLa maggior parte delle sue opere \u00e8 divisa tra Germania, Belgio, Brasile, Inghilterra, Stati Uniti, Argentina, Francia e Svezia. In Spagna resta poco della sua produzione e quel poco che resta si trova nelle mani di collezionisti privati o di familiari del pittore. Ci\u00f2 nonostante si conservano eccellenti fotografie, realizzate da March stesso, di gran parte delle sue, poich\u00e9 fu un grande amante dell'arte fotografica.\nNel marzo del 1994 il Comune di Subiaco realizza una retrospettiva della sua opera pittorica, includendo fotografie realizzate dal pittore sulle usanze e i personaggi sublacensi della fine del XIX secolo; contestualmente Subiaco ha scelto l'acquerello \"La Filatrice\" per diverse promozioni di carattere turistico e culturale della regione e inviando riproduzioni delle opere esposte a diverse personalit\u00e0 nazionali ed internazionali, tra i quali la Famiglia reale britannica e l'attrice Gina Lollobrigida, originaria di Subiaco.\nTra le sue opere, oltre a quelle gi\u00e0 citate, sono rilevanti:"}
{"id": "1409725", "revid": "729019", "url": "https://it.wikipedia.org/wiki?curid=1409725", "title": "Provincia Meridionale", "text": "Provincia Sud (o del Sud o Meridionale) \u00e8 il nome di diverse unit\u00e0 amministrative di diversi paesi, fra cui:"}
{"id": "1409728", "revid": "599013", "url": "https://it.wikipedia.org/wiki?curid=1409728", "title": "Cl\u00f3vis Simas", "text": "Carriera.\nUtilizzato nel ruolo di pivot, Simas ha partecipato alla spedizione brasiliana al FIFA Futsal World Championship 1996 in Spagna dove i verdeoro si sono laureati Campioni del Mondo per la quinta volta. Si tratta dell'unico campionato del mondo disputato dal calcettista."}
{"id": "1409729", "revid": "599013", "url": "https://it.wikipedia.org/wiki?curid=1409729", "title": "Djacir Franco Cavalcante J\u00fanior", "text": "Carriera.\nUtilizzato nel ruolo di esterno, Djacir ha partecipato alla spedizione brasiliana al FIFA Futsal World Championship 1996 in Spagna dove i verdeoro si sono laureati Campioni del Mondo per la quinta volta. Si tratta dell'unico campionato del mondo disputato dal nazionale verdeoro."}
{"id": "1409730", "revid": "33689", "url": "https://it.wikipedia.org/wiki?curid=1409730", "title": "Hacker etico", "text": ""}
{"id": "1409731", "revid": "1573940", "url": "https://it.wikipedia.org/wiki?curid=1409731", "title": "Cebidae", "text": "I Cebidi (Cebidae ) sono una famiglia di scimmie del Nuovo Mondo.\nVivono in America centrale e meridionale.\nAlla famiglia vengono ascritte le scimmie conosciute coi nomi comuni di uistit\u00ec, tamarini, scimmie scoiattolo o saimiri e cebi.\nSi tratta di animali perlopi\u00f9 arboricoli e diurni, di dimensioni medio-piccole: il membro pi\u00f9 piccolo della famiglia \u00e8 lo uistit\u00ec pigmeo, che misura meno di per un peso attorno ai , mentre il membro pi\u00f9 grande \u00e8 il cebo dal ciuffo, che misura un'ottantina di centimetri per un peso di . Tutti presentano muso arrotondato e narici piatte.\nSi tratta in genere di animali onnivori, che si nutrono cio\u00e8 sia di materiale vegetale (frutta, foglie, fiori, linfa) che animale (insetti, uova, piccoli vertebrati): la proporzione fra cibi di origine animale e vegetale nella dieta di questi animali varia anche molto fra le varie specie, che tuttavia hanno tutte la stessa formula dentale.\nSono animali sociali, che vivono in gruppi di dimensioni variabili a seconda della specie (la dimensione dei gruppi generalmente \u00e8 inversamente proporzionale alle dimensioni dell'animale), generalmente in un \"range\" che va da cinque a quaranta individui.\nLe femmine hanno una gestazione che dura 3-4 mesi, al termine dei quali danno solitamente alla luce un unico cucciolo o due gemelli.\nTassonomia.\nUn tempo, le platirrine si dividevano in Callitrichidae e Cebidae: la prima famiglia comprendeva le attuali Callithricinae, la seconda comprendente Cebinae (attuali Cebinae e Saimirinae), Pitheciinae (comprendente gli attuali Pitheciidae), Callicebinae (comprendente gli attuali Callicebinae ed Aotidae, questi ultimi a volte piazzati in una propria sottofamiglia, Aotinae), Alouattinae (ora passata a sottofamiglia degli Atelidae) ed Atelinae.\nLa moderna classificazione, basata sulle analisi del DNA mitocondriale, ha svelato una parentela abbastanza stretta fra Callitricidi e Cebidi, portando gli studiosi ad unire le due famiglie e declassarle a sottofamiglie della famiglia Cebidae, mentre le altre sottofamiglie sono state accorpate fra loro od elevate al rango di famiglie a s\u00e9 stanti.\nL'attuale classificazione conta 7 generi, raggruppati in 3 sottofamiglie, con 56 specie: ascritte finora"}
{"id": "1409732", "revid": "767487", "url": "https://it.wikipedia.org/wiki?curid=1409732", "title": "Arthur Gardiner Butler", "text": "Lavor\u00f2 presso il British Museum, studiando soprattutto la tassonomia degli uccelli, degli insetti (in particolar modo i Lepidotteri) e degli aracnidi.\nPubblic\u00f2 anche studi sui ragni dell'Australia, delle Gal\u00e1pagos, del Madagascar ecc.\nOpere.\nDi seguito, un elenco parziale delle pubblicazioni e delle opere."}
{"id": "1409734", "revid": "78273", "url": "https://it.wikipedia.org/wiki?curid=1409734", "title": "Alessandro Rosa Vieira Falc\u00e3o", "text": ""}
{"id": "1409736", "revid": "339392", "url": "https://it.wikipedia.org/wiki?curid=1409736", "title": "Erhardt (autoblindo)", "text": ""}
{"id": "1409738", "revid": "1305772", "url": "https://it.wikipedia.org/wiki?curid=1409738", "title": "Ehrhardt", "text": ""}
{"id": "1409740", "revid": "33689", "url": "https://it.wikipedia.org/wiki?curid=1409740", "title": "Banded iron Formation", "text": ""}
{"id": "1409741", "revid": "33689", "url": "https://it.wikipedia.org/wiki?curid=1409741", "title": "Banded iron formation", "text": ""}
{"id": "1409748", "revid": "146644", "url": "https://it.wikipedia.org/wiki?curid=1409748", "title": "Diritti umani negli Stati Uniti", "text": ""}
{"id": "1409756", "revid": "481349", "url": "https://it.wikipedia.org/wiki?curid=1409756", "title": "Pinella", "text": "In alcuni giochi di carte con il termine pinella si intendono i \"due\", carte che, come i jolly, hanno funzioni di matta. In alcuni giochi si usano solo le \"pinelle nere\" (fiori e picche), mentre in altri si usano sia le pinelle nere che quelle rosse (cuori e quadri). Il termine \u00e8 di origine incerta. \nMa si narra che il nome derivi da un'anziana signora molto fortunata che giocava con le proprie comari.\nL'uso della pinella \u00e8 centrale in molti giochi di carte come burraco, canasta, pinella e pinnacola.\nLa pinella a differenza del jolly pu\u00f2 essere scartata in chiusura\nCanasta.\nUna canasta, cio\u00e8 un insieme di sette carte dello stesso valore, pu\u00f2 essere composta di tutte carte dello stesso valore (canasta pulita o pura) oppure pu\u00f2 contenere fino a due pinelle o un solo jolly (canasta impura). In questo caso la canasta ha un valore minore.\nC'\u00e8 anche la possibilit\u00e0 di fare una canasta esclusivamente di pinelle (pinellata) che vale sei volte una canasta normale. \nSiccome esistono solo sei jolly, a seconda delle regole utilizzate, la canasta di jolly pu\u00f2 essere costituita da 6 jolly ed una pinella oppure essere distinta in pura, con solo 6 jolly, e impura.\nBurraco.\nNel Burraco la pinella vale 20 punti e pu\u00f2 essere usata come un jolly oppure pu\u00f2 fungere da 2. Ogni scala pu\u00f2 contenere al massimo 1 pinella a meno che la pinella non sia dello stesso seme della scala e funga da 2. In tal caso si pu\u00f2 aggiungere un'altra pinella. La pinella pu\u00f2 fungere da due solo nel caso che essa sia dello stesso seme della scala. Se la pinella viene posizionata al posto del due, essa deve essere del seme della scala stessa."}
{"id": "1409758", "revid": "3115", "url": "https://it.wikipedia.org/wiki?curid=1409758", "title": "Lingua malay", "text": ""}
{"id": "1409760", "revid": "29229", "url": "https://it.wikipedia.org/wiki?curid=1409760", "title": "Pianoforti", "text": ""}
{"id": "1409761", "revid": "39531903", "url": "https://it.wikipedia.org/wiki?curid=1409761", "title": "Temperamento Naturale", "text": ""}
{"id": "1409762", "revid": "1318658", "url": "https://it.wikipedia.org/wiki?curid=1409762", "title": "Les Halles", "text": "Les Halles de Paris \u00e8 stato il nome delle \"halles centrales\", mercato di vendita all'ingrosso di prodotti alimentari freschi, situato nel I \"arrondissement\", il cuore della capitale francese. \"Les Halles\" \u00e8 inoltre il nome del quartiere circostante. A met\u00e0 del XIX secolo l'architetto Victor Baltard fu incaricato di progettare i celebri padiglioni che ospitarono il mercato fino agli anni Settanta del secolo scorso, quando furono trasferiti al March\u00e9 international de Rungis. Nell'ambito di un vasto processo di ristrutturazione del quartiere, i padiglioni di Baltard sono poi stati sostituiti dal Forum des Halles, un centro commerciale sotterraneo, e in superficie dai cosiddetti \"parapluies\" e dal Jardin des Halles. Un nuovo progetto di ristrutturazione \u00e8 in corso dal 2012, e prevede il rinnovamento del Jardin des Halles, del Forum e la costruzione di una vasta copertura, la Canop\u00e9e, nella parte orientale del sito.\nNel 1908 fu aperta l'omonima stazione della metropolitana e nel 1977 quella della RER, che oggi costituiscono uno degli snodi principali del sistema di trasporti pubblici dell'\u00cele-de-France.\nStoria.\nLes Halles fu il tradizionale mercato centrale di Parigi.\nNel 1183, il re Filippo II ampli\u00f2 l'area che ospitava il mercato di Parigi e fece costruire una struttura per riparare i commercianti che venivano da tutta la regione per vendere le loro merci. La Chiesa di Saint-Eustache fu costruita nel XVI secolo. La Halle de Bl\u00e9s (borsa del grano), progettata da Nicolas Le Camus de M\u00e9zi\u00e8res, fu costruita tra 1763 e 1769 nella parte occidentale de Les Halles. La corte circolare fu poi ricoperta da una cupola e l'edificio fu riconvertito nel 1889 nella Bourse de Commerce.\nNegli anni cinquanta del XIX secolo furono costruiti i padiglioni di vetro e acciaio dell'architetto Victor Baltard. Les Halles divenne celebre grazie al romanzo \"Il ventre di Parigi\" di \u00c9mile Zola, ambientato nel movimentato mercato della Parigi ottocentesca. Nel 1858, il compositore Jacques Offenbach vi ambient\u00f2 l'operetta in un atto \"Mesdames de la Halle\". Il pittore L\u00e9on Lhermitte realizz\u00f2 una tela di grandi proporzioni, per il Municipio di Parigi, dal titolo \"Les Halles\": il mercato vi era rappresentato in una atmosfera variopinta e tumultuosa.\nNon essendo in grado di competere nella nuova economia di mercato e trovandosi in una zona troppo centrale della citt\u00e0, Les Halles vennero smantellate nel 1971; l'intero mercato generale fu trasferito a Rungis, nei sobborghi parigini.\nDue dei padiglioni originali de Les Halles furono smontati e ricostruiti altrove, uno a Nogent-sur-Marne, \u00cele-de-France, e l'altro a Yokohama in Giappone.\nTra il 1970 e il 1986 la zona fu interessata da una complessa operazione urbanistica, realizzata per fasi e alla cui realizzazione concorsero lo Stato e il Comune di Parigi, con il coinvolgimento di partner privati e il contributo di numerosi progettisti. Era previsto che il sito ospitasse una stazione della futura (R\u00e9seau express r\u00e9gional), una nuova rete di trasporti realizzata agli inizi degli anni Settanta del secolo scorso avvalendosi di alcuni tronchi preesistenti che per l'occasione furono ristrutturati e prolungati, facendoli convergere nella zona delle Halles. Il piano generale mirava a creare un'interconnessione fra due delle tre linee che collegano la citt\u00e0 a sud, est e ovest, e con tre linee della metropolitana (cui si sarebbe aggiunta una quarta nel 1998). Per diversi anni la zona fu un enorme cantiere a cielo aperto, soprannominato \"le trou des Halles\" (\"trou\" = buco) ai piedi della storica chiesa di Saint-Eustache. La costruzione della gigantesca stazione sotterranea, denominata Ch\u00e2telet-Les Halles, fu ultimata nel 1977.\nIl Forum des Halles, un centro commerciale sotterraneo, apr\u00ec nel 1979 nella parte est del sito. A questo si aggiunsero nel 1983 le strutture fuori terra, i cosiddetti \"parapluies de Willerval\" (dal nome del progettista Jean Willerval), una serie di padiglioni in cemento, metallo e vetro \"fum\u00e9\", destinati soprattutto ad attivit\u00e0 commerciali e culturali, e nel 1987 fu completato il Jardin des Halles, un giardino pubblico di oltre quattro ettari. Nell'ambito del progetto, furono realizzate una mediateca e una piscina sotterranea, furono aperti dei sottovia automobilistici e una galleria pedonale (la \"place carr\u00e9e\"), demoliti e ricostruiti alcuni edifici, e molte delle strade circostanti pedonalizzate. \nLa stazione Ch\u00e2telet-Les Halles \u00e8 la pi\u00f9 frequentata di Parigi, essendo utilizzata da oltre persone ogni giorno.\nNel 2002 il sindaco Bertrand Delano\u00eb annunci\u00f2 che il comune di Parigi avrebbe iniziato una serie di consultazioni pubbliche, aventi per oggetto la ristrutturazione della zona delle Halles\nFu quindi organizzato un concorso internazionale per la ristrutturazione urbanistica del Forum, dei \"parapluies\", della stazione della RER e dei giardini pubblici. Dopo una prima scrematura, rimasero in pista quattro finalisti: Jean Nouvel, Winy Maas, David Mangin e Rem Koolhaas. Nel 2004, l'incarico fu assegnato a David Mangin. Tuttavia il sindaco di Parigi prefer\u00ec indire un ulteriore concorso per la sistemazione del quadrilatero occupato dai \"parapluies\" e, nel sottosuolo, dal Forum e dalla stazione (il cosiddetto \"carreau\"). Nel 2007, in occasione di questo secondo concorso, furono selezionati dieci progetti: di questi, fu scelta la proposta di Patrick Berger e Jacques Anziutti. Il loro progetto prevede una grande struttura in acciaio e vetro ondulato, la \"Canop\u00e9e\", a copertura del Forum rinnovato e destinata a ospitare attivit\u00e0 culturali e commerciali.\nLa realizzazione dell'operazione complessiva, che include i giardini pubblici, il Forum, la stazione e la Canop\u00e9e, \u00e8 iniziata nel 2010. La Canop\u00e9e \u00e8 stata inaugurata il 5 aprile 2016. La parte rimanente dell'intera operazione dovrebbe terminare, secondo le previsioni, nel 2018."}
{"id": "1409764", "revid": "33689", "url": "https://it.wikipedia.org/wiki?curid=1409764", "title": "Sala giochi", "text": "La sala giochi \u00e8 un tipo di locale pubblico, destinato soprattutto ai ragazzi, con macchine da intrattenimento funzionanti prevalentemente a gettoni o monete, tra cui videogiochi arcade, biliardo, calcio balilla, flipper, hockey da tavolo, pesca verticale e macchine chiromanti; in alcuni paesi, compresa l'Italia, si possono trovare anche apparecchiature per il gioco d'azzardo.\nL'espressione \"sala giochi\" fu coniata per la prima volta negli anni trenta del XX secolo per indicare i locali in cui apparvero i primi flipper.\nStoria.\nLe antesignane delle sale giochi risalgono ai primi anni del XX secolo e vedevano come intrattenimento principale le cosiddette bagatelle, piccole biglie con le quali si effettuava un gioco che combinava il flipper al biliardo; le bagatelle subirono una graduale evoluzione durante gli anni trenta, che condusse alla realizzazione di rudimentali prototipi dei flipper moderni.\nVerso la fine degli anni settanta, grazie alla nascita e allo sviluppo dei cabinati arcade, le sale giochi si diffusero moltissimo nei centri abitati e nelle strutture turistiche delle principali citt\u00e0 americane, europee ed asiatiche, tanto da rendere l'industria videoludica un importante riferimento economico per l'epoca.\nA partire dai primi anni duemila, in seguito alla modernizzazione e all'avanzamento tecnologico delle console casalinghe, le sale giochi subirono un generale decadimento che port\u00f2 alla chiusura o al fallimento di molti locali ad esse adibiti."}
{"id": "1409768", "revid": "198277", "url": "https://it.wikipedia.org/wiki?curid=1409768", "title": "Camelot - Squadra emergenza", "text": ""}
{"id": "1409783", "revid": "838137", "url": "https://it.wikipedia.org/wiki?curid=1409783", "title": "Luigi Fransoni", "text": "Strenuo difensore delle prerogative ecclesiastiche contro l'anticlericalismo delle leggi Siccardi, fu perseguitato duramente dal governo sabaudo.\nBiografia.\nNato a Genova il 29 marzo 1789, era l'ultimogenito di una potente famiglia genovese. I suoi genitori, il marchese Domenico Fransoni (1742-1820), gi\u00e0 governatore di Chiavari e senatore della Repubblica di Genova nonch\u00e9 discreto astronomo e la marchesa Battina Carrega (morta nel 1831).\nLa famiglia Fransoni, assai devota, vantava inoltre tra i propri membri alcuni illustri uomini di Chiesa e di governo della capitale ligure, come Matteo Fransoni, eletto nel 1758 doge di Genova e il cardinale Giacomo Filippo Fransoni, fratello maggiore di Luigi. Il suo padrino di battesimo fu proprio il doge Giacomo Maria Brignole, che fu anche l'ultimo doge di Genova.\nLa rivoluzione francese, penetrata nel genovesato a seguito dell'occupazione francese di Genova nel giugno 1797, costrinse i Fransoni a fuggire dalla citt\u00e0 rifugiandosi prima a Firenze, poi ad Ancona e infine a Roma, da cui, tuttavia, con la proclamazione della Repubblica romana, si videro costretti nuovamente a fuggire. Tornarono per\u00f2 definitivamente a Roma dopo il 25 settembre 1799, quando cio\u00e8 venne restaurato il governo papale da russi, inglesi e austriaci.\nFu ordinato sacerdote a Roma l'11 dicembre 1814 e successivamente, il 13 agosto 1821, venne eletto vescovo di Fossano. Nominato amministratore apostolico di Torino nell'agosto del 1831, venne definitivamente eletto arcivescovo metropolita di Torino il 24 febbraio 1832. Fu il capofila dei vescovi intransigenti piemontesi. Nel 1850 dopo l'approvazione delle leggi Siccardi nel Regno di Sardegna dimostr\u00f2 la sua ferma opposizione invitando il clero alla disobbedienza e rifiutando di somministrare i sacramenti al morente ministro Pietro De Rossi di Santarosa, che aveva responsabilit\u00e0 per le leggi anticlericali.\nStando alle cronache dell'epoca, il comportamento del prelato nei confronti del morente Santarosa suscit\u00f2 un tale sdegno nell'opinione pubblica piemontese (sapientemente sfruttato da Cavour attraverso il suo giornale), che Fransoni e pare che la polizia lo avesse arrestato soprattutto per garantirne l'incolumit\u00e0 personale. Fu rinchiuso nelle prigioni del forte di Fenestrelle e poi mandato, nelle stesso anno, in esilio a Lione.\nFedele ai suoi principii, rifiut\u00f2 sempre di rinunciare alla sua sede, nonostante pressioni in questo senso gli provenissero anche dal Papa, che avrebbe preferito poter nominare un nuovo arcivescovo, che potesse attendere all'arcidiocesi in tempi cos\u00ec difficili. Mor\u00ec in esilio a Lione il 26 marzo 1862.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1409787", "revid": "224230", "url": "https://it.wikipedia.org/wiki?curid=1409787", "title": "Semel abbas, semper abbas", "text": "Semel abbas, semper abbas (alla lettera: \"abate per una volta, abate per sempre\", col significato di \"chi \u00e8 stato abate una volta, lo \u00e8 per sempre\") \u00e8 una locuzione latina che deriva dalla Regola benedettina. Essa prescrive che alla dignit\u00e0 di abate \u00e8 legata la perpetuit\u00e0 canonica. Anche dopo eventuali dimissioni, la dignit\u00e0 di abate perdura e il titolo rimane.\nL'espressione ha trovato applicazione anche in campi lontanissimi da quello originario, quasi sempre riprendendo in tutte le lingue l'originaria \"dizione\" latina. In particolare, viene spesso ricordata a proposito dei \"gradi\" della massoneria o dei gradi militari, e anche, in tono scherzoso, per indicare l'inevitabile permanere di caratteristiche fortemente negative."}
{"id": "1409802", "revid": "767487", "url": "https://it.wikipedia.org/wiki?curid=1409802", "title": "Dr\u0103g\u0103ne\u0219ti (Bihor)", "text": "Dr\u0103g\u0103ne\u015fti \u00e8 un comune della Romania di 2.937 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 9 villaggi: Belejeni, Dr\u0103g\u0103ne\u0219ti, Gr\u0103dinari, Livada Beiu\u0219ului, Mizie\u0219, P\u0103nt\u0103\u0219e\u0219ti, Sebi\u0219, Talpe, \u021aig\u0103ne\u0219ti de Beiu\u0219."}
{"id": "1409809", "revid": "767487", "url": "https://it.wikipedia.org/wiki?curid=1409809", "title": "Dr\u0103ge\u0219ti", "text": "Dr\u0103ge\u0219ti \u00e8 un comune della Romania di 2.515 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di cinque villaggi: Dic\u0103ne\u0219ti, Dr\u0103ge\u0219ti, Straco\u0219, T\u0103\u0219ad, Tope\u0219ti."}
{"id": "1409810", "revid": "287204", "url": "https://it.wikipedia.org/wiki?curid=1409810", "title": "Dragesti", "text": ""}
{"id": "1409811", "revid": "6340", "url": "https://it.wikipedia.org/wiki?curid=1409811", "title": "Saga di Volsung", "text": ""}
{"id": "1409824", "revid": "767487", "url": "https://it.wikipedia.org/wiki?curid=1409824", "title": "Fini\u0219", "text": "Fini\u0219 \u00e8 un comune della Romania di 3.681 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: Brusturi, Fini\u0219, Fizi\u0219, Ioani\u0219, \u0218uncui\u0219."}
{"id": "1409828", "revid": "767487", "url": "https://it.wikipedia.org/wiki?curid=1409828", "title": "Gepiu", "text": "Gepiu \u00e8 un comune della Romania di 1.778 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 2 villaggi: Bicaci e Gepiu."}
{"id": "1409829", "revid": "187829", "url": "https://it.wikipedia.org/wiki?curid=1409829", "title": "Pirgo", "text": ""}
{"id": "1409833", "revid": "320578", "url": "https://it.wikipedia.org/wiki?curid=1409833", "title": "Via Romana agli Dei", "text": ""}
{"id": "1409836", "revid": "1543377", "url": "https://it.wikipedia.org/wiki?curid=1409836", "title": "Giri\u0219u de Cri\u0219", "text": "Giri\u0219u de Cri\u0219 \u00e8 un comune della Romania di 3.588 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 2 villaggi: Giri\u0219u de Cri\u0219 e T\u0103rian.\nFino al 2008 il comune comprendeva anche i villaggi di Cheresig e Toboliu che si sono staccati per formare un comune autonomo: Toboliu."}
{"id": "1409838", "revid": "287204", "url": "https://it.wikipedia.org/wiki?curid=1409838", "title": "Girisu de Cris", "text": ""}
{"id": "1409841", "revid": "767487", "url": "https://it.wikipedia.org/wiki?curid=1409841", "title": "Hidi\u0219elu de Sus", "text": "Hidi\u0219elu de Sus \u00e8 un comune della Romania di 3.145 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: Hidi\u0219elu de Jos, Hidi\u0219elu de Sus, Mierl\u0103u, S\u00eentelec, Sumugiu.\nDi un certo interesse \u00e8 la chiesa in legno dedicata ai SS. Arcangeli (\"Sf. Arhangheli\") del XVII secolo, ubicata nel villaggio di Hidi\u0219elu de Jos."}
{"id": "1409842", "revid": "287204", "url": "https://it.wikipedia.org/wiki?curid=1409842", "title": "Hidiselu de Sus", "text": ""}
{"id": "1409845", "revid": "767487", "url": "https://it.wikipedia.org/wiki?curid=1409845", "title": "Holod", "text": "Holod \u00e8 un comune della Romania di 3.321 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 8 villaggi: Dumbrava, Dumbr\u0103vi\u021ba, Forosig, Hodi\u0219, Holod, Lupoaia, Valea Mare de Codru, Vintere.\nHolod ha dato i natali allo scrittore Iosif Vulcan (1841-1907)."}
{"id": "1409846", "revid": "767487", "url": "https://it.wikipedia.org/wiki?curid=1409846", "title": "Husas\u0103u de Tinca", "text": "Husas\u0103u de Tinca () \u00e8 un comune della Romania di 2.282 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: Fon\u0103u, Husas\u0103u de Tinca, Miersig, O\u0219and, Sititelec."}
{"id": "1409848", "revid": "287204", "url": "https://it.wikipedia.org/wiki?curid=1409848", "title": "Husasau de Tinca", "text": ""}
{"id": "1409852", "revid": "88740", "url": "https://it.wikipedia.org/wiki?curid=1409852", "title": "Frisone", "text": "Geografia.\nEtnonimo o aggettivo relativo ai seguenti territori:"}
{"id": "1409853", "revid": "647919", "url": "https://it.wikipedia.org/wiki?curid=1409853", "title": "Terremoto del 1908", "text": ""}
{"id": "1409854", "revid": "287204", "url": "https://it.wikipedia.org/wiki?curid=1409854", "title": "NGC 1300", "text": "NGC 1300 \u00e8 una galassia a spirale barrata distante 69 milioni di anni luce nella costellazione dell'Eridano. \u00c8 stata scoperta da John Frederick William Herschel nel 1835.\nVista da Hubble.\nNel 2005 il telescopio spaziale Hubble ha osservato la galassia NGC 1300. Grazie alla sua risoluzione, sono stati individuati una miriade di piccoli e definiti dettagli, alcuni dei quali non erano mai stati visti in precedenza. Si pu\u00f2 vedere, attraverso i bracci della spirale, il disco e il bulbo, supergiganti blu e rosse, ammassi stellari. Regioni di formazione stellare sono ben distinte attraverso i bracci e scie di polvere interstellare nel disco e nella barra.\nMolte altre galassie molto distanti sono visibili nello sfondo e sono visibili anche attraverso le parti pi\u00f9 dense della galassia NGC 1300.\nNel cuore della struttura spirale di NGC 1300, il bulbo mostra a sua volta una struttura a spirale, che \u00e8 larga circa \nSolo galassie con barre enormi sembrano avere questa propriet\u00e0, una spirale dentro un'altra spirale.\nAlcuni modelli suggeriscono che il gas nella barra pu\u00f2 essere incanalato all'interno e che successivamente formando una spirale finisce nel nucleo, dove potrebbe alimentare un buco nero.\nLa galassia ha un diametro approssimativamente di "}
{"id": "1409862", "revid": "46291", "url": "https://it.wikipedia.org/wiki?curid=1409862", "title": "Cressa (botanica)", "text": "Cressa \u00e8 un genere di piante della famiglia delle Convolvulacee.\nTassonomia.\nIl genere comprende 3 specie:\nIn Italia \u00e8 presente una sola specie: \"Cressa cretica\" L. un arbusto che colonizza sabbie marittime (alofita) ."}
{"id": "1409864", "revid": "47843", "url": "https://it.wikipedia.org/wiki?curid=1409864", "title": "Esplorando Il Corpo Umano", "text": ""}
{"id": "1409865", "revid": "110980067", "url": "https://it.wikipedia.org/wiki?curid=1409865", "title": "Coppa Sudamericana 2004", "text": "La Coppa Sudamericana 2004 venne vinta dal Boca Juniors nella doppia finale contro il Bol\u00edvar.\nRisultati.\nFase preliminare.\n!colspan=\"5\"|Preliminari Argentina I\n!colspan=\"5\"|Preliminari Argentina IV\n!colspan=\"5\"|Preliminari Argentina - Finali\n!colspan=\"5\"|Preliminari Brasile I\n!colspan=\"5\"|Preliminari Brasile II\n!colspan=\"5\"|Preliminari Brasile III\n!colspan=\"5\"|Preliminari Brasile IV\n!colspan=\"5\"|Preliminari Brasile V\n!colspan=\"5\"|Preliminari Brasile VI\n!colspan=\"5\"|Preliminari Brasile VII\n!colspan=\"5\"|Preliminari Brasile VIII\n!colspan=\"5\"|Preliminari Brasile - Finali\n!colspan=\"5\"|Preliminari Ecuador/Cienciano/Venezuela\n!colspan=\"5\"|Preliminari Cile/Bolivia\n!colspan=\"5\"|Preliminari Colombia/Per\u00fa\n!colspan=\"5\"|Preliminari Paraguay/Uruguay"}
{"id": "1409866", "revid": "75435", "url": "https://it.wikipedia.org/wiki?curid=1409866", "title": "Lettera di Pilato a Tiberio", "text": ""}
{"id": "1409868", "revid": "88740", "url": "https://it.wikipedia.org/wiki?curid=1409868", "title": "Gargano (disambigua)", "text": ""}
{"id": "1409870", "revid": "287204", "url": "https://it.wikipedia.org/wiki?curid=1409870", "title": "Anafora di Pilato", "text": "LAnafora di Pilato o Lettera di Pilato a (Tiberio) Cesare \u00e8 un apocrifo del Nuovo Testamento facente parte del Ciclo di Pilato. L'attribuzione pseudoepigrafa \u00e8 a Ponzio Pilato, prefetto della Giudea (26-36) implicato nel processo di Ges\u00f9.\nIl testo ci \u00e8 pervenuto in due recensioni (A e B) greche del VII secolo ma sono la rielaborazione di un testo pi\u00f9 antico. Non va confusa con un altro testo apocrifo, la Lettera di Pilato a Tiberio.\nNell\"Anafora\" Pilato descrive a 'Cesare' (cio\u00e8 l'imperatore Tiberio) i miracoli operati da Ges\u00f9, che fu ingiustamente portato a lui dal suo popolo e che fu costretto a condannare su pressione dei capi ebrei. Descrive anche la morte e la risurrezione di Ges\u00f9 associate a fenomeni straordinari."}
{"id": "1409878", "revid": "819238", "url": "https://it.wikipedia.org/wiki?curid=1409878", "title": "Societ\u00e0 Anonima Ferrovia Poggibonsi-Colle val d'Elsa", "text": "La Societ\u00e0 Anonima Ferrovia Poggibonsi - Colle Val d'Elsa, poi ribattezzata Ferrovia Colle - Poggibonsi (FCP), fu una societ\u00e0 per azioni ferroviaria che esercit\u00f2 la concessione della ferrovia Poggibonsi-Colle Val d'Elsa dal 1885 al 1953.\nStoria.\nLa concessione per la costruzione e l'esercizio della linea venne affidata nel 1881 al Comune di Colle di Val d'Elsa che provvide a cederla alla nuova societ\u00e0.\nNonostante un discreto successo iniziale, la Societ\u00e0 non riusc\u00ec mai a conseguire brillanti risultati economici. La crisi economica della fine degli anni venti, l'inizio della diffusione del trasporto su gomma, la rinuncia al prolungamento della breve relazione verso Saline di Volterra e Massa Marittima, l'alluvione nel 1929 che danneggi\u00f2 la linea spinsero a ridurre il pi\u00f9 possibile i costi di esercizio.\nNel 1931 venne pertanto immessa in servizio un'automotrice a benzina a sedici posti di costruzione Ganz con cui fu possibile aumentare con poche risorse la frequenza dei treni che raggiunsero le sedici coppie. Una seconda automotrice, proveniente anch'essa dalla FMF, segu\u00ec nel 1933 mentre, per rilanciare il traffico merci, nel 1934 furono attivati a Colle Val d'Elsa il Raccordo Vetrerie e il Raccordo Giacchi. Nonostante gli sforzi, la situazione economica rimase sempre pessima. La FCP gest\u00ec la ferrovia fino all'aprile del 1934 quando, non pi\u00f9 interessata a continuare il servizio, chiese la trasformazione della ferrovia in autoservizio e, in seguito alla risposta negativa, ne cedette l'esercizio alle Ferrovie dello Stato. Tuttavia la societ\u00e0 detenne la concessione fino al 1953, anno in cui la ferrovia venne incorporata definitivamente nella rete FS; la FCP rimase proprietaria del materiale rotabile, accantonato da anni in pessime condizioni, fino alla sua vendita all'azienda statale nel 1959 con conseguente demolizione.\nDati societari.\nLa societ\u00e0 faceva capo alla Societ\u00e0 Italiana per le Strade Ferrate Sovvenzionate (SFS) che deteneva l'80% del capitale della FCP e gestiva le ferrovie Benevento-Cancello e L'Aquila-Capitignano; la direzione di esercizio FCP era comune a quella della Ferrovia Massa Marittima-Follonica, di propriet\u00e0 de L'Ausiliare di Milano, che deteneva altres\u00ec una quota del 25% del capitale azionario della SFS.\nMateriale rotabile.\nLa dotazione originaria comprendeva il seguente materiale rotabile, tutto costruito dalla belga Mabille:\nNel 1920 le quattro locomotive vennero radiate e sostituite da una T3 proveniente dalla ferrovia Massa Marittima-Follonica (FMF), immatricolata 5 e che mantenne il suo numero di matricola con il passaggio alla FCP, e dalla 812.006 ex FS, che mantenne l'originaria classificazione."}
{"id": "1409879", "revid": "899609", "url": "https://it.wikipedia.org/wiki?curid=1409879", "title": "Frisia", "text": ""}
{"id": "1409880", "revid": "11959", "url": "https://it.wikipedia.org/wiki?curid=1409880", "title": "Al-Hasan al-Bann", "text": ""}
{"id": "1409882", "revid": "124394522", "url": "https://it.wikipedia.org/wiki?curid=1409882", "title": "Cimbri", "text": "I Cimbri (; ) erano una trib\u00f9 germanica o celtica che assieme ai Teutoni ed agli Ambroni invasero il territorio della Repubblica romana alla fine del II secolo a.C.\nI Cimbri erano popoli germanici, anche se alcuni ritengono che fossero di origine celtica. Le fonti antiche indicano la loro sede originaria nel nord dello Jutland, nell'attuale Danimarca, che nell'antichit\u00e0 era chiamata \"penisola cimbra\" (, \"Kimbrik\u1e15 Ch\u0115rs\u014f\u00b4n\u0113s\u014fs\"). Di loro lo storico romano Tacito scrisse nel 98 nella sua \"Germania\":\nEtnonimo.\nL'origine del nome non \u00e8 conosciuta. Un'etimologia possibile \u00e8 PIE ' \"abitante\", da ' \"casa\" (&gt; ing. \"home\"), a sua volta una derivazione da \"\" \"vivere\" (&gt; greco , lat. \"sin\u014d\"); e quindi il germanico *\"\u03c7imbra-\" trova un esatto legame con lo slavico \"s\u0119br\u044a\" \"fattore\" (&gt; croato, serbo \"sebar\", russ. \"sjab\u00ebr\").\nA causa della somiglianza dei nomi i Cimbri sono spesso associati con i \"Cymry\", il nome con cui i Gallesi chiamano se stessi. Tuttavia questa parola \u00e8 generalmente fatta derivare dal celtico *\"Kombroges\", nel significato di \"Compatrioti\", ed \u00e8 difficile pensare che i Romani abbiano registrato questa forma come \"Cimbri\" (la forma \"Cambri\" \u00e8 neo-latino). Il nome dei Cimbri \u00e8 stato anche posto in relazione con la parola \"kimme\" nel significato di \"bordo\", cio\u00e8 il popolo della costa, ma questa ipotesi \u00e8 incompatibile con l'associazione di \"Cimbri\" con Himmerland giacch\u00e9 \"kimme\" non mostra gli effetti della Legge di Grimm. Ed infine dall'antichit\u00e0 il nome era stato accostato a quello dei Cimmeri.\nStoria.\nOrigine.\nGli archeologi non hanno trovato alcuna chiara indicazione di una migrazione di massa dallo Jutland nei primi anni dell'Et\u00e0 del Ferro. Il Calderone di Gundestrup, che \u00e8 stato depositato in una palude dell'Himmerland nel II o I secolo a.C., mostra che vi fosse una sorta di contatto con l'Europa del sud-est, ma \u00e8 incerto se questo contatto possa essere associato con la cultura cimbra.\nSecondo le fonti greche e romane i Cimbri provenivano dallo Jutland, che era chiamato \"Chersonesus Cimbrica\" () dal loro nome. Secondo le \"Res gest\u00e6\" di Augusto, i Cimbri erano ancora presenti nella penisola danese intorno all'anno 1.\nIl geografo greco Strabone testimonia che i Cimbri erano ancora presenti tra le trib\u00f9 germaniche, probabilmente nella \"Cimbrica peninsula\":\nSulle mappe di Tolomeo, i \"Kimbroi\" sono collocati nella parte pi\u00f9 a nord delle penisola dello Jutland, cio\u00e8 l'attuale Himmerland (giacch\u00e9 il Vendsyssel-Thy era in quel periodo un gruppo di isole). \"Himmerland\" (antico danese \"Himbersysel\") in genere \u00e8 considerato che riporti il loro nome, in una forma pi\u00f9 arcaica, senza la Legge di Grimm (PIE \"k\" &gt; Germ. \"h\"). In alterna il latino \"C-\" rappresenta un tentativo di rendere il non familiare proto-germanico , forse da parte di interpreti di lingua celtica (intermediari celtici spiegherebbero anche il germ. *\"\u00deeu\u00f0an\u014dz\" che divenne il latino \"Teutones\").\nScontro con i Romani (113 - 101 a.C.).\nStrabone scrive che nel 113 a.C. i Cimbri si scontrarono e vinsero un'armata romana nei pressi di \"Noreia\", nel Norico.\nQualche tempo prima del 100 a.C., molti dei Cimbri, cos\u00ec come i Teutoni e Ambroni migrarono a sud-est. Dopo diverse battaglie senza successo contro i Boi e altre trib\u00f9 celtiche, apparvero attorno al 113 a.C., prima in Pannonia contro gli Scordisci e poi nel Norico, dove invasero i territori di uno degli alleati di Roma, i Taurisci.\nSu richiesta del Console romano Gneo Papirio Carbone, inviato a difendere i Taurisci, si ritirarono, solo per scoprirsi ingannati e attaccati nella Battaglia di Noreia, dove sconfiggono i Romani. Solo una tempesta, che separa i combattenti, salva le forze romane dalla distruzione completa.\nOra la strada verso l'Italia era aperta, ma i Cimbri si rivolsero ad ovest verso la Gallia. Nel 109 a.C. riuscirono a sconfiggere un nuovo esercito romano del console Marco Giunio Silano, che era il comandante della Gallia Narbonese. Lo stesso anno, riuscirono a battere anche un secondo esercito romano del console Lucio Cassio Longino, che venne ucciso a Burdigala (moderna Bordeaux). Nel 107 a.C., i Romani ancora una volta perdono contro i Tigurini, che erano alleati dei Cimbri.\nSolo nel 105 a.C. i Cimbri progettarono un attacco diretto contro la Repubblica Romana. Presso il fiume Rodano i Cimbri si scontrarono con gli eserciti romani. I comandanti romani, il proconsole Quinto Servilio Cepione e il console Gneo Manlio Massimo, impedirono il coordinamento dei romani e cos\u00ec i Cimbri riuscirono prima a sconfiggere il legato Marco Aurelio Scauro e poi a causare una clamorosa sconfitta nella Battaglia di Arausio. I Romani persero ben 80.000 uomini, escluse cavalleria ausiliaria e non combattenti, con un conto totale delle perdite vicino a 112.000.\nRoma era nel panico e il \"terror cimbricus\" divenne proverbiale. Tutti si aspettavano di vedere presto i \"nuovi Galli\" al di fuori delle porte di Roma. Si ricorse dunque a misure eccezionali: contrariamente alla costituzione romana, Gaio Mario, che aveva recentemente sconfitto Giugurta, fu eletto console per cinque anni di fila (104-100 aC).\nNel 103 a.C., i Cimbri e i loro alleati proto-germanici, i Teutoni, si erano rivolti verso la Penisola Iberica, dove avevano saccheggiato in lungo e in largo. Durante questo periodo Gaio Mario aveva avuto il tempo per prepararsi e, nel 102 a.C., era pronto ad affrontare Teutoni ed Ambroni al Rodano. Queste due trib\u00f9 intendevano passare in Italia attraverso i valichi occidentali, mentre i Cimbri e i Tigurini avrebbero dovuto prendere la strada del Nord attraverso il Reno e le Alpi.\nAlla foce del fiume Is\u00e8re, i Teutoni e gli Ambroni si scontrarono con Mario, il cui campo ben fortificato non gli fu possibile espugnarlo, proseguendo cos\u00ec il loro percorso, inseguiti da Mario. Alla Battaglia di Aquae Sextiae, i Romani vinsero due battaglie e presero prigioniero il re Teutone Teutobod.\nI Cimbri erano nel frattempo penetrati attraverso le Alpi nel nord Italia. Il console Quinto Lutazio Catulo non aveva osato fortificare i passi, ma si era invece ritirato dietro il fiume Po, lasciando cos\u00ec la pianura aperta agli invasori. I Cimbri non hanno fretta, ed i vincitori di Aquae Sextiae hanno cos\u00ec il tempo di arrivare con i rinforzi. Alla battaglia di Vercelli, alla confluenza del Sesia con il Po, nel 101 aC, il lungo viaggio dei Cimbri ebbe termine.\nVercelli fu una sconfitta devastante per i Cimbri, ed entrambi i capi Lugius e Boiorix vi furono uccisi. Si racconta che per evitare la schiavit\u00f9 le donne cimbre si suicidarono assieme ai loro figli. I Cimbri furono annientati, anche se alcuni possono essere sopravvissuti al ritorno in patria, dove una popolazione con questo nome risulta residente nel nord della Jutland nel I secolo, secondo le fonti citate sopra.\nTuttavia, secondo Giustino, pi\u00f9 di un decennio pi\u00f9 tardi, nel 90-88 a.C., Mitridate il Grande invi\u00f2 ambasciatori ai Cimbri per chiedere aiuti militari, a giudicare dal contesto devono aver vissuto in Nord Europa orientale al tempo\nReligione.\nStrabone racconta di sacerdotesse tra i Cimbri, che avevano capelli grigi, erano vestite di bianco con mantelli di lino fissati con fermagli a guaine di bronzo ed erano a piedi nudi. Ora con una spada in mano, queste sacerdotesse vagavano alla ricerca di prigionieri di guerra in tutto il campo; una volta trovati, prima li incoronavano e poi li conducevano ad un vaso di bronzo, capiente come venti anfore. Il recipiente si trovava su una piattaforma rialzata dove doveva montare la sacerdotessa, la quale avrebbe poi tagliato la gola di ogni prigioniero, raccogliendone il sangue in questo grande recipiente-bollitore. Il sangue effuso sarebbe poi servito per interpretare una profezia, mentre il corpo del prigioniero ormai morto, era oggetto di un'ispezione delle viscere, sempre per poter emettere una profezia sulla vittoria del proprio popolo. Le donne poi, durante le battaglie, dovevano battere sulle pelli che erano appese ai carri per produrre un rumore assordante e quasi ultraterreno, che potesse intimorirne il nemico.\nLingua.\nUno dei problemi maggiori \u00e8 che in questo periodo Greci e Romani tendono a indicare tutti i popoli a nord della loro sfera d'influenza come Galli, Celti o Germani piuttosto indiscriminatamente.\nCesare sembra essere stato uno dei primi autori a distinguere fra i due gruppi, per un motivo politico: era un argomento a favore del confine renano.\nTuttavia non ci si pu\u00f2 fidare completamente di Cesare e Tacito quando attribuiscono individui e trib\u00f9 all'una o all'altra categoria.\nLa maggioranza delle fonti antiche classificano i Cimbri come una trib\u00f9 germanica, ma alcuni autori antichi includono i Cimbri tra i Celti.\nCi sono poche testimonianze dirette della lingua dei Cimbri: Riferendosi all\"'Oceano Settentrionale\" (il Baltico o il Mare del Nord), Plinio dichiara:\nLe parole per \"mare\" e \"morto\" sono \"muir\" e \"marbh\" in Irlandese e \"mor\" e \"marw\" in Gallese. La stessa parola per \"mare\" \u00e8 conosciuta anche nel germanico, ma con una \"a\" (*\"mari-\"), mentre un affine di \"marbh\" \u00e8 assente in tutti i dialetti del germanico. Ancora, dato che Plinio non aveva sentito la parola direttamente da un informatore cimbro, non si pu\u00f2 affermare con certezza che quella parola non fosse in effetti gallica. ed \u00e8 comunque possibile che il Mare del Nord o il Mar Baltico fossero considerati \"morti\" e \"gelidi\" dai Centro-Europei piuttosto che dagli Scandinavi, stanziati sulle coste del mare.\nI capi cimbri conosciuti hanno nomi che sembrano celtici, tra cui Boiorix (che pu\u00f2 significare \"re dei Boi\" o, pi\u00f9 letteralmente, \"Re dei Guerrieri\"), Gaesorix (che significa \"Re della lancia\"), e Lugius (che pu\u00f2 venire dal nome del dio celtico L\u00fag). Henri Hubert (1934) dichiara \"Tutti questi nomi sono celtici, e non possono essere altro\". Tuttavia ci\u00f2 non significa necessariamente che i Cimbri fossero celtici, in quanto gli stessi elementi possono esistere in germanico (si veda ad esempio il nome del re vandalo Genserico, probabilmente analogo a Gaesorix).\nAltre prove per la lingua dei Cimbri sono circostanziali: cos\u00ec, ci viene detto che i Romani avevano arruolato Celti gallici per agire come spie nel campo dei Cimbri prima della resa dei conti finale con l'esercito romano nel 101 a.C. Alcuni prendono ci\u00f2 come prova a sostegno della \"teoria celtica\" piuttosto che di quella germanica.\nJean Markale (1976) scrisse che i Cimbri furono associati agli Helvetii, e pi\u00f9 specialmente con gli indiscutibili Celti Tigurini. Queste associazioni potrebbero condurre ad una discendenza comune, richiamata 200 anni prima.\nAlcuni autori adottano una prospettiva diversa Per esempio, Peter S. Wells afferma che i Cimbri \u00abnon sono certamente Celti\u00bb.\nA contrastare la tesi di una origine celtica sono le fonti letterarie che indicano i Cimbri come originari del nord dello Jutland, un'area senza toponimi celtici, ma piuttosto germanici\nRecenti studi genetici hanno cercato di venire a capo dell'origine celta o germanica dei Cimbri. Uno di questi sostiene che i cimbri (antichi) non erano un popolo germanico ma celtico, in relazione con gli Elvezi. Non ci sono comunque risultati universalmente accettati come definitivi sulla questione.\nCultura.\nStrabone d\u00e0 questa vivida descrizione del folklore cimbro (\"Geogr.\"7.2.3, trad. di H.L. Jones...):\nI Cimbri sono dipinti come feroci guerrieri che non hanno paura della morte. Il padrone di casa \u00e8 stato seguito da donne e bambini sui carri. Donne anziane, sacerdotesse vestite di bianco, avrebbero sacrificato i prigionieri di guerra e cosparso il loro sangue per predire il futuro.\nSe i Cimbri davvero provengono dallo Jutland, una prova che praticassero il sacrificio rituale pu\u00f2 essere costituita dalla donna di Haraldsk\u00e6r, qui scoperta nell'anno 1835. Questa riporta i segni di un cappio al collo e almeno una ferita da taglio; inoltre, il corpo \u00e8 stato gettato in una palude, e non cremato secondo la tradizione locale. Inoltre, il calderone di Gundestrup trovato in Himmerland potrebbe essere un vaso sacrificale come quello descritto nel testo di Strabone.\nI Cimbri nella cultura di massa.\nSecondo Giulio Cesare, la trib\u00f9 belga degli Atuatuci: \nEssi fondarono la citt\u00e0 di Atuatuca nella terra dei Belgi Eburoni, che assoggettarono. Di conseguenza Ambiorige, re degli Eburoni, rese omaggio e diede suo figlio e nipote come ostaggi agli Atuatuci (De Bello Gallico, 6.27). Nel primo secolo d.C. gli Eburoni furono sostituiti o assorbiti dai germanici Tungri, e la citt\u00e0 capoluogo prese il nome di Atuatuca Tungrorum, che corrisponde alla moderna citt\u00e0 di Tongeren.\nLa popolazione del moderno Himmerland sostiene di essere l'erede dei Cimbri antichi. Le avventure dei Cimbri sono state descritte dall'autore danese Johannes Vilhelm Jensen, egli stesso nato nell'Himmerland, nel romanzo \"Cimbrernes Tog\" (1922), incluso nel ciclo epico \"Den lange Rejse\" (\"Il lungo viaggio\", 1923). Il cosiddetto toro cimbro (\"Cimbrertyren\"), una scultura di Anders Bundgaard, \u00e8 stata eretta il 14 aprile 1937 in una piazza centrale di Aalborg, la capitale della regione dello Jutland settentrionale.\nAlla minoranza etnica di lingua tedesca, stabilitasi durante il Medioevo nelle montagne tra Vicenza, Verona, Trento, Treviso e Belluno in Italia (Lessinia, Altopiano di Asiago, di Folgaria, valli vicentine e trentine e poi, nel sec. XIX\u00b0 altopiano del Cansiglio), fu dato in ambiente preumanistico veneto il nome di \"Cimbri\" e attribuita una diretta discendenza degli antichi Cimbri: questo, come ha dimostrato Massimiliano Marangon, per una precisa necessit\u00e0 ideologica di subordinarli utilmente, come milizie confinarie, ai \"romani\" che dominavano ormai la terraferma veneta; solo per questo si narr\u00f2 quindi, inventando letteralmente e letterariamente una tradizione, che essi si sarebbero ritirati in questo variegato territorio montano e collinare dopo essere stati sconfitti dai Romani. La maggioranza delle fonti riporta invece il loro arrivo in Italia solo nell'alto medioevo e dati genetici smentiscono oggi ogni correlazione diretta della popolazione attuale con le popolazioni odierne dello Jutland."}
{"id": "1409893", "revid": "838137", "url": "https://it.wikipedia.org/wiki?curid=1409893", "title": "Casato di Erik", "text": "Il Casato di Erik fu una delle due famiglie nobiliari svedesi che lottarono per il governo della Svezia tra il 1150 e il 1220 (l'altra era il Casato di Sverker). Il primo re degli Erik fu Erik IX di Svezia, o Sant'Erik; la capostipite femminile fu la moglie di Erik IX, Christina Bj\u00f6rnsdatter, che le leggende dicono essere la figlia della figlia del re Ingold I di Svezia.\nI discendenti di Sant'Erik favorirono il monastero di Varnhem, e alcuni di loro sono stati l\u00ec sepolti.\nIl nome femminile Catherine sembra essere stato il preferito nel Casato di Erik.\nNel 1226 due rami del casato entrarono in conflitto l'uno con l'altro: Canuto l'Alto, l'erede adulto di Filip, figlio cadetto di Erik IX, depose il giovanissimo Erik XI, che solo nel 1234 riconquist\u00f2 il potere. Dopo la sua morte nel 1250 il conflitto continu\u00f2 tra il ramo reale e i due figli di Canuto, le cui esecuzioni avvennero nel 1248 e nel 1251.\nErik XI fu l'ultimo discendente in linea diretta di Sant'Erik e mor\u00ec apparentemente senza figli a lui sopravvissuti (anche se alcune genealogie romantiche e ricerche successive da esse influenzate gli hanno attribuito una o due figlie, pi\u00f9 probabilmente sue nipoti, figlie di sua sorella e Birger Jarl).\nIl nipote di Erik XI, l'allora ragazzino figlio di sua sorella Ingeborg, fu eletto re con il nome di Valdemaro I di Svezia, sotto la reggenza del padre Birger Jarl.\nPressappoco tutti i re successivi sono stati discendenti del Casato di Erik. La discendenza da questo casato \u00e8 stata tenuta in cos\u00ec grande considerazione nei giochi di potere medievali e dell'et\u00e0 moderna che alcuni aspiranti (come Carlo VIII di Svezia) inventarono perfino una discendenza (nel caso di Carlo VIII dai Tofta) per mostrare che anche loro erano eredi del Casato di Erik."}
{"id": "1409901", "revid": "125421646", "url": "https://it.wikipedia.org/wiki?curid=1409901", "title": "Massimo Pica Ciamarra", "text": "Biografia.\nFormazione e primi anni.\nSi forma alla Facolt\u00e0 di Architettura dell\u2019Universit\u00e0 degli Studi di Napoli Federico II, traendo ispirazione dagli insegnamenti di Giulio De Luca, Ezio De Felice e soprattutto Roberto Pane, che insieme a pochi altri in quel periodo cercano di frenare il sacco edilizio che sta interessando la citt\u00e0 di Napoli uscita devastata dall\u2019esperienza bellica. Acquisisce una visione critica del razionalismo del Movimento Moderno e, complice anche un corso sull\u2019architettura palladiana a Vicenza su sollecitazione di Pane, Pica Ciamarra inizia fin dagli anni universitari a sviluppare \u201cil pensiero che la modernit\u00e0 possa abitare il principio pi\u00f9 antico e che nel senso delle relazioni continue risieda la grande eredit\u00e0, da recuperare, della citt\u00e0 storica\u201d.\nL\u2019incontro con il Team X e le idee espresse da \"Le Carr\u00e9 Bleu\", \"feuille internationale d'architecture\" contribuiscono ulteriormente alla sua formazione. Da Bruno Zevi, che lo coinvolge in IN/ARCH, l'Istituto Nazionale di Architettura, Pica Ciamarra eredita l\u2019idea che \u201cl\u2019architettura \u00e8 essenzialmente spazio e che, proprio per questo, debba rifuggire da configurazioni statiche, simmetriche, monumentali, banalmente elementari\u201d.\nNel 1960 realizza la sua prima opera, l\u2019ampliamento delle Officine Angus, una fabbrica anglo-svizzera che produceva guarnizioni industriali nella provincia di Napoli, applicando diverse sperimentazioni tecniche per superare il \u201cconflitto tra forma, funzione e struttura\u201d e superare lo \u201cstereotipo del convenzionale edificio industriale\u201d. L\u2019edificio sar\u00e0 premiato nel 1969 dall\u2019IN/ARCH. Nel 1963 Pica Ciamarra avvia una collaborazione con Riccardo Dalisi, insieme al quale aveva sviluppato esperienze nello studio di Francesco Della Sala. Ad accomunarli \u00e8 \u201cil rifiuto dell\u2019istanza funzionalista che conduce ad un approccio antiurbano, la propensione a percorrere sentieri inesplorati, l\u2019idea che l\u2019architettura debba aprirsi alla complessit\u00e0 del reale, l\u2019adesione non convenzionale agli insegnamenti dei grandi Maestri del Movimento Moderno\u201d. Tra i progetti non realizzati che elaborano una scuola elementare a Chiaia (Napoli) e il \"Un seme per la metropoli\", presentato al concorso del Comune di Bologna per ripensare i caratteri tipologici della nuova scuola dell\u2019obbligo, entrambi pensati per aprire la scuola alla citt\u00e0 in un dialogo costante con l\u2019ambiente urbano circostante. Con Michele Capobianco, nel 1964 vincono la progettazione della Borsa Merci di Napoli al Corso Meridionale, prima grande opera di architettura pubblica con cui si confrontano.\nTra il 1966 e il 1970 Pica Ciamarra progetta la casa multifamiliare a Posillipo, esempio di \u201crazionalismo umanizzato\u201d che ha per obiettivo quello di favorire le relazioni tra le persone che vivono l\u2019abitato. Dello stesso periodo sono i progetti di Casa Winsepare sempre a Napoli, Casa Renner a Baia Domitia, Casa Wenner a Marechiaro.\nLo Studio Pica Ciamarra Associati.\nL\u2019ultimo lavoro congiunto di Dalisi e Pica Ciamarra \u00e8 il progetto presentato al concorso per l\u2019Universit\u00e0 Libera di Bruxelles nel 1969, anno in cui Pica Ciamarra ottiene la libera docenza in Progettazione architettonica presso l\u2019Universit\u00e0 di Napoli. Si avvia quindi un nuovo sodalizio con Luciana De Rosa, gi\u00e0 assistente di Carlo Cocchia. La collaborazione parte dalla progettazione congiunta di alcune residenze private: Casa G. a Punta Lagno Massa Lubrense (1971-73) e Casa C. a Massa Lubrense (1973-76), accomunate dall\u2019obiettivo di superare l\u2019impostazione a scatola dell\u2019edificio rompendolo con volumetrie frastagliate che ne disgregano l\u2019unitariet\u00e0 e assecondano il disegno del terreno.\nNel 1971 nasce lo Studio Pica Ciamarra Associati, con sede a Posillipo, con Luciana De Rosa e successivamente con Antimo Rocereto; negli anni Ottanta si aggregano Claudio De Martino e poi, oltre a ingegneri e altri specialisti, Patrizia Bottaro, Paola Gargiulo, Carolina Poidomani, Emanuele Pica Ciamarra, e ancora Alexander De Siena, Guido De Martino, Angelo Verderosa.\nIl periodo della contestazione studentesca e varie ricerche sull\u2019edilizia universitaria spingono Pica Ciamarra a interessarsi particolarmente di questo tema, gi\u00e0 affrontato nel 1966 con il concorso per la nuova facolt\u00e0 di Scienze e Farmacia a Messina, vinto nel 1968. Nel 1971 \u201cIl Rasoio di Occam\u201d progetto presentato al concorso per la nuova Universit\u00e0 di Firenze, che si sviluppa intorno all\u2019asse di collegamento Firenze-Prato-Pistoia. L\u2019opera non \u00e8 vincitrice, ma quello stesso anno realizza la sede dei Dipartimenti di Farmacia dell\u2019Universit\u00e0 di Messina, una configurazione tripartita in funzione dell\u2019esigenza di superare il blocco unico scatolare sfruttando i dislivelli sul modello della Tourette di Le Corbusier. Una tipologia che ritorner\u00e0 pi\u00f9 volte nelle opere dei Pica Ciamarra Associati.\nTra i progetti non realizzati, quello per l\u2019Universit\u00e0 di Lattakya in Siria (1973, primo concorso internazionale a invito al quale seguiranno tra gli altri quelli per la Yarmouk University e per il College of Engineering and Technology - University of Jordan). Del 1975 \u00e8 il progetto per l\u2019Universit\u00e0 di Salerno (2\u00ba premio) che punta all\u2019integrazione fra attrezzature universitaria e attrezzature urbane con un vasto sistema di percorsi pubblici pedonali. Nel progetto vincitore, capogruppo Mario Igrami, approvato nel 1979, gli edifici volumetricamente pi\u00f9 importanti sono affidati a Pica Ciamarra; i lavori si trascineranno per oltre vent\u2019anni. La Biblioteca E.R. Caianiello \u00e8 aperta nel 1997. Del 1972 \u00e8 il progetto del campus di Arcavacata per l\u2019Universit\u00e0 della Calabria, inizialmente limitato alla sola unit\u00e0 polifunzionale che ospita dipartimenti, facolt\u00e0, biblioteca e centri di calcolo, successivamente esteso tra il 1974 e il 1977 con nuovi blocchi di aule e uffici. L\u2019idea ispiratrice \u00e8 la stessa delle Officine Angus, cio\u00e8 un progetto costantemente in itinere, a cui nel tempo possano aggiungersi altre unit\u00e0 volumetriche a seconda delle esigenze, modificando inoltre la funzione di quelle preesistenti, nell\u2019ottica di un\u2019universit\u00e0 viva e in continua mutazione. All\u2019interno del Polifunzionale, la galleria centrale riprende l\u2019idea della Borsa Merci di una piazza urbana coperta. Definita \u201copera manifesto\u201d dello Studio Pica Ciamarra Associati, il Polifunzionale di Arcavacata completa in effetti la maturazione progettuale di Pica Ciamarra, recuperando tutte le idee originali emerse nei primi anni, e sar\u00e0 poi punto di partenza per quasi tutti i grandi progetti successivi.\nLa crisi energetica degli anni Settanta spinge inoltre Pica Ciamarra a studiare i temi della bioarchitettura, con l\u2019obiettivo di progettare edifici poco dispendiosi in termini energetici e fondati il pi\u00f9 possibile su meccanismi naturali di illuminazione e aerazione, oltre a una nuova attenzione agli spazi verdi. Su queste basi si ispirano i progetti non realizzati del quartiere 167 di Sessa Aurunca, delle scuole a Chiari e Montichiari, delle case popolari \u201cbioclimatiche\u201d a Pistoia, elaborati nel 1979 e descritti nell\u2019articolo firmato da Pica Ciamarra e Luciana De Rosa \"Alla ricerca delle informazioni perdute\" pubblicato nel 1980 su \u201cSpazio e Societ\u00e0\u201d.\nPrincipali interventi a Napoli.\nNell\u2019ambito del Centro Direzionale di Napoli, il cui planovolumetrico \u00e8 firmato da Kenz\u014d Tange, Pica Ciamarra si era gi\u00e0 inserito con la progettazione del Palazzo di Giustizia, inaugurato nel 1990. La realizzazione, coordinata da Corrado Beguinot \u00e8 del tutto antitetica al piano Tange dal momento che lo precede cronologicamente. La piazza coperta sopraelevata, agor\u00e0 e luogo d\u2019incontro comune all'enorme edificio, tradisce la firma di Pica Ciamarra. L\u2019ostilit\u00e0 di Pica Ciamarra al progetto di Tange \u00e8 evidente, dal momento che il Centro Direzionale si oppone in modo radicale al resto del tessuto urbano, isolato anche grazie alla sopraelevazione rispetto al piano stradale, privo quindi di quell'idea di attraversamenti continui della citt\u00e0 che \u00e8 alla base della progettualit\u00e0 di Pica Ciamarra. Il piano di Tange vincola fortemente i progetti di Pica Ciamarra, che non esita tuttavia laddove possibile a derogare ai vincoli: nel caso delle Torri ENEL, viene interrotta l\u2019unitariet\u00e0 della facciata a vetri e la simmetria del progetto originario dei due edifici. La seconda coppia di grattacieli realizza la stessa idea con la collocazione degli impianti in uno spazio aperto centrale che consente anche un maggiore passaggio d\u2019aria. Entrambe le coppie di edifici si caratterizzano per gli ascensori esterni.\nTra il 1984 e il 1990 lo Studio Pica Ciamarra Associati lavora nell\u2019area di Fuorigrotta, quartiere ovest di Napoli,con la nuova piazza di Fuorigrotta e l\u2019Istituto Motori del CNR. Quest\u2019ultimo, che deriva da un concorso del 1984, mette in pratica quei principi di bioarchitettura teorizzati fin dagli anni \u201870: l\u2019edificio \u00e8 concavo per proteggersi dal sole e per ottenere un elevato isolamento termico, evitando il riflesso del calore dell\u2019asfalto, infissi a doppi vetri, aperture limitate, un prato inclinato per proteggere i piani bassi dal rumore e una grande fontana con acqua nebulizzata per il raffreddamento dei fludi. L'innovativo sistema di recupero delle acque piovane in grandi contenitori che si sviluppano ai lati dell\u2019edificio, a tutta altezza, \u00e8 al servizio dell\u2019impianto antincendio, del circuito di raffreddamento dei laboratori, dell\u2019impianto di climatizzazione a pompa di calore, della fontana. Nel 1995 ragionamenti analoghi informano l\u2019edificio Teuco-Guzzini a Recanati.\nLa Piazza di Fuorigrotta, inaugurata in occasione dei mondiali di calcio del 1990, in un\u2019area disomogenea di oltre cinque ettari su cui affacciano lo Stadio San Paolo, il Politecnico, la Mostra d'Oltremare, la stazione della metropolitana di Campi Flegrei, costituisce una sfida importante per la visionariet\u00e0 delle realizzazioni: tre torri ai vertici di un triangolo pavimentato in legno (Torre dell\u2019Informazione; Torre della Memoria; Torre del Tempo e dei Fluidi) accolgono videowall, un sistema laser, la meridiana pi\u00f9 grande d\u2019Europa, musica e macchine a vento. L\u2019incuria condanna ben presto al degrado l\u2019avveniristica realizzazione, integrata con uno specchio d'acqua e percorsi pedonali su tapis-roulant.\nAl limite dei quartieri di Soccavo e Fuorigrotta si colloca inoltre il progetto delle sedi universitarie di Monte Sant'Angelo, firmato con Michele Capobianco. Lunghissima gestazione, peraltro non ancora ultimato nella sua configurazione finale dopo oltre trent'anni, e la tradizionale incuria degli spazi, limita l\u2019efficacia dell\u2019intervento. \nL'esperienza di Citt\u00e0 della Scienza.\nCo-fondatore della Fondazione IDIS per la promozione della cultura scientifica, Pica Ciamarra firma il progetto della Citt\u00e0 della Scienza nell\u2019area ex Federconsorzi a Bagnoli. Qui prevede il recupero di un\u2019ex fabbrica sul mare, attraverso i principi bioclimatici collaudati con l\u2019Istituto Motori; l\u2019altro edificio principale, all\u2019interno, si attiene all\u2019involucro preesistente ed \u00e8 destinato a centro congressi, uffici e BIC che affacciano su due lunghe piazze coperte. Il progetto, finalista alla Medaglia d\u2019Oro dell\u2019Architettura della Triennale di Milano nel 2003, \"Mention Speciale du Troph\u00e9es Sommet de la Terre et Batiment\" e vincitore del premio internazionale Dedalo Minosse nel 2004, viene completato per fasi: il recupero del primo edificio nel 1996 (\u201cMuseo vivo della Scienza\u201d), il Centro Congressi e il Business Innovation Center nel 2003, il Museo del Corpo Umano, Corporea, \u00e8 inaugurato nel 2017. Il \u201cMuseo vivo della Scienza\u201d viene tuttavia distrutto da un incendio doloso nel 2013 e non pi\u00f9 ricostruito. Qualche analogia con il Centro Congressi \u00e8 nella Biblioteca San Giorgio a Pistoia nell\u2019area ex Breda, inaugurata nel 2007.\nUrbanistica.\nPartecipa negli anni \u201970 al progetto del Piano Quadro delle Attrezzature del Comune di Napoli, dove afferma logiche di intervento che sviluppano tematiche proprie del Team X che poi ispireranno il Piano di recupero dei quartieri di Piscinola e Marianella, votato all\u2019obiettivo di restituire unit\u00e0 ai tessuti urbani stravolti da anni di abusivismo edilizio in un\u2019area fino a poco prima aperta campagna, recuperando al tempo stesso i valori urbani esistenti. La realizzazione sar\u00e0 tuttavia solo parziale. In queste esperienze assumono importanza fondamentale i percorsi pedonali, i sistemi d\u2019interscambio con le linee metropolitane, le piazze urbane e gli spazi pubblici come condensatori sociali, temi sostanziali nei successivi progetti urbanistici. Questi temi sono anche sviluppati con proposte di mobilit\u00e0 alternative integrate alla rete degli spazi pubblici: ad esempio nella riqualificazione del Rione Libert\u00e0 a Benevento e in \u201cKO CO2\u201d a Terlizzi.\nNell\u2019ambito urbanistico, Pica Ciamarra evidenzia ipotesi di riqualificazione dell\u2019area ex industriale di Bagnoli (Bagnoli Futura) un forte interesse e attivismo, anche perch\u00e9 nell\u2019area insiste come unica struttura funzionante, la Citt\u00e0 della Scienza, da lui progettata. Partecipa ai concorsi di progettazione del parco urbano (non vincitore) e del Parco dello Sport (progetto vincitore, realizzato ma non inaugurato, al momento abbandonato), ma critica l\u2019impostazione complessiva adottata dal piano urbanistico di Vezio De Lucia ripresa peraltro dal recente piano Invitalia, suggerendo di sostituire a impegnative linee metropolitane sotterranee delle linee tramviarie in superficie e di promuovere attivit\u00e0 di riconversione agricola degli spazi industriali. Sempre sul piano urbanistico, firma il Parco Urbano e attrezzature di Cava de\u2019 Tirreni e la Porta Ovest di Salerno, dal lungo e contraddittorio iter realizzativo che dovrebbe concludersi nel 2022. Inoltre progetta il Piano particolareggiato dell\u2019area ex Saint Gobain di Caserta che, con il successivo Piano Urbanistico Comunale segna interessanti saldature fra urbanistica e architettura. La ricerca su questi temi \u00e8 portata avanti all\u2019interno dello Studio dal gruppo di lavoro coordinato da Patrizia Bottaro.\nAltri interventi.\nOltre trenta interventi realizzati in varie regioni sono selezionati dal MIBAC fra le \u201cArchitettura del Secondo 900\u201d. Tra le esperienze di edilizia universitaria, vanno menzionati gli edifici al Papardo ed all\u2019Annunziata per l\u2019Universit\u00e0 di Messina (1968-74), l\u2019unit\u00e0 Rettorato / Aula Magna / Biblioteca dell\u2019Universit\u00e0 di Fisciano (1983-2002), la Facolt\u00e0 di Medicina e Chirurgia di Caserta (1996, ancora in costruzione), l\u2019Universit\u00e0 del Molise a Campobasso (2005), il complesso di Via dei Mulini dell\u2019Universit\u00e0 del Sannio a Benevento (2008).\nImportanti anche le esperienze di ristrutturazione di edifici storici. Non solo Citt\u00e0 della Scienza, ma soprattutto il recupero del settecentesco Palazzo Saluzzo di Corigliano, nel cuore del centro storico di Napoli, su piazza San Domenico Maggiore, sede dei dipartimenti dell\u2019Universit\u00e0 di Napoli \"L'Orientale\", dove vengono riportati alla luce e inglobati nelle nuove aule sotterranee reperti di mura greche e di antiche scuderie. Contestuale il recupero di Palazzo Mascabruno a Portici, di pianta settecentesca, per ospitare parti della Facolt\u00e0 di Agraria. Successivamente lo Studio Pica Ciamarra affronter\u00e0 anche il restauro della limitrofa Reggia di Portici. Tra il 1985 e il 1992 cura il restauro del Teatro Fraschini di Pavia e nel 1987 (progetto non realizzato) la Stazione Zoologica Anton Dohrn all\u2019interno della Villa Comunale di Napoli.\nLo Studio Pica Ciamarra firma a Napoli lo Shopping Centre San Paolo (1989, inaugurato nel 2000) a Fuorigrotta e il Centro Commerciale di Via Argine (2002, inaugurato nel 2010), nonch\u00e9 quello di Torre Ingastone a Palermo (2005, inaugurato nel 2010).\nAltri edifici di rilievo sono il CEINGE - Centro internazionale di ingegneria genetica a Napoli, il dipartimento emergenza e accettazione dell\u2019Ospedale Niguarda di Milano, l\u2019edificio su via Marina a Napoli oggi Palazzo del Mediterraneo, sede dell\u2019Universit\u00e0 L\u2019Orientale, la sede Teuco-Guzzini a Recanati, la Biblioteca Sangiorgio a Pistoia.\nAttivit\u00e0 teorica.\nL\u2019attivit\u00e0 \u00e8 caratterizzata dal continuo impegno intellettuale e teorico. Dal 1971 al 2007 ha insegnato Progettazione Architettonica all\u2019Universit\u00e0 di Napoli, senza mai ruolo di ordinario.\nNel 1987 fonda la sezione campana dell\u2019IN/Arch nel quale, tra il 1997 e il 2011, subentra a Bruno Zevi come vicepresidente nazionale. Nel 2006 assume la direzione de \"Le Carr\u00e9 Bleu, feuille internationale d\u2019architecture\", storica rivista del Team X, e propone il numero-manifesto \"Fragments / Symbiose\" e, nel 2008, la \"Dichiarazione dei Doveri dell\u2019Uomo\", in rapporto all\u2019habitat ed agli stili di vita. Nel 2012 \u00e8 vicepresidente della Fondazione Italiana per la Bioarchitettura e l\u2019Antropizzazione sostenibile dell\u2019Ambiente e membro dell\u2019I.A.A. - International Academy of Architecture.\nIn \"Architettura e dimensione urbana\" (1977), attraverso una riflessione sui progetti realizzati, esprime \u201cla convinzione che lo spazio urbano \u00e8 ci\u00f2 che sul piano topologico interessa l\u2019intervento architettonico, sicch\u00e9 non pi\u00f9 l\u2019isolato urbano e l\u2019edificio in s\u00e9 conclusi sono la formalizzazione spaziale della citt\u00e0, bens\u00ec la prevalenza del sistema di relazioni sulle parti\u201d, da cui deriva che \u201cogni intervento nella citt\u00e0 preesistente deve porsi come frammento del continuo urbano\u201d[. Sul tema ritorner\u00e0 nel 1997 con il volume \"Interazioni. Principi e metodi della progettazione architettonica\" e nel 2010 con \"Integrare. Il progetto sul finire dell\u2019era della separazione\". Esplora inoltre i temi della sostenibilit\u00e0, della bioarchitettura, dell\u2019utopia razionale e pi\u00f9 recentemente dell\u2019architettura spaziale, coniando il neologismo \u201cOrbiTecture\u201d e avviando una collaborazione con il \u201cCenter for Near Space\u201d dell\u2019Italian Institute for the Future, progettando un habitat spaziale di concezione planetomorfica ispirato a principi di sostenibilit\u00e0 che vince nel 2019 il Premio Sorrento per l\u2019Ambiente.\nDal 2018 allo studio Pica Ciamarra Associati si affianca la Fondazione \"Civilizzare l'Urbano - ETS\". \u00c8 l\u2019occasione della pubblicazione del volume omonimo che ragiona su radici, tesi e prospettiva della lunga ricerca teorica e sperimentale presente nell'ampia mostra monografica al Museo della Pace / MAMT della Fondazione Mediterraneo. Nell\u2019occasione Pica Ciamarra riceve il Premio Mediterraneo \u201cArchitettura\u201d - Edizione speciale 2018."}
{"id": "1409903", "revid": "322321", "url": "https://it.wikipedia.org/wiki?curid=1409903", "title": "Columbano Giovanni Battista Carlo Gaspare Chiaverotti", "text": "Biografia.\nColumbano Giovanni Battista Carlo Gaspare Chiaverotti nacque a Torino il 5 giugno 1754, in una nobile famiglia dell'aristocrazia cittadina.\nIn giovent\u00f9 venne avviato dal padre agli studi giuridici alla Reale Accademia di Torino, con la speranza di farne un buon giurista; nonostante questo Columbano si risolse a prendere i voti il 29 maggio 1779, con grande dispiacere dei genitori, dei quali era l'unico figlio e sostegno. Entr\u00f2 cos\u00ec nell'ordine dei Camaldolesi e si ritir\u00f2 a vita monastica nelle Valli di Lanzo, rimanendovi per i successivi quarant'anni.\nIl 1\u00ba ottobre 1817, riconosciute le sue profonde doti di religioso e giurista, fu eletto vescovo di Ivrea ed ordinato il 23 novembre di quello stesso anno.\nPromosso alla sede metropolitana di Torino il 21 dicembre 1818, mor\u00ec in carica nella capitale piemontese il 6 agosto 1831.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1409909", "revid": "339392", "url": "https://it.wikipedia.org/wiki?curid=1409909", "title": "Ferrovia Colle val d'Elsa - Poggibonsi", "text": ""}
{"id": "1409912", "revid": "339392", "url": "https://it.wikipedia.org/wiki?curid=1409912", "title": "Ferrovia Colle val d'Elsa-Poggibonsi", "text": ""}
{"id": "1409916", "revid": "339392", "url": "https://it.wikipedia.org/wiki?curid=1409916", "title": "Ferrovia Colle Val d'Elsa-Poggibonsi", "text": ""}
{"id": "1409922", "revid": "97701", "url": "https://it.wikipedia.org/wiki?curid=1409922", "title": "Tertius e caelo cecidt Cato", "text": ""}
{"id": "1409927", "revid": "167080", "url": "https://it.wikipedia.org/wiki?curid=1409927", "title": "Angioina", "text": ""}
{"id": "1409938", "revid": "436363", "url": "https://it.wikipedia.org/wiki?curid=1409938", "title": "Livadeia", "text": "Livadeia (, pron. Livadi\u00e0) \u00e8 un comune della Grecia situato lungo la strada per Delfi, nella periferia della Grecia Centrale (unit\u00e0 periferica della Beozia) con 32.151 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 694\u00a0km\u00b2 e la popolazione \u00e8 passata da 21.492 a 32.151 abitanti.\nDista 130\u00a0km da Atene in direzione Nord-Ovest.\nStoria.\nPeriodo Classico.\nLa tradizione vuole che l'antico nome della citt\u00e0 fosse quello di Mideia e che fosse posizionata in collina. Nome che fu cambiato quando l'ateniese Levado si trasfer\u00ec nella zona; in questo periodo la citt\u00e0 era conosciuta per la presenza dell'oracolo di Trofonio\nSport.\nCalcio.\nLa squadra principale della citt\u00e0 \u00e8 il Athl\u012btikos Podosfairikos Omilos Levadeiakos."}
{"id": "1409942", "revid": "110157", "url": "https://it.wikipedia.org/wiki?curid=1409942", "title": "Oinofyta", "text": "Oinofyta () \u00e8 un ex comune della Grecia nella periferia della Grecia Centrale (unit\u00e0 periferica della Beozia) con 8.195 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Tanagra.\nLocalit\u00e0.\nIl comune \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1409943", "revid": "1543377", "url": "https://it.wikipedia.org/wiki?curid=1409943", "title": "E\u00b2", "text": "e\u00b2 \u00e8 un doppio album del cantautore italiano Eros Ramazzotti, seconda raccolta pubblicata il 26 ottobre 2007.\nIl disco.\nL'album \u00e8 il secondo greatest hits pubblicato da Eros Ramazzotti, ma si distacca dal precedente per la scelta del cantautore di rivisitare parte del proprio repertorio con la partecipazione di ospiti internazionali di et\u00e0, provenienza e stili musicali molto diversi tra loro.\nLa versione standard dell'album \u00e8 costituita da 2 CD: il primo contiene le versioni originali di 14 grandi successi del cantautore, ai quali si aggiungono 4 brani inediti, mentre il secondo disco \u00e8 costituito da 17 brani rivisti con la collaborazione di altri artisti. Dell'album \u00e8 stata distribuita anche una \"Limited edition\", contenente anche un DVD con tutti i video musicali pi\u00f9 famosi del cantante.\nEros Ramazzotti ha dichiarato di considerare questa raccolta una sorta di rivincita nei confronti dei critici musicali e di alcuni colleghi che inizialmente lo avevano fortemente criticato per la voce e il modo di cantare che lo contraddistinguono. Oltre ai duetti realizzati in passato da Ramazzotti con artisti come Tina Turner, Patsy Kensit, Anastacia e Cher, il doppio album vede collaborazioni con altre personalit\u00e0 del panorama musicale internazionale, come per esempio Ricky Martin, Steve Vai, Carlos Santana, Amaia Montero (ex-cantante dei La Oreja de Van Gogh) e i cubani Rhythm del Mundo, nate in maniera molto veloce, per lo pi\u00f9 grazie ad internet. Tra i duetti incompiuti \u00e8 invece da segnalare quello con i Maroon 5: Eros Ramazzotti si \u00e8 infatti detto molto dispiaciuto per non essere riuscito a conciliare i propri impegni con quelli della noto complesso statunitense.\nI brani inediti sono stati giudicati dalla critica molto simili allo stile abituale di Ramazzotti. Tra questi, \"Ci parliamo da grandi\", scritto con Niccol\u00f2 Agliardi, Mika (con lo pseudonimo di Alice) e Guy Chambers, mescola la melodia italiana con sfumature brit-pop e affronta il tema della separazione di un genitore da un figlio diventato ormai adulto.\nLe sonorit\u00e0 di \"Non siamo soli\", eseguito in duetto con Ricky Martin, traggono invece forte ispirazione dalla musica latina, per un brano che racconta l'incontro tra due \"anime viaggianti\".\nNei restanti inediti a dominare \u00e8 ancora la melodia italiana.\nL'album \u00e8 stato il pi\u00f9 venduto in Italia nel 2007, con 600.000 copie vendute in poche settimane."}
{"id": "1409944", "revid": "287204", "url": "https://it.wikipedia.org/wiki?curid=1409944", "title": "James Wordie", "text": "Nato a Partick nei pressi di Glasgow (Scozia) si laurea in geologia presso la Glasgow Academy e l'Universit\u00e0 di Glasgow per poi specializzarsi presso il St John's College di Cambridge nel 1912 ed iniziare il lavoro di ricerca. La sua attivit\u00e0 lo mette in contatto con Frank Debenham e Raymond Priestley che hanno partecipato alla spedizione Terra Nova in Antartide sotto il comando di Robert Falcon Scott. Gli incontri con i due esploratori fanno crescere in Wordie il desiderio di partecipare ad una spedizione scientifica.\nNel 1914 Wordie si unisce alla spedizione Endurance sotto il comando di Ernest Shackleton, con il ruolo di geologo e capo dello \"staff\" scientifico. Nonostante la perdita dell\"'Endurance\" stritolata dai ghiacci del mare di Weddell nel 1915, Wordie tenta di mantenere alto il morale dell'equipaggio e riesce a compiere diverse osservazioni oceanografiche ed a raccogliere importanti campioni geologici.\nOltre alla spedizione Endurance Wordie ha partecipato ad altre otto spedizioni nelle regioni polari. Durante gli anni venti e trenta ha effettuato diverse spedizioni in Artico contribuendo a formare una nuova generazione di giovani esploratori quali ad esempio Vivian Fuchs, Gino Watkins e August Courtauld diventando di fatto un \"veterano\" dell'esplorazione. Successivamente diventa presidente dello Scott Polar Research Institute (SPRI) e poi presidente della Royal Geographical Society. Durante il suo mandato la \"Society\" realizza la prima scalata del monte Everest con Edmund Hillary e Tenzing Norgay. Da presidente dello SPRI aiut\u00f2 Vivian Fuchs ed Edmund Hillary a realizzare il primo attraversamento del continente Antartico (cio\u00e8 a realizzare il progetto di Shackleton del 1914).\nDocente al St John's College gli viene attribuito l'ordine dell'Impero Britannico nel 1959.\nWordie contribu\u00ec alla britannica \"Naval Intelligence Division Geographical Handbook Series\" che venne pubblicata durante la seconda guerra mondiale."}
{"id": "1409946", "revid": "2206963", "url": "https://it.wikipedia.org/wiki?curid=1409946", "title": "Fiacha Labhrainne", "text": "F\u00edacha Labhrainne fu, secondo la leggenda e la tradizione storica irlandese medievale, re supremo d'Irlanda. Figlio di Smirgoll, figlio di Enboth, figlio di Tigernmas, prese il potere dopo aver ucciso Eochaid Faebar Glas nella battaglia di Carman come vendetta per il padre che era stato ucciso da Eochaid nella battaglia di Druimm Liath\u00e1in. Prese il suo nome dal fiume Labrainn. Combatt\u00e9 una battaglia in mare contro i discendenti di \u00c9ber Finn e una contro gli \u00c9rainn a Mag Genainn (contea di Fermanagh. In un'altra battaglia uccise il figlio di Eochaid, Mofebis. E come vendetta egli fu ucciso dal figlio di Mofebis, Eochu Mumu nella battaglia di Sliab Belgatain Goffredo Keating dice che durante il suo regno il figlio Aengus Olmucada conquist\u00f2 la Scozia Il \"Lebor Gab\u00e1la \u00c9renn\" sincronizza il suo regno con quelli di Piritiade e Ofratalo in Assiria. Il \"Foras Feasa ar \u00c9irinn\" colloca il suo regno dal 1095 al 1071 a.C., gli \"Annali dei Quattro Maestri\" dal 1473 al 1449 a.C.."}
{"id": "1409956", "revid": "98077", "url": "https://it.wikipedia.org/wiki?curid=1409956", "title": "Res melius perpensa", "text": ""}
{"id": "1409960", "revid": "287204", "url": "https://it.wikipedia.org/wiki?curid=1409960", "title": "Alessandro Grazioli", "text": "Quasi nulla si conosce sulla sua biografia. Divent\u00f2 organista della cappella della Basilica di San Marco dopo il 1797. Scrisse principalmente musica sacra, la quale attualmente giunge completamente sino a noi. Compose inoltre un certo numero di lavori strumentali, come la raccolta di tre sonate per clavicembalo (o fortepiano) e violino op. 1 e diverse sinfonie, che usavano come modello il classicismo viennese con influenze da parte delle ouverture d'opera italiane dell'epoca. Al giorno d'oggi la sua musica chiesastica \u00e8 totalmente sconosciuta, mentre sono parzialmente noti alcuni suoi lavori strumentali."}
{"id": "1409961", "revid": "54253", "url": "https://it.wikipedia.org/wiki?curid=1409961", "title": "Natuzza Evolo", "text": "Biografia.\nNatuzza Evolo nacque a Paravati, una frazione del comune di Mileto (VV). Il padre, Fortunato, qualche mese prima che lei nascesse, nella speranza di poter contribuire economicamente al sostegno familiare, era emigrato in Argentina, da dove non sarebbe tornato mai pi\u00f9, formando una nuova famiglia. La madre, Maria Angela Valente, rimasta sola con numerosi figli da accudire, si adatt\u00f2 ai lavori pi\u00f9 umili per sfamare la famiglia. La bambina non ricevette una particolare formazione religiosa, anche perch\u00e9 la condotta di sua madre era particolarmente chiacchierata in paese. Natuzza (un diminutivo di Fortunata molto diffuso in Calabria) cerc\u00f2 di aiutarla e accud\u00ec gli altri fratelli, senza poter frequentare regolarmente la scuola e restando quindi analfabeta.\nA 14 anni, per aiutare la famiglia and\u00f2 a lavorare come domestica in casa dell'avvocato Silvio Colloca, guadagnandosi subito la fiducia di quella famiglia. Ma dopo poco tempo Natuzza fu al centro di presunti fenomeni paranormali, quali la visione di persone che erano gi\u00e0 defunte. Nel 1941 Natuzza si licenzi\u00f2 da quel lavoro, and\u00f2 a vivere presso la nonna materna e pens\u00f2 di farsi suora, ma venne sconsigliata, proprio perch\u00e9 protagonista di tutti quegli episodi considerati \"inquietanti\". La madre decise allora un matrimonio combinato, con un giovane, figlio di amici, di professione falegname, che in quel momento prestava servizio nell'esercito. Trovandosi lo sposo in guerra, il matrimonio (officiato con rito civile), avvenne per procura il 14 agosto 1943. La coppia ebbe cinque figli.\nSu sua ispirazione si costitu\u00ec nel 1987 un'associazione (poi diventata fondazione, presso cui Natuzza avrebbe poi trascorso il resto della sua vita) con l'obiettivo di creare a Paravati un complesso che comprendesse un santuario mariano, strutture per l'assistenza medica e centri per giovani, anziani, disabili, tra cui, gi\u00e0 realizzati, il centro anziani \"Pasquale Colloca\" e quello per i servizi alla persona \"San Francesco di Paola\". Ispirati da Natuzza e dalla sua testimonianza di fede sorsero inoltre, dal 1994, alcuni \"Cenacoli di preghiera\".\nIl 9 aprile 2007 Rai International trasmise da Paravati di Mileto lo spettacolo \"Notte degli angeli\", a lei dedicato, organizzato dal promoter musicale Ruggero Pegna, e condotto da Lorena Bianchetti, ispirato al libro \"Miracolo d'amore\" (Rubbettino Editore), storia della guarigione dello stesso Pegna dalla leucemia. Il 7 giugno 2008 l'Unione cattolica stampa italiana la insign\u00ec del premio \"Affabulatore d'oro\" per la sua straordinaria dote di \"comunicatrice di Verit\u00e0\".\nMor\u00ec all'et\u00e0 di 85 anni a causa di un blocco renale alle 5 di mattina del 1\u00ba novembre 2009 nel centro per anziani che lei stessa aveva fondato grazie alle cospicue offerte dei fedeli.\nNell'ultima intervista rilasciata ad ottobre del 2009, invit\u00f2 i giovani a cercare la visione del Volto di Cristo e di Maria Vergine per poter edificare un mondo nuovo.\nPresunti doni spirituali.\nDurante il corso della sua vita si sarebbero manifestati: apparizioni e colloqui con Ges\u00f9 Cristo, la Madonna, angeli, santi e defunti, bilocazioni, la comparsa di stimmate ed effusioni ematiche accompagnate da stati di sofferenza durante il periodo pasquale e momenti di estasi. Svariate testimonianze le attribuiscono anche il presunto e cosiddetto \"\"dono dell'illuminazione diagnostica\", ovvero Per decine di anni ricevette presso la sua abitazione migliaia di persone provenienti da tutto il mondo per incontrarla, principalmente nella speranza di avere notizie dall'aldil\u00e0 dai propri defunti o indicazioni sulle proprie malattie. Un approccio scientifico alla fenomenologia legata a Natuzza Evolo \u00e8 quello effettuato da Valerio Marinelli, ingegnere nucleare, ricercatore del CNEN e insegnante universitario, autore di un'opera monumentale, in dieci volumi, sulla mistica di Paravati, alla quale ha dedicato anche il recente \"Natuzza fra scienza e fede\"\".\nProcesso di beatificazione.\nA fine 2014 il vescovo Luigi Renzo, ex titolare della diocesi di Mileto, dopo aver aperto l'inchiesta diocesana, ha presentato la pratica alla Congregazione delle Cause dei Santi per le fasi successive nell'iter di beatificazione. Nel novembre 2018 Papa Francesco ha autorizzato la Congregazione stessa all'avvio del processo di beatificazione. Il 6 aprile 2019 nella spianata della Villa della Gioia a Paravati, dopo una solenne concelebrazione, con l'insediamento del tribunale diocesano si \u00e8 ufficialmente aperto il processo di beatificazione.\nA luglio del 2019, fra le critiche obbedienti dei famigliari, il vescovo diocesano ha deciso di sciogliere la Fondazione \"Cuore Immacolato di Maria Rifugio delle Anime\", voluta dalla mistica di Paravati. La Fondazione \u00e8 l'editrice del libro intitolato \"Colloqui spirituali\", l'unica pubblicazione nota di Natuzza Evolo.\nControversie.\nIl parere negativo di padre Gemelli.\nIl 18 febbraio 1940, il vescovo di Mileto Paolo Albera invi\u00f2 a padre Agostino Gemelli una fitta documentazione riguardante il caso dell'allora diciassettenne Natuzza Evolo. La risposta di Gemelli non si fece attendere; la sua opinione fu che si trattasse di una personalit\u00e0 affetta da \"sindrome isterica\", esortando i sacerdoti e i parrocchiani del luogo a disinteressarsi del caso al fine di \"sminuire la portata e favorire anche cos\u00ec la guarigione della ragazza\". Da l\u00ec a poco, Natuzza Evolo fu ricoverata in un ospedale psichiatrico a Reggio Calabria . La Chiesa modific\u00f2 in seguito radicalmente il suo atteggiamento verso la Evolo, arrivando ad aprire il processo di beatificazione.\nI contrasti di Natuzza coi media.\nNatuzza venne intervistata dalla trasmissione televisiva di Michele Santoro \"Samarcanda\", ma a causa delle osservazioni che le furono riservate dai collaboratori del giornalista, la donna si offese per il loro atteggiamento, da lei giudicato irriguardoso, e in seguito si neg\u00f2 ad altre interviste per le quali non le venisse preventivamente garantito maggior rispetto. Il 24 settembre 2009, poche settimane prima che la Evolo morisse, Danilo Chirico e Antonello Mangano pubblicarono sulla rivista \"MicroMega\" un articolo, fortemente critico, in cui veniva stilata un'analisi socio-culturale intorno al \"fenomeno Natuzza\".\nL'analisi del CICAP.\nIl CICAP si \u00e8 occupato di Natuzza Evolo in un tentativo di analisi psicologica preliminare. In questo suo tentativo di analisi, il CICAP premette: \"\"Non avendo effettuato in modo diretto una diagnosi sul soggetto, ci si pu\u00f2 basare solo su quanto si riesce a capire dalle dichiarazioni fatte dalla stessa Natuzza in un'intervista televisiva\". L'indagine del CICAP, comunque, focalizzandosi sulla visione di presunte entit\u00e0 sovrannaturali da parte di Natuzza, procede tramite un'analogia e invita il lettore a riflettere \"su cosa proverebbe di fronte a qualcuno che affermasse di vedere lo spirito di un proprio caro morto\" e su cosa, invece, proverebbe \"se lo spirito apparso fosse quello di Napoleone\". Se da un lato l'emozione suggestiva nel rivedere un vecchio amico parente ci spingerebbe a dare autenticit\u00e0 al fatto, dall'altro, privando la visione di quella particolare emozione, si sarebbe spinti a considerarla un'allucinazione. \"L'apparente realismo dell'allucinazione \u00e8 conseguenza solo di effetti emotivi e suggestivi\".\nIl dossier passa poi all'analisi della trance estatica, descrivendola come \"uno stato di depersonalizzazione, ossia una condizione ben nota in psicopatologia in cui un individuo si sente proiettato in un posto diverso da quello in cui si trova\"\". Il CICAP, conclude questa sezione dell'analisi riprendendo in qualche maniera quanto affermato in principio \"sarebbe indispensabile osservare i suoi segni ininterrottamente e per diversi giorni, allo scopo di comprendere il fenomeno e rilevare eventuali modificazioni fisiologiche delle stigmate. Tuttavia, questo paziente lavoro di osservazione non \u00e8 mai stato effettuato con nessuno\". Considerate tutte le premesse, sostiene ancora il CICAP: \"\"...ancor pi\u00f9 di un'accurata diagnosi dermatologica, sono la personalit\u00e0, la storia e la cultura che ci lasciano seri dubbi sull'autenticit\u00e0 del fenomeno. Il caso Natuzza non \u00e8 cos\u00ec incredibile come i media vogliono presentarlo, ma si tratta di un fatto culturalmente limitato e inquadrato in un contesto religioso ben preciso\"\".\nIn sintesi, quindi, in merito al fenomeno Natuzza, il CICAP conclude la propria analisi, affermando: \u201c\"Non si vuol discutere della buona o cattiva fede della signora Natuzza, sebbene in un discorso scientifico nulla dovrebbe essere trascurato, ma in assenza di un contatto diretto non \u00e8 corretto esprimere giudizi su quest'aspetto. Pochi sono gli elementi significativi che vengono in nostro aiuto per tracciare un quadro, per quanto approssimato, del fenomeno Natuzza\"\". In seguito, sempre l'autore di questo studio, lo psicologo Armando De Vincentiis, effettu\u00f2 un esperimento sulla compatibilit\u00e0 delle tracce ematiche con l'intento di verificare se, imprimendo del sangue su un panno, questo lasci, per trasudo, un\u2019impronta con caratteristiche simili o diverse rispetto a quelle che compaiono sui panni applicati sul corpo di Natuzza. Ci\u00f2 che emerse fu che esse non sono compatibili con un trasudo bens\u00ec, sia per forma sia per consistenza, con una traccia lasciata da un pennino intinto in un liquido. L\u2019obiettivo della prova peraltro non era quello di stabilire come avvenga il fenomeno, ma soltanto evidenziare un dato di fatto prettamente fisico. Per una migliore comprensione, tuttavia - concluse lo sperimentatore - sarebbero comunque utili ulteriori verifiche pi\u00f9 approfondite.\nNatuzza e la scomparsa di Elisa Claps.\nIl 12 settembre 1993 scompariva da Potenza la studentessa sedicenne Elisa Claps. Il fratello Gildo, nel suo libro \"Per Elisa. Il caso Elisa Claps\", scritto insieme alla giornalista conduttrice di \"Chi l'ha visto?\" Federica Sciarelli, racconta che la madre Filomena Iemma contatt\u00f2 Natuzza Evolo al fine di acquisire elementi utili a chiarire le circostanze della sparizione della ragazza. La Evolo rifer\u00ec che \"non vedeva Elisa tra i defunti e quindi doveva essere viva, presto avrebbe avuto un segnale che avrebbe chiarito tutto\". Il 17 marzo 2010 il corpo di Elisa veniva rinvenuto nel sottotetto della Chiesa della SS. Trinit\u00e0 di Potenza. Le successive indagini stabilirono che era stata uccisa lo stesso giorno della sparizione. Per il delitto \u00e8 stato condannato Danilo Restivo con sentenza in giudicato il 23 ottobre 2014."}
{"id": "1409964", "revid": "287204", "url": "https://it.wikipedia.org/wiki?curid=1409964", "title": "J.League Division 1 2003", "text": "La stagione 2003 \u00e8 stata l'undicesima edizione della J.League Division 1, massimo livello del campionato giapponese di calcio.\nClassifiche finali.\nPrima fase.\nLegenda:\n\u00a0\u00a0\u00a0\u00a0\u00a0 Qualificato al Suntory Championship\nNote:\nSeconda fase.\nLegenda:\n\u00a0\u00a0\u00a0\u00a0\u00a0 Qualificato al Suntory Championship\nNote:\nClassifica finale.\nLegenda:\n\u00a0\u00a0\u00a0\u00a0\u00a0 Campione del Giappone e ammessa alla AFC Champions League 2004\n\u00a0\u00a0\u00a0\u00a0\u00a0 Ammessa alla AFC Champions League 2004\n\u00a0\u00a0\u00a0\u00a0\u00a0 Retrocessa in J.League Division 2 2004\nNote:"}
{"id": "1409974", "revid": "502284", "url": "https://it.wikipedia.org/wiki?curid=1409974", "title": "Effetto Early", "text": "L'effetto Early \u00e8 un fenomeno caratteristico di tutti i transistor a giunzione bipolare (BJT, \"bipolar junction transistor\") che consiste nella variazione della larghezza della base di un BJT dovuta ad una variazione della tensione fra base e collettore formula_1, la cui giunzione in regione lineare si trova in polarizzazione inversa. Infatti, fissato un valore di tensione base-emettitore, all'aumentare della tensione collettore-emettitore, aumenta la tensione di polarizzazione inversa della giunzione Base-collettore formula_2 di conseguenza aumentando la larghezza della regione di svuotamento di tale giunzione. Tutto ci\u00f2 porta ad una riduzione della larghezza totale della base del transistore, e poich\u00e9 la corrente di saturazione formula_3 \u00e8 inversamente proporzionale alla larghezza della base, l'aumento della formula_3 produce anche un aumento della corrente di collettore formula_5, la quale pu\u00f2 essere espressa nei seguenti modi:\nformula_6 \ne, sapendo che formula_7 pu\u00f2 essere approssimata come segue\ncon formula_9che prende il nome di tensione di Early, con valori (negativi) tipicamente compresi fra formula_10e formula_11.\nTale effetto si pu\u00f2 evidenziare osservando la lieve inclinazione delle rette sulla caratteristica di uscita (formula_12 e formula_5), nella regione lineare. Tali rette risultano appartenere ad un fascio, il cui centro \u00e8 il valore di tensione negativa formula_9.\nModifica al guadagno diretto di corrente.\nIn aggiunta si osserva una variazione del formula_15 in presenza dell'effetto Early, tale per cui:\nformula_16\ne come prima,\nformula_17 \ndove formula_18\u00e8 il rapporto formula_19 in assenza di effetto Early."}
{"id": "1409975", "revid": "1543377", "url": "https://it.wikipedia.org/wiki?curid=1409975", "title": "Reginald James", "text": "Figlio di un ombrellaio, termin\u00f2 gli studi in fisica a Cambridge. Nel 1914 si un\u00ec alla spedizione Endurance sotto il comando di Ernest Shackleton con destinazione Antartide.\nTornato in Inghilterra nel 1916 in piena prima guerra mondiale, si arruol\u00f2 nell'esercito per combattere nei pressi di Ypres tra il 1917 ed il 1919. Esperto di balistica migliorer\u00e0 la tecnica di individuazione delle batterie nemiche.\nAl termine del conflitto lavor\u00f2 come professore di fisica presso la Manchester University e la Cape Town University. Mor\u00ec in Sudafrica nel 1964."}
{"id": "1409976", "revid": "713168", "url": "https://it.wikipedia.org/wiki?curid=1409976", "title": "Kochi (disambigua)", "text": ""}
{"id": "1409977", "revid": "117598076", "url": "https://it.wikipedia.org/wiki?curid=1409977", "title": "Fiat 128 Coup\u00e9", "text": "La FIAT 128 Coup\u00e9, a volte denominata \"128 Sport\" o \"128 Sport Coup\u00e9\", \u00e8 un'automobile sportiva costruita dalla casa torinese tra il 1971 ed il 1980.\nIl contesto.\nTra la fine degli anni sessanta e l'inizio degli anni settanta, continuavano ad essere gradite dal pubblico le coup\u00e9 derivate dalle piccole e medie berline di grande produzione. La FIAT aveva riscosso un consistente successo di vendite con la \"850 Coup\u00e9\", ma si trovava ora in difficolt\u00e0, non avendo un valido modello sportivo da proporre quale alternativa economica alle costose \"124 Sport Coup\u00e9\", \"Giulia GT\" e \"Fulvia Coup\u00e9\" che, in quegli anni, rappresentavano l'eccellenza nel settore di mercato.\nInoltre, importanti case come Ford, Opel e Renault, avevano iniziato a proporre modelli coup\u00e9 dall'aspetto aggressivo e dal temperamento turistico che, pur non raggiungendo prestazioni paragonabili alle blasonate Alfa Romeo e Lancia, si rivolgevano ad una fascia di utenza disposta ad accontentarsi di prestazioni ridotte, ma compensate da ridotti costi d'acquisto e d'utilizzo e da una abitabilit\u00e0 sufficiente per quattro persone.\nL'immissione sul mercato, in rapidissima serie, della \"Capri\", della \"Manta\" e delle Renault 15 e 17 ed il loro immediato successo, anche in Italia, costrinsero la Fiat a rompere gli indugi e proporre, nel 1971, la propria interpretazione di quella che allora veniva definita la \"sportiva di famiglia\", presentando i modelli \"128 Rally\" e \"128 Coup\u00e9\".\nIl ritorno commerciale della \"128 Coup\u00e9\" fu inizialmente notevole, al punto che al primo giorno di esposizione al Salone di Torino raccolse ben 2000 ordini. Se per i primi due anni di produzione le vendite andavano a gonfie vele, successivamente gli effetti della crisi petrolifera ne limit\u00f2 fortemente la richiesta.\nPer trovare un rilancio della vettura, nel 1975, la Fiat apport\u00f2 coraggiose modifiche inserendo un innovativo portellone posteriore. L'aggiornamento port\u00f2 alla presentazione della \"128 Coup\u00e9 3P\". Se il modello precedente non aveva soddisfatto appieno le previsioni di vendita, quest'ultima versione non riusc\u00ec ad imporsi presso il pubblico italiano, mentre qualche consenso arriv\u00f2 dai mercati esteri.\nLa produzione cess\u00f2 nel 1980, mettendo la parola fine ad una buona prova di tecnologia costruttiva, ma troppo in ritardo sulla moda delle piccole coup\u00e9 degli anni sessanta e troppo in anticipo sulla moda delle sportive con portellone posteriore degli anni ottanta, inaugurata dalla Volvo 480 ES. Occorrer\u00e0 aspettare quasi vent'anni prima di ritrovare nel listino Fiat un'altra coup\u00e9.\nLa 128 Coup\u00e9 (1971-1975).\nPur se derivata dalla \"128 berlina\", occorre dire che per la nuova coup\u00e9 i progettisti Fiat eseguirono un tale stravolgimento strutturale che risulta difficile trovare dei punti di contatto tra le due vetture. A cominciare dal pianale, il cui passo \u00e8 ridotto di ben 22\u00a0cm e dotato di un telaio perimetrale suppletivo, per irrigidire la struttura e migliorare la distribuzione dei pesi. La grande attenzione alla tenuta di strada \u00e8 testimoniata anche dalle sospensioni di tipo sportivo, completamente ridisegnate per questo modello.\nDue le motorizzazioni offerte: il 1.116\u00a0cm\u00b3 a corsa corta della berlina, opportunamente potenziato a 64 CV adotta un carburatore doppio corpo con l'apertura differenziata delle farfalle ed una fasatura anticipata dell'albero a camme, o il 1.290\u00a0cm\u00b3, realizzato mediante un semplice aumento dell'alesaggio, che sviluppa 75\u00a0CV di potenza massima. Il medesimo propulsore, depotenziato di 8 CV, veniva anche montato sulla \"128 Rally\".\nLa carrozzeria \u00e8 piuttosto squadrata, cos\u00ec come imponevano i canoni stilistici dell'epoca, con un rialzo al retrotreno decisamente elegante che, tuttavia, non riscontr\u00f2 grande favore nella stampa specializzata dell'epoca. L'abitabilit\u00e0, nonostante il passo contenuto, \u00e8 paragonabile alle altre coup\u00e9 presenti sul mercato all'epoca e molto buona (320 dmc) \u00e8 la capienza del bagagliaio.\nNotevoli i tempi d'accelerazione e le velocit\u00e0 massime raggiungibili (156 km/h per la \"1100\" e 164\u00a0km/h per la \"1300\"), anche se i lunghi percorsi autostradali non esaltano appieno le doti della vettura, a causa della rumorosit\u00e0 dovuta all'assenza della 5\u00aa marcia. Dotata di un efficiente impianto frenante, la \"128 Coup\u00e9\" si trova a proprio agio sui percorsi misti e di montagna, dove il peso limitato ed il passo ridotto consentono un'agilit\u00e0 di guida che poche concorrenti dell'epoca possono vantare. Il tutto con una sorprendente parsimonia nei consumi che, soprattutto per la versione \"1100\", risultano sensibilmente inferiori rispetto al corrispondente modello berlina, nonostante l'aumento di potenza e di prestazioni.\nI due allestimenti in cui era disponibile la vettura differiscono, all'esterno, soprattutto nel tipo di ruote e nella calandra di diverso disegno, a due fari rettangolari per la \"S\" (Sport) ed a quattro fari tondi per la \"SL\" (Sport Lusso). Inoltre, la \"SL\" ha le cornici cromate attorno a tutti i vetri, maniglie delle porte e tappo del serbatoio anch'essi cromati, i sottoporta (brancardi) verniciati di nero opaco, una tripla striscia adesiva nera orizzontale applicata sul cofano posteriore, la luce di retromarcia ed i cerchi sportivi in lamiera stampata privi di coppe. Gli interni della \"SL\" sono maggiormente rifiniti, con sedili pi\u00f9 soffici e regolabili, volante imbottito, tunnel centrale con portaoggetti e strumentazione completa di contagiri elettronico e termometro dell'acqua.\nVersioni.\nNel 1971 le quattro versioni della nuova Fiat coup\u00e9 vennero messe in vendita con questi prezzi di listino, franco filiale:\nLa messa in strada comportava il contenuto supplemento di Lire 35.000, uguale per tutte le versioni.\nAccessori.\nLe vetture potevano essere dotate di una piccola serie di accessori a pagamento:\nColori.\nOtto erano i colori disponibili per la verniciatura, nessuno dei quali metallizzato, con varie combinazioni per la tappezzeria in sky degli interni:\nLa 128 3P (1975-1980).\nNel 1975 la Sport Coup\u00e9 viene sostituita dalla sua evoluzione, la 128 3P. La vettura, proposta come berlinetta sui d\u00e9pliant della casa, era in pratica una coup\u00e9/familiare, con bagagliaio pi\u00f9 sfruttabile di quello della Sport grazie all'adozione di un ampio portellone posteriore apribile, sul tipo di quello della 127, incernierato in alto e sostenuto, a destra, da una molla a gas. Originale la fanaleria posteriore, forse il particolare pi\u00f9 moderno di tutta la vettura. Davanti restava il muso piuttosto alto, per l'ingombro del motore, della Sport. Variavano in parte gli interni, ora \"ravvivati\" sui sedili, da una fascia centrale in panno scozzese. Erano inoltre disponibili le cinture di sicurezza a tre punti.\nLe motorizzazioni erano i consueti 1100 e 1300 monoalbero, ora ritoccati per ridurre leggermente i consumi. La vettura resta invariata fino al 1978, quando viene proposta la \"Serie Speciale\", una 3P con spoiler sotto il lunotto, poggiatesta ai sedili anteriori, paraurti, maniglie, specchietti e cornici vetri nero-opaco e motivo adesivo con scritta SPORT sulle fiancate, sulla coda e sul muso. Quest'ultima evoluzione non \u00e8 altro che la commercializzazione italiana della 128 berlinetta GLX per il mercato tedesco. La 3P venne venduta in meno di 140.000 esemplari (contro gli oltre 200.000 esemplari della Sport Coup\u00e9), di cui 13.600 della \"Serie Speciale\", restando in listino fino al 1980, quando ormai il prezzo superava i 5 milioni di lire.\nLa versione spagnola.\nNel 1975 fu presentata la Seat 1200 Sport, \"cugina\" spagnola della \"128 Coup\u00e9\", destinata prevalentemente al mercato iberico, pi\u00f9 comunemente conosciuta come \"Bocanegra\".\nIl modello iberico venne poi sostituito dalla Seat 128 3P nel 1978, praticamente identico alla 3P italiana ma con i motori 1200 e 1430 gi\u00e0 adottati sulla \"Bocanegra\". Venne anche avviata nel 1979 con motorizzazione Fiat 1.100\u00a0cm\u00b3 la versione \"Crono\", molto simile alla \"Serie Speciale\" di produzione italiana. L'operazione per\u00f2 non ebbe successo ed i 200 esemplari realizzati furono faticosamente venduti sul mercato spagnolo, che non gradiva le auto sportive con portellone posteriore, al prezzo scontato di 275.000 pts; circa la met\u00e0 del prezzo di vendita in Italia."}
{"id": "1409978", "revid": "1123126", "url": "https://it.wikipedia.org/wiki?curid=1409978", "title": "Belgrado (disambigua)", "text": ""}
{"id": "1409980", "revid": "287204", "url": "https://it.wikipedia.org/wiki?curid=1409980", "title": "Prefettura di Kochi", "text": ""}
{"id": "1409982", "revid": "125466127", "url": "https://it.wikipedia.org/wiki?curid=1409982", "title": "Datum geodetico", "text": "Un datum geodetico, detto anche semplicemente datum, \u00e8 un sistema geodetico di riferimento che consente di definire in termini matematici la posizione di punti sulla superficie della Terra. Il datum consente quindi l'operazione di georeferenziazione di luoghi o oggetti. Non essendo la Terra uno sferoide perfetto, il datum di riferimento non pu\u00f2 essere univoco. Si possono pertanto definire diversi modelli (datum) in funzione delle esigenze. \u00c8 quindi sempre necessario associare alle coordinate di un punto il suo datum di riferimento, in quanto lo stesso punto pu\u00f2 avere coordinate diverse, a seconda del datum utilizzato.\nOccorre notare che il sistema di riferimento in s\u00e9 \u00e8 puramente teorico, quindi per il suo utilizzo pratico deve necessariamente essere associato ad un insieme fisico di punti materializzati sulla superficie della Terra, di cui si devono misurare le posizioni, ovvero assegnare le coordinate. Questo insieme di punti prende il nome di \"rete di inquadramento\" e costituisce la realizzazione materiale del datum.\nClassificazione dei datum.\nI sistemi di riferimento possono essere classificati secondo vari criteri.\nUna prima differenziazione \u00e8 quella fra \"sistemi non inerziali\" e \"sistemi inerziali\":\nUna seconda differenziazione riguarda il numero di dimensioni usate per la definizione del datum. Si parla quindi di:\nI datum nella Geodesia classica.\nNella geodesia classica, cio\u00e8 quella prima della disponibilit\u00e0 dei satelliti, l'unico modo per calcolare le coordinate di un punto era quello di effettuare delle misurazioni a terra per mezzo delle triangolazioni o trilaterazioni. \u00c8 pertanto necessario disporre di una superficie di riferimento, ovvero di una superficie matematica nota sulla quale poter sviluppare i calcoli geodetici, questa superficie prende il nome di ellissoide di riferimento. Dal punto di vista matematico, un ellissoide di riferimento \u00e8 usualmente uno sferoide oblato descritto dalla formula:\nDove:\nQuesta superficie va quindi collegata in modo univoco alla superficie reale della Terra con un'operazione che viene detta di \"orientamento\". L'orientamento pu\u00f2 essere di due tipi:\nDatum con orientamento locale.\nPer definire un datum locale \u00e8 necessario quindi:\nLe condizioni imposte nel punto di emanazione devono essere tali da \"bloccare\" l'ellissoide di riferimento rispetto alla Terra, o se vogliamo rispetto al geoide che la rappresenta. Esse sono:\nCon questo modello quindi la deviazione della verticale, nulla nel punto di emanazione, risulta essere trascurabile per una porzione del geoide in un intorno del punto di emanazione per il quale quindi il modello matematico approssima bene il modello reale. Quindi in questo intorno le misure effettuate sulla superficie reale con strumenti orientati secondo la verticale gravimetrica possono essere proiettati sulla superficie dell'ellissoide ed elaborati matematicamente.\nDatum con orientamento medio.\nIl modello di datum con orientamento medio viene utilizzato quando il territorio a cui applicare il modello \u00e8 vasto (continenti, ampie regioni geografiche) e quindi il modello locale pu\u00f2 introdurre scostamenti anche sensibili in alcune parti del territorio.\nIn questo caso si individuano pi\u00f9 punti della superficie e si impone che la posizione dell'ellissoide sia tale che gli scostamenti della verticale in detti punti sia minima, utilizzando ad esempio il principio dei minimi quadrati. In tal modo pur non essendoci nessun punto in cui la deviazione \u00e8 nulla, le ondulazioni risultano distribuite in modo ottimale.\nI datum nella Geodesia satellitare.\nLa geodesia moderna \u00e8 basata principalmente sulla geodesia satellitare,\ncio\u00e8 su servizi forniti da sistemi satellitari di navigazione, detti GNSS (Global Navigation Satellite System) che permettono ad appositi ricevitori elettronici di determinare le coordinate geografiche (longitudine, latitudine ed altitudine) di un qualunque punto della superficie terrestre o dell'atmosfera con un errore di pochi metri. I sistemi attualmente pi\u00f9 utilizzati sono il sistema statunitense GPS e il sistema russo GLONASS e il sistema europeo Galileo, divenuto operativo il 15 dicembre 2016\nNella geodesia satellitare \u00e8 necessario adottare dei datum tridimensionali con orientamento globale, valido cio\u00e8 per tutta la Terra, e non solo per porzioni pi\u00f9 o meno grandi di essa come accade per i datum con orientamento locale o medio.\nIl datum \u00e8 basato su una terna di assi cartesiani fissa rispetto alla Terra, a cui viene associato un ellissoide geocentrico, secondo le seguenti regole:\nPer la loro caratteristica di essere solidali e geocentrici con la Terra questi sistemi vengono anche detti ECEF, cio\u00e8 E\"arth Centered - Earth Fixed\".\nDatum verticali.\nNei datum planimetrici la posizione dei punti sulla superficie viene individuata tramite le coordinate geografiche. In questi modelli l'altezza del punto \u00e8 quella relativa all'ellissoide di riferimento utilizzato per il datum. Nella pratica tuttavia quello che interessa \u00e8 la quota relativa al livello del mare, detta in termini pi\u00f9 precisi la quota ortometrica (o geoidica). Per queste misure occorre quindi definire un datum specifico che viene detto datum verticale o altimetrico.\nPer definire un datum verticale occorre:\nL'ultimo punto risulta essenziale nella geodesia moderna basata sull'uso dei satelliti in quanto questi forniscono le quote riferite all'ellissoide di riferimento (quota ellissoidica), mentre nelle applicazioni di uso comune si usa la quota ortometrica.\nPer la definizione della quota del caposaldo fondamentale viene usato uno strumento detto mareografo che \u00e8 in grado di misurare e registrare il livello del mare in un determinato punto. Questo valore, mediato in un periodo lungo, solitamente decine di anni, fornisce un valore che viene assunto come livello del mare. Questo valore viene quindi riportato con misure di livellazione ad un punto fisso e stabile nelle vicinanze che costituisce appunto il caposaldo fondamentale.\nIl caposaldo fondamentale \u00e8 quindi l'origine della rete altimetrica che viene realizzata mediante tecniche di livellazione geometrica di alta precisione.\nSistemi di coordinate e trasformazioni.\nUna volta definito un datum \u00e8 possibile georeferenziare un punto, ossia definirne la posizione, mediante vari sistemi di coordinate. I sistemi pi\u00f9 utilizzati sono:\nIl passaggio da un sistema di coordinate ad un altro, avviene tramite metodi analitici e geometrici senza approssimazione.\nTrasformazioni di Datum.\nDa quanto illustrato sino ad ora risulta evidente che uno stesso punto fisico ha coordinate diverse a seconda del datum utilizzato, che possono differire anche in modo notevole. Da questo discendono due considerazioni:\nPer passare da un datum all'altro esistono due metodi:\nLa trasformazione di Helmert opera sulle coordinate cartesiane. Si tratta di una trasformazione affine consistente in una rototraslazione nello spazio tridimensionale con un fattore di scala. Dipende da sette parametri: tre per la traslazione, tre per la rotazione, ed il fattore di scala. Per questo motivo la trasformazione viene anche detta \"trasformazione a sette parametri\".\nLe formule di Molodenski sono una variante del metodo precedente che utilizza per\u00f2 le coordinate geografiche. Anche queste formule utilizzano sette parametri.\nDa notare che entrambe le operazioni suddette introducono un'approssimazione.\nIl datum nelle applicazioni GIS.\nIl datum utilizzato \u00e8 un'informazione fondamentale nelle applicazioni GIS poich\u00e9 permette di localizzare la cartografia che si sta usando e sovrapporla correttamente con altra cartografia proveniente da diversi soggetti."}
{"id": "1409986", "revid": "767487", "url": "https://it.wikipedia.org/wiki?curid=1409986", "title": "Heaven's a Lie", "text": "Heaven's a Lie \u00e8 un singolo del gruppo musicale italiano Lacuna Coil, pubblicato nel 2003 come primo estratto dal terzo album in studio \"Comalies\".\nLa canzone.\nIl brano \u00e8 stato spesso etichettato erroneamente come anti-religioso. In un'intervista la cantante Cristina Scabbia ha spiegato che la canzone parla metaforicamente delle persone che impongono le opinioni altrui agli altri. Il cantante Andrea Ferro durante i concerti dedica la canzone a chi si batte per la libert\u00e0.\nVideo musicale.\nEsistono tre videoclip per il brano. Il primo diretto da Luigi Sabadini, mostra la band durante le registrazioni di \"Comalies\". Il secondo girato a Los Angeles dal regista statunitense Chade Seide mostra il gruppo esibirsi in una casa cupa. Il terzo, realizzato per promuovere i Lacuna Coil negli Stati Uniti d'America, \u00e8 diretto dallo svedese Patric Ullaeus ed \u00e8 ambientato in un'armeria abbandonata e fa un largo uso di CGI."}
{"id": "1409988", "revid": "1983214", "url": "https://it.wikipedia.org/wiki?curid=1409988", "title": "Avventore, Ottavio e Solutore", "text": "I santi Avventore, Ottavio e Solutore sono ritenuti i primi martiri di Torino, appartenenti alla leggendaria legione tebea e martirizzati nel III secolo. Nel capoluogo piemontese, dove sono particolarmente venerati, \u00e8 loro dedicata la chiesa dei Santi Martiri, che ne custodisce le reliquie fin dal 1584. La memoria liturgica \u00e8 fissata al 20 novembre nel \"Martirologio Romano\", nell'anniversario della morte, mentre l'archidiocesi di Torino celebra la loro memoria al 20 gennaio, anniversario della traslazione delle reliquie.\nA parlare di questi martiri fu il primo vescovo di Torino san Massimo.\nReliquie.\nUccisi nella regione di Torino i corpi furono recuperati dalla matrona cristiana Giuliana e seppelliti nei pressi di Torino. Sui sepolcri venne costruita una prima \"cellula oratoria\", cio\u00e8 una cappellina che venne ampliata in basilica con un atrio dal vescovo Vittore, attivo a Torino verso la fine del secolo V.\nPi\u00f9 tardi il vescovo Gezone rinnov\u00f2 tale basilica e la incorpor\u00f2 in un monastero benedettino intitolato a san Solutore e che ebbe come primo abate un certo Romano, cui successe san Goslino (o Goselino). Quando i Francesi ordinarono la demolizione del monastero nel 1536, i corpi dei tre martiri vennero trasferiti al santuario della Consolata e finalmente, nel 1575, fu innalzata la chiesa dei Santi Martiri, che ne ospita ancor oggi le reliquie."}
{"id": "1409992", "revid": "767487", "url": "https://it.wikipedia.org/wiki?curid=1409992", "title": "Una settimana", "text": "Una settimana (\"One Week\") \u00e8 un cortometraggio del 1920 diretto da Buster Keaton e Eddie Cline.\nNel 2008 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nDue sposini, Keaton e Seely, ricevono una \"casa fai-da-te\" come dono di nozze. Secondo le istruzioni la casa pu\u00f2 essere costruita in una settimana, tuttavia vengono intralciati da un pretendente rifiutato che cambia la numerazione delle casse contenenti i pezzi della casa. Buster costruisce la casa secondo la nuova numerazione e si trova alle prese con un edificio totalmente fuori dal comune, con porte che si aprono sul vuoto, pavimenti che cedono e fondamenta poco stabili tanto che, durante una tempesta, la casa comincia a girare su se stessa divenendo una folle giostra che sbalza fuori tutti gli occupanti. La coppia scopre infine che il lotto loro assegnato per costruire la casa era quello sbagliato quindi, fissati dei barili alla base della casa, iniziano a trainarla nel lotto corretto. La fune usata per il rimorchio tuttavia, si spezzer\u00e0 proprio durante l'attraversamento di un binario dove i due sposini vedranno la loro casa andare in mille pezzi al passaggio del treno."}
{"id": "1409995", "revid": "729019", "url": "https://it.wikipedia.org/wiki?curid=1409995", "title": "Strada statale 291 della Nurra", "text": "La strada statale 291 della Nurra (SS 291), gi\u00e0 in parte \"nuova strada ANAS 168 di Bancali (NSA 168)\", \u00e8 un'importante strada statale italiana. Scorre nel nord-ovest della Sardegna, e rappresenta una delle dorsali principali della regione. Collega le citt\u00e0 pi\u00f9 importanti di questa parte della Sardegna, Sassari e Alghero.\nPercorso.\nInizia a Sassari dove si innestava con il tracciato ormai dismesso della strada statale 131 Carlo Felice, e si snoda attraverso la pianura della Nurra. La prima parte del tracciato presenta quattro corsie (due per senso di marcia) a carreggiate separate: si tratta del nuovo tracciato in sostituzione del vecchio che passava pi\u00f9 a sud e provvisoriamente classificato come nuova strada ANAS 168 di Bancali (NSA 168) prima dell'introduzione nell'itinerario della SS 291 stessa.\nTale tratto passa per lo svincolo con il nuovo tracciato della strada statale 131 Carlo Felice, attraversa la localit\u00e0 di Bancali, fino a giungere nelle vicinanze del paese di Olmedo, fino ad innestarsi con lo storico tracciato a carreggiata unica con due corsie totali. Proseguendo verso sinistra si procede in quello che, prima dell'inaugurazione del tratto a quattro corsie, era l'originale tracciato della statale. Continuando invece verso destra, la strada procede verso ovest fino a raggiungere la rotatoria con la strada provinciale 42 dei Due Mari; superato poi l'incrocio per la zona industriale San Marco, si giunge all'incrocio per Santa Maria La Palma, frazione di Alghero, dove la strada curva a sinistra, per poi procedere, dopo aver superato gli incroci per l'aeroporto Militare di Alghero-Fertilia e dell'aeroporto civile, in localit\u00e0 Fertilia, all'incrocio con la strada statale 127 bis Settentrionale Sarda.\nProgetti e lavori in corso.\nL'importanza a livello nazionale e regionale che la strada riveste (collega infatti due fra le citt\u00e0 pi\u00f9 importanti della Sardegna, nonch\u00e9 un aeroporto), ha fatto s\u00ec che la strada fosse inserita dal Ministero dei Trasporti nello SNIT (Sistema Nazionale Integrato dei Trasporti) e nel piano dei progetti infrastrutturali relativi al G8 che si sarebbe dovuto svolgere nel 2009 a La Maddalena, individuando in essa, unitamente alla strada statale 131 Carlo Felice, alla strada statale 131 Diramazione Centrale Nuorese e alla strada statale 597 di Logudoro, gli assi principali e portanti dell'intera viabilit\u00e0 sarda. Per le arterie sopra citate sono previsti in futuro interventi di adeguamento agli standard autostradali, ad iniziare dal completamento della tratta a quattro corsie dalla localit\u00e0 di Olmedo fino all'aeroporto e alla citt\u00e0 di Alghero, con l'ulteriore realizzazione di una tangenziale con direttrice nord-sud nella citt\u00e0 della Riviera del Corallo.\nIl 3\u00ba lotto della nuova strada a quattro corsie \u00e8 stato ultimato ed aperto al traffico nel luglio 2013, mentre il 2\u00ba lotto nell'ottobre 2013. Per il 1\u00ba lotto \u00e8 in corso il reperimento di fondi, congiuntamente al tratto sud della tangenziale di Alghero."}
{"id": "1409996", "revid": "29244", "url": "https://it.wikipedia.org/wiki?curid=1409996", "title": "Corambella baratariae", "text": ""}
{"id": "1410002", "revid": "2210568", "url": "https://it.wikipedia.org/wiki?curid=1410002", "title": "Leopolda di Savoia-Carignano", "text": "Biografia.\nLa principessa Leopolda di Savoia-Carignano ricevette un'ottima educazione: parlava il francese, l'italiano e il tedesco. Conobbe il suo futuro sposo nel Castello Reale di Racconigi e nel Palazzo Reale di Torino.\nMatrimonio e figli.\nIl 17 maggio 1767 sposa il principe Andrea Doria Landi Pamphili, IX Principe di Melfi. Gli sposi fecero il loro ingresso a Roma il 20 giugno 1767. \nDa questo matrimonio ebbe i seguenti figli:"}
{"id": "1410011", "revid": "287204", "url": "https://it.wikipedia.org/wiki?curid=1410011", "title": "George Marston", "text": "Figlio di un cocchiere, ancora adolescente lascia la sua citt\u00e0 natale per trasferirsi a Londra dove studia al Regent Street Polytechnic. Ha partecipato come artista alle spedizioni antartiche Nimrod ed Endurance entrambe sotto il comando di Ernest Shackleton."}
{"id": "1410012", "revid": "2150982", "url": "https://it.wikipedia.org/wiki?curid=1410012", "title": "Serafino Lo Piano", "text": "Biografia.\nFiglio di Agostino Lo Piano Pomar e della nobildonna Adele Valenti Amico Roxas dei Marchesi di Poza, nel dopoguerra si stabil\u00ec a Niscemi, in provincia di Caltanissetta, dove oper\u00f2 sino al 1960. L\u00ec fu promotore di un'intensa attivit\u00e0 culturale e fond\u00f2 un liceo intitolato al padre Agostino, dove studi\u00f2 gran parte della classe dirigente di Niscemi e Gela. Fu presidente dell'Ente Morale Fondazione Letteraria \"Crescimone\" di Niscemi.\nNel 1956 si trasfer\u00ec a Gela, dove fu insegnante di educazione fisica nelle scuole cittadine; qui prosegu\u00ec la sua intensa attivit\u00e0 letteraria che lo vide promotore di iniziative culturali che proiettarono Gela alla ribalta nazionale. Presidente e fondatore del Centro di Lettere Arti e Turismo \"Il Sileno\", ide\u00f2 il premio di poesia \"Gela\" e il premio internazionale Sileno d'oro per illustri siciliani viventi e sicilianisti.\nPoeta sociale, cantore dei \"vinti\", cantore della drammatica realt\u00e0 siciliana della quale sono protagonisti braccianti, zolfatari, pescatori, di tutti coloro che soffrono.\nRiconoscimenti.\n\u00c8 stato vincitore di premi nazionali di poesia tra i quali:\nSue opere sono incluse in antologie scolastiche e poetiche quali \"Novecento Lirico\" di L. Vita; \"Antologia per Istituti Magistrali\", Ed. Farfisa Milano; \"La Sirenetta\" e \"Approdo\" di Luigi Fiorentino; \"Le Nereidi Antologia per le Scuole Medie\", Ed. Paravia; \"Antologia della Poesia Sociale Italiana\", Ed. La Porcellaria di Reggio Calabria.\n&lt;br&gt;\u00c8 presente anche in testi e dizionari quali: \"Storia della Letteratura Italiana Contemporanea\" di D. Triggiani; \"Narratori e Poeti di oggi\" di Renata Pescanti, Botti ED, Ceschina Milano; \"Chi scrive\" I.L.E. Milano; \"Lambda 70, Autori ed artisti italiani d'oggi\" di D. Anastasi; \"Annuario della Stampa Italiana\", Aldo Garzanti Editore; \"Il merito, Annuario dei premi e dei premiati d'Italia\" Ed. Costruire di Sarzana. \nViene citato anche nel V volumetto 1984 dedicato agli uomini illustri di Caltanissetta.\nSono stati tenuti recital e conferenze sulla sua opera poetica a Roma, presso l'Associazione Famiglia Siciliana e presso l'Associazione Internazionale dei Poeti; a Milano presso il Circolo della Stampa; a Firenze, Genova, Pisa, a Palermo presso il Circolo della Stampa; a Caltanissetta, a Ravanusa, a Niscemi, a Gela, a Parigi presso l'Accademia Duncan da parte della poetessa Solange de Bressieux."}
{"id": "1410015", "revid": "116167961", "url": "https://it.wikipedia.org/wiki?curid=1410015", "title": "Ghetti", "text": "Il termine Ghetti ha diversi significati:"}
{"id": "1410016", "revid": "767487", "url": "https://it.wikipedia.org/wiki?curid=1410016", "title": "Saldatura a resistenza", "text": "La saldatura a resistenza (\"Resistance Welding\" o RW nella terminologia American Welding Society) \u00e8 un metodo di saldatura autogena a pressione in cui il materiale viene riscaldato per resistenza elettrica.\nEsercitando, per mezzo di un elettrodo metallico, una pressione su un'area limitata del materiale e facendo passare nell'elettrodo una corrente elettrica di una data intensit\u00e0, per effetto Joule il calore generato nelle varie sezioni sar\u00e0 proporzionale alla resistenza delle sezioni stesse:\ndove:\nLe varie resistenze che si incontrano nel circuito (trascurando la resistenza interna del generatore di corrente, che, costruttivamente, \u00e8 tenuta quanto pi\u00f9 bassa possibile) sono:\nLa resistenza maggiore \u00e8 la r3, superiore alla r1 in quanto il rame ha un modulo di elasticit\u00e0 inferiore a quello del ferro, quindi la superficie di contatto a livello microscopico \u00e8 maggiore di quella del contatto ferro-ferro. Di conseguenza, il calore \u00e8 generato in massima parte fra le due superfici di ferro da saldare, generando la fusione del materiale in un volume limitato. Attorno alla zona fusa si forma una zona termicamente alterata, in cui il metallo (ferro) subisce deformazioni ad alta temperatura, pur senza arrivare alla fusione. Da una micrografia di due parti saldate a resistenza \u00e8 facile distinguere il guscio plastico dalla zona fusa, in cui la struttura dei cristalli \u00e8 dendritica. Riducendo la pressione ed interrompendo il passaggio di corrente nell'elettrodo, il materiale solidifica collegando i due pezzi per saldatura. Date le sue caratteristiche questa metodologia di saldatura \u00e8 tendenzialmente eseguita su piccoli spessori di materiale.\nLa saldatura a resistenza generalmente \u00e8 utilizzata per saldare gli acciai e viene realizzata in tre fasi:\nNel caso di lavorazioni su elevati spessori o di acciai soggetti in larga misura a fenomeni di tempra, prima di lanciare la corrente di saldatura viene lanciata un corrente di intensit\u00e0 pi\u00f9 bassa per portare il materiale al \"calor rosso\", aumentando in questo modo l'uniformit\u00e0 di temperatura del materiale e riducendo la velocit\u00e0 di raffreddamento. Per questi materiali viene talvolta utilizzato anche un post-riscaldamento, lasciando passare una corrente ad intensit\u00e0 molto bassa per un periodo sufficiente attraverso il punto di saldatura prima di distaccare gli elettrodi. \nValori che possono essere considerati \"tipici\" per la saldatura di lamiere di acciaio di 1 mm di spessore sono: diametro dell'elettrodo di 5 mm, corrente di saldatura di 8000 A, pressione dell'elettrodo sulla lamiera di 70 MPa, tempo di saldatura 0,2 s. \nLa saldatura a resistenza, rispetto alla saldatura ad arco, presenta il vantaggio di avere cicli termici meno severi, quindi di avere una zona termicamente alterata sensibilmente pi\u00f9 ridotta di quella di una saldatura ad arco. D'altra parte, la saldatura a resistenza pu\u00f2 essere eseguita solo su spessori limitati (generalmente minori di 3 mm, anche se con parametri ed elettrodi studiati in modo particolare si pu\u00f2 arrivare a 6 mm) e richiede procedimenti particolari e molto costosi per fornire giunti continui (elettrodi a disco). I vantaggi maggiori della saldatura risiedono nei bassi costi e nel fatto che risulta facilmente automatizzabile. Questo fa s\u00ec che venga preferita per produzioni di grande serie, come il campo automobilistico e la produzione di elettrodomestici.\nSaldatura a punti.\nLa saldatura a punti \u00e8 un metodo di saldatura a resistenza utilizzato per unire da due a quattro lastre metalliche sovrapposte di spessore fino a 3 mm ciascuna. In alcune applicazioni con solo due lastre metalliche sovrapposte lo spessore delle lastre pu\u00f2 arrivare a 6 mm. Due elettrodi di rame vengono usati contemporaneamente per fermare insieme le lastre metalliche e far passare corrente attraverso le lastre. Quando la corrente viene fatta passare, tramite gli elettrodi, attraverso le lastre, viene generato calore a causa della maggiore resistenza elettrica nel punto in cui le superfici vengono in contatto reciproco. Man mano che il calore si dissipa in lavoro, la temperatura crescente causa una resistenza crescente e il calore viene quindi generato dalla corrente attraverso tale resistenza. La resistenza superficiale decresce velocemente ed il calore viene presto generato solo dalla resistenza del materiale.\nGli elettrodi di rame raffreddati ad acqua rimuovono velocemente il calore superficiale, poich\u00e9 il rame \u00e8 un eccellente conduttore di calore. Il calore al centro non ha dove andare, poich\u00e9 il metallo del pezzo, in confronto a quello dell'elettrodo, \u00e8 un cattivo conduttore di calore. Il calore rimane al centro, fondendo il metallo dal centro verso l'esterno. Man mano che il calore si dissipa attraverso il pezzo in meno di un secondo, lo stato fuso (o almeno plastico) cresce fino ad incontrare le punte di saldatura. Quando la corrente viene interrotta, le estremit\u00e0 degli elettrodi raffreddano il punto di saldatura, facendo s\u00ec che il metallo si solidifichi sotto pressione. Alcuni rivestimenti, quali lo zinco, causano un riscaldamento localizzato a causa della loro elevata resistenza, e possono necessitare della saldatura ad impulsi per dissipare nelle punte di rame il calore superficiale indesiderato.\nSaldatura a rulli.\nCome la saldatura a punti, si basa su due elettrodi che applicano pressione e corrente per unire lamiere metalliche. Tuttavia, invece di elettrodi puntiformi, degli elettrodi a forma di ruota chiamati rulli o dischi, ruotano in modo continuo e spesso fanno avanzare il pezzo, consentendo di realizzare lunghe saldature continue. Questo processo viene utilizzato largamente per la saldatura longitudinale di fusti, serbatoi, boiler ed in altre applicazioni ove si richieda la tenuta stagna del giunto saldato."}
{"id": "1410027", "revid": "2182403", "url": "https://it.wikipedia.org/wiki?curid=1410027", "title": "Caterina Balivo", "text": "Biografia.\nGli esordi.\nNata a Napoli ma cresciuta ad Aversa, in provincia di Caserta, citt\u00e0 di origine della famiglia, partecipa nel 1999 al concorso \"Miss Italia\" come \"Miss Amarea Moda Mare Campania\", classificandosi terza nella finale di Salsomaggiore Terme. Esordisce come valletta di Fabrizio Frizzi nella 7\u00aa edizione di \"Scommettiamo che...?\", trasmissione di punta di Rai 1, per la quale, dal 2000, collabora continuativamente partecipando come inviata a show come \"I raccomandati\" di Carlo Conti, \"Miss Italia\", \"Miss Italia Top\" e \"Miss Italia Notte\".\nTre anni dopo, nel 2003, dopo una piccola parentesi sul canale \"Stream News\" dove conduce il variet\u00e0 \"Bollicine\", ebbe alcune piccole parti nel mondo del cinema, dei fotoromanzi e del teatro con le partecipazioni al film \"Il regalo di Anita\" e le interpretazioni in \"Con le buone o con le cattive\" e \"Trenta senza Lode\", due commedie teatrali entrambe per la regia di Marco Falaguasta.\nRitorna sulla rete ammiraglia della Rai come conduttrice del variet\u00e0 \"Courmayeur on Ice\" e fa il suo ingresso nel cast di \"Unomattina\", dove conduce la rubrica \"Unomattina Estate In Giardino\" e lo spin-off \"Unomattina Estate Sabato &amp; Domenica\".\nApproda poi a \"Casa Raiuno\" al fianco di Massimo Giletti, cimentandosi anche nella danza e dimostrando di non aver abbandonato il desiderio di diventare una conduttrice televisiva \u201c\"a tutto tondo\"\u201d. Dal settembre 2004 affianca Enza Samp\u00f2, Franco Di Mare, Sonia Grey ed Eleonora Daniele in una nuova edizione di \"Unomattina\", per poi condurre, sempre su Rai 1, anche la rubrica \"Master\" e, il 31 dicembre dello stesso anno, il veglione di fine anno di Rai 1 \"L'anno che verr\u00e0\" accanto a Carlo Conti in diretta da Rimini.\nIl successo con \"Festa italiana\" e gli show in prima serata.\nNel 2005, sempre su Rai 1, conduce, con Paolo Brosio, le puntate speciali di \"Linea verde\", in diretta da Sanremo e da Verona, mentre, a settembre dello stesso anno, inizia la sua avventura come conduttrice unica con il variet\u00e0 pomeridiano di Rai 1, \"Festa italiana\", che si ripropone in tutte le successive stagioni fino al 2010 e che, di anno in anno, allunga sempre di pi\u00f9 la sua durata, trasformandosi da costola de \"La vita in diretta\" a vero e proprio show di punta della rete.\nNell'estate del 2007, ancora su Rai 1, approda in prima serata per condurre il variet\u00e0 dedicato alla canzone napoletana \"Napoli prima e dopo\" e, affiancata da Biagio Izzo, ripropone lo show comico del sabato sera \"Stasera mi butto\", di grande successo negli anni novanta, che anche nella sua nuova e rinnovata edizione riscuote grossi consensi nel pubblico. Successivamente, nella stagione televisiva 2007/2008, oltre all'ormai rodata \"Festa italiana\", ritorna, sempre su Rai 1, al sabato sera, questa volta con \"Dimmi la verit\u00e0\", un game show dedicato alle affinit\u00e0 elettive in un rapporto a due, con protagoniste in ogni puntata quattro coppie formate da personaggi del mondo dello spettacolo e dello sport. Nell'estate dello stesso anno, conduce ancora una volta il concerto \"Napoli prima e dopo\", la diciottesima edizione del concorso di \"Miss Italia nel Mondo\" e, il 5 luglio, la puntata numero zero del game show \"Usa la testa!\"\nDal 15 settembre 2008 il suo show \"Festa italiana\", giunto alla quarta edizione, viene abbinato alla Lotteria Italia; mentre, dal 13 gennaio 2009, viene promossa ancora una volta in prima serata con la seconda edizione di \"Dimmi la verit\u00e0\", che, nelle ultime puntate, contro ogni previsione, batte la concorrenza, e nella finale riesce a prevalere anche sul talent show, campione d'ascolti, \"Amici di Maria De Filippi\".\nA marzo 2009 trionfa nella quarantanovesima edizione del \"Premio Regia Televisiva\" come \"Personaggio rivelazione dell'anno\", a insindacabile giudizio di una giuria di qualit\u00e0 presieduta da Gigi Vesigna, che ha provveduto a stilare l'elenco delle nomination sulla base delle segnalazioni di numerose testate giornalistiche italiane. Dal 21 aprile dello stesso anno conduce il variet\u00e0 \"I sogni son desideri\", affiancata da Marco Liorni, nello show si realizzano i sogni dei telespettatori: ad esempio un matrimonio, una casa o incontrare una persona famosa. Il 27 giugno conduce la 19\u00aa edizione del concorso \"Miss Italia nel Mondo\", mentre il 15 luglio va in onda, sempre su Rai 1, una nuova edizione di \"Napoli prima e dopo\" per la terza volta consecutiva sotto la sua guida. Dal 14 settembre 2009 torna sempre su Rai 1 con la quinta edizione (2009-2010) di \"Festa italiana\"; una novit\u00e0 di questa stagione \u00e8 la rubrica \"Per Capirti\", dove genitori e figli, che non riescono pi\u00f9 a comunicare tra di loro, si incontrano in studio per cercare di attraversare la linea immaginaria che li separa.\nDal 13 settembre 2010, dopo la chiusura improvvisa di Festa Italiana, passa a Rai Due, nel pomeriggio, con la trasmissione \"Pomeriggio sul 2\" che ottiene ottimi ascolti. Il 10 dicembre dello stesso anno conduce, sempre su Rai 2, lo \"Speciale Motor Show 2010\", in coppia con DJ Ringo.\nNella stagione 2011/2012 non trovando spazio in TV inizia la sua avventura radiofonica. Infatti, sar\u00e0 in diretta dal luned\u00ec al venerd\u00ec dalle ore 9 alle 10 su Radio Montecarlo a condurre \"Alfonso Signorini Show\". Nell'estate 2011, la Balivo \u00e8 in lizza per la conduzione delle nuove edizioni di \"Domenica In\" e \"Quelli che il calcio\" ma viene scartata in entrambi i casi (a \"Domenica In\" viene riconfermata Lorella Cuccarini mentre a \"Quelli che il calcio\" viene chiamata Victoria Cabello); anche a \"Pomeriggio sul 2\" (nel frattempo tornato a chiamarsi \"Italia sul 2\") viene sostituita da Lorena Bianchetti rimanendo cos\u00ec senza un programma. Il 24 e il 25 dicembre 2011 conduce su Radio Montecarlo gli speciali natalizi di \"Christmas Nightfly\".\nLa Balivo \u00e8 stata ospite alla prima puntata del \"Chiambretti Sunday Show\", precisamente nel \"confessionale\" di Piero Chiambretti: il conduttore ha commentato in modo ironico la sua esclusione dalla RAI dando la colpa a una fantomatica \"Lorenza Bianchetti\" (notare che Chiambretti allude all'amicizia personale che lega Lorenza Lei, all'epoca dei fatti DG della RAI, alla conduttrice Lorena Bianchetti). L'8 e 9 settembre 2012 partecipa in qualit\u00e0 di giurata alla 73\u00aa edizione di Miss Italia.\nIl ritorno con \"Detto Fatto\" su Raidue e il nuovo \"Vieni da Me\" su Raiuno.\nDopo un periodo di assenza dalle scene dovuto alla maternit\u00e0, il 18 marzo 2013 Caterina ritorna nel pomeriggio di Rai 2 con il programma \"Detto fatto\"; questa trasmissione, visti i buoni ascolti, viene confermata anche per le stagioni televisive 2013/2014 e 2014/2015. Sempre su Rai 2, conduce insieme a Savino Zaba la ventunesima edizione del \"Concerto di Natale\". Nell'inverno del 2014 presenta la prima edizione del talent show culinario \"Il pi\u00f9 grande pasticcere\". Nel giugno del 2015 conduce in prima serata due puntate speciali di \"Detto Fatto\", dal titolo \"Detto Fatto Night\". La stagione 2015/2016 la vede impegnata nella conduzione della quarta edizione di \"Detto Fatto\" e del nuovo reality show di Rai 2 \"Monte Bianco - Sfida verticale\".\nNella primavera del 2017 porta a conclusione la quinta stagione del programma \"Detto Fatto\" dove annuncia anche la sua seconda maternit\u00e0. La trasmissione ricomincia a settembre, ma solo per il primo mese con la conduzione di Serena Rossi, Caterina infatti rientra a ottobre dopo la nascita della figlia.\nA partire dal 10 settembre 2018, conduce su Rai 1 un nuovo programma ispirato all'americano The Ellen DeGeneres Show, \"Vieni da me\", in onda dal luned\u00ec al venerd\u00ec dalle ore 14:00 alle 15:40.\nIl 30 ottobre 2018 esce in libreria il suo primo romanzo, \"Gli uomini sono come le lavatrici\".\nIl 29 maggio 2020, dopo 350 puntate, annuncia che abbandoner\u00e0 \"Vieni da me\" per dedicarsi ad altri progetti professionali e personali. Far\u00e0 ritorno sulla rete il 29 gennaio 2021 nelle vesti inedite di giurata della seconda edizione dello show \"Il cantante mascherato\". Dal 29 marzo 2021 entra nel mondo dei podcast con \"Ricomincio dal NO\" prodotto da Chora, podcast company diretta da Mario Calabresi.\nControversie relative all'iscrizione all'Ordine dei Giornalisti.\n\u00c8 stata iscritta dal 2002 all'Ordine dei Giornalisti della Campania come giornalista pubblicista. Tuttavia negli anni l'Ordine le ha inflitto pi\u00f9 volte sanzioni e sospensioni, anche di sei mesi, in quanto il codice deontologico vieta agli iscritti ogni forma di pubblicit\u00e0 commerciale. Dopo varie ammonizioni e provvedimenti sanzionatori la Balivo ha annunciato nel 2019 la rinuncia all'iscrizione all'albo professionale, motivandola con il fatto che con la pubblicit\u00e0 commerciale guadagna di pi\u00f9.\nVita privata.\nHa avuto una lunga relazione con Nicola Maccanico, figlio dell'ex ministro Antonio Maccanico. Il 29 maggio 2012 ha partorito il suo primo figlio, Guido Alberto, avuto dal manager finanziario Guido Maria Brera. La coppia si \u00e8 sposata il 30 agosto 2014, con rito civile, a Capri.\nIl 16 agosto 2017 nasce la sua secondogenita Cora.\nTelevisione.\nL'eredit\u00e0 (Rai 1,2022)"}
{"id": "1410031", "revid": "849529", "url": "https://it.wikipedia.org/wiki?curid=1410031", "title": "Coppa Sudamericana 2005", "text": "La Coppa Sudamericana 2005 venne vinta dal Boca Juniors nella doppia finale contro l'UNAM. Per la prima volta vennero invitate squadre appartenenti alla CONCACAF: Club Am\u00e9rica, Club Universidad Nacional (Messico) e D.C. United (Stati Uniti d'America).\nRisultati.\nFase preliminare.\n!colspan=\"5\"|Preliminari Argentina I\n!colspan=\"5\"|Preliminari Argentina IV\n!colspan=\"5\"|Preliminari Brasile I\n!colspan=\"5\"|Preliminari Brasile II\n!colspan=\"5\"|Preliminari Brasile III\n!colspan=\"5\"|Preliminari Brasile IV\n!colspan=\"5\"|Preliminari Cile/Per\u00f9\n!colspan=\"5\"|Preliminari Bolivia/Ecuador\n!colspan=\"5\"|Preliminari Paraguay/Uruguay\n!colspan=\"5\"|Preliminari Colombia/Venezuela"}
{"id": "1410032", "revid": "767487", "url": "https://it.wikipedia.org/wiki?curid=1410032", "title": "La palla n\u00ba 13", "text": "La palla n\u00ba 13 (\"Sherlock Jr.\") \u00e8 un film del 1924 diretto e interpretato da Buster Keaton.\nIn Italia il film avrebbe dovuto essere intitolato Calma signori miei, ma poi i distributori sostituirono il titolo con quello attuale.\n\u00c8 generalmente considerato tra i pi\u00f9 grandi film di Keaton e una delle vette del cinema muto. Il \"Time\" lo considera tra i cento film migliori di sempre. Nel 2000 l'AFI lo ha inserito al sessantaduesimo posto nella classifica delle migliori cento commedie americane di tutti i tempi.\nNel 1991 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nIl proiezionista di un cinema sogna di diventare un detective. L'occasione di mettere in pratica le sue qualit\u00e0 si presenta quando un suo rivale in amore lo fa accusare di avere rubato l'orologio del padre della donna contesa. L'aspirante investigatore mette in atto i consigli del suo manuale seppur con scarsi risultati. Afflitto dai suoi fallimenti torna al suo lavoro e durante una proiezione si addormenta sognando di essere il grande detective \"Sherlock Jr\" e di risolvere un caso di furto di una collana di perle. Si risveglier\u00e0 all'arrivo della sua amata che dopo aver scoperto il complotto ordito dall'altro pretendente, lo scagioner\u00e0 da ogni accusa riguardo al furto dell'orologio."}
{"id": "1410033", "revid": "729019", "url": "https://it.wikipedia.org/wiki?curid=1410033", "title": "Thomas Orde-Lees", "text": "Formazione.\nThomas Hans Orde-Lees \u00e8 nato il 23 maggio 1877, ufficialmente durante una vacanza dei genitori ad Aquisgrana, nell'allora Prussia. In realt\u00e0 Thomas era figlio naturale di Thomas Orde Hastings Lees, ex-barrister e Chief Constable della citt\u00e0 di Northampton e di Ada Mary Pattenden (1852-1932) una figlia del reverendo Canon George Edwin Pattenden, preside della Boston Grammar School. Ada era stata mandata ad Aquisgrana nella casa del fratello di Thomas in preparazione della nascita.\nOrde-Lees venne educata al Marlborough College, nella Royal Naval Academy di Gosport ed alla Royal Military Academy Sandhurst. Successivamente si arruola nei Royal Marines dove raggiunge il grado di tenente colonnello. Nel 1900 \u00e8 di stanza in Cina e prende parte alla repressione della rivolta dei Boxer.\nSpedizione Endurance.\nNel 1910 Orde-Lees fa domanda per prender parte alla spedizione antartica Terra Nova sotto il comando di Robert Falcon Scott, ma non viene accettato. Nel 1914 Ernest Shackleton si trova ad organizzare la spedizione Endurance e, per ingraziarsi gli ambienti militari, decide di accogliere nel gruppo diretto in Antartide un esponente della Royal Navy. Orde-Lees \u00e8 uno sciatore provetto ed un esperto di motori e, dopo che Shackleton ne ottiene il congedo dall'esercito grazie dall'influenza di Winston Churchill, pu\u00f2 unirsi alla spedizione con il ruolo di magazziniere.\nA bordo della Endurance, Orde-Lees non \u00e8 molto popolare tra il resto dell'equipaggio poich\u00e9 considerato un pigro dai modi rudi. Nonostante questo \u00e8 un magazziniere efficiente: interessato a tenersi in forma, porta la sua bicicletta sulla nave e, quando quest'ultima \u00e8 bloccata dalla banchisa, effettua numerosi percorsi in bici sul ghiaccio. Dopo che ha dovuto organizzare un gruppo di ricerca perch\u00e9 Orde-Lees si era smarrito riceve ordine di non lasciare il campo da solo.\nDurante la navigazione a bordo della scialuppe sino ad Isola Elephant Orde-Lees naviga a bordo della \"Dudley Docker\" sotto il comando di Frank Worsley. Dopo l'arrivo sull'isola Shackleton parte con la \"James Caird\" per cercare aiuto nella Georgia del Sud, lasciando indietro il resto dell'equipaggio (tra cui Orde-Lees) che saranno salvati il 30 agosto 1916. Per la sua partecipazione alla missione Orde-Lees \u00e8 stato insignito della medaglia polare d'argento.\nDopo la spedizione.\nAl ritorno in Inghilterra, Orde-Lees combatte la prima guerra mondiale nel fronte occidentale. Orde-Less, con l'aiuto di Shackleton, si unice poi ai Royal Flying Corps dove diventa un forte sostenitore dell'uso del paracadute. Per dimostrarne l'efficacia salta dalla Tower Bridge nel Tamigi, soddisfatti del risultato i comandi militari gli permettono di formare una divisione di paracadutisti e di prenderne il comando.\nDopo la guerra, si dimette dall'esercito e si trasferisce in Giappone dove organizza corsi di paracadutismo per le forze aeree imperiali. Nel frattempo lavora come corrispondente di \"The Times\" a Tokyo. Dopo la morte della prima moglie di sposa con una ragazza locale, Hisako Hoya e trascorre circa 20 anni ad insegnare inglese alla radio giapponese. All'ingresso del Giappone nella seconda guerra mondiale viene evacuato con la famiglia a Wellington (Nuova Zelanda). Al termine del conflitto collabora all'organizzazione della spedizione Fuchs-Hillary in Antartide.\nMuore il 1\u00ba dicembre 1958. \u00c8 sepolto al Karori Cemetery di Wellington vicino ad Harry McNish, compagno della spedizione Endurance."}
{"id": "1410034", "revid": "1543377", "url": "https://it.wikipedia.org/wiki?curid=1410034", "title": "Catena sottomarina Hawaii-Emperor", "text": "La Catena sottomarina Hawaii-Emperor \u00e8 un allineamento di isole e rilievi sottomarini, che si sviluppa per circa miglia nautiche ( km) nell'oceano Pacifico. La catena, la cui formazione \u00e8 iniziata milioni di anni fa, comprende almeno 80 vulcani, per la maggior parte sottomarini.\nDescrizione.\nLa catena di isole e seamount \"Hawaii-Emperor\" \u00e8 costituita:\nLe rocce che costituiscono queste isole e questi rilievi sottomarini diventano sempre pi\u00f9 antiche a mano a mano che si procede dalla Grande isola di Hawaii (la pi\u00f9 giovane, ancora in accrescimento) all'atollo di Midway (un vulcano estinto di circa 28 Ma (milioni di anni) fino al seamount \"Detroit\" della catena \"Seamount Emperor\", che si \u00e8 formato tra 75 e 81 milioni di anni fa.\nNel 1963 John Tuzo Wilson ipotizz\u00f2 che una catena di isole vulcaniche, come la \"Catena Hawaii-Emperor\" fosse il risultato di un lento movimento di una placca tettonica sopra un punto \"fisso\" (\"punto caldo\"). La sorgente del magma che ha costituito le isole sarebbe stata un pennacchio del diametro di 100-250 chilometri localizzato all'interno del mantello terrestre. \nNel 1971 William Jason Morgan ipotizz\u00f2 che il punto caldo, bloccato all'interno della Terra, non si sarebbe spostato: a spostarsi sarebbe stata invece la zolla. Per es., il punto caldo all'origine della Catena sottomarina Hawaii-Emperor sarebbe rimasto a una latitudine di circa 19\u00b0 Nord, mentre la zolla del Pacifico si sarebbe spostata verso nord-ovest di una decina di centimetri l'anno.\nSarebbe stata la placca, e non il punto caldo, a spostarsi. Il magma, risalito alla superficie, avrebbe dato origine a un'isola; il movimento continuo della zolla allontanerebbe progressivamente l'isola neogenerata dal punto caldo, dando cos\u00ec inizio a una nuova isola, continuando cos\u00ec il ciclo. Ne risulta cos\u00ec una catena di vulcani allineati lungo il percorso della zolla, come una dorsale oceanica, ma asismica. I punti caldi sono stati da allora considerati pertanto dei punti fissi, stazionari, nello schema teorico della Tettonica a zolle.\nLa brusca piega nella traccia lasciata dal punto caldo fa pensare che la direzione di spostamento della zolla del Pacifico sia cambiata bruscamente circa 47 Ma addietro, determinando il mutamento di direzione che ha piegato l'allineamento a livello delle Midway. \nLe discordanze evidenziate nei primi anni settanta da Tanya Atwater e Peter Molnar fra la posizione dei vulcani attuali e le previsioni effettuate sulla base dell'esame delle bande di fondo oceanico e delle catene insulari e alcune recenti indagini dirette sull'et\u00e0 delle rocce prelevate per mezzo di carotaggio suggeriscono tuttavia che i punti caldi, anzich\u00e9 essere fissi nel mantello profondo, siano invece dotati di mobilit\u00e0. Si presume che il punto caldo delle Hawaii sia andato alla deriva verso sud"}
{"id": "1410041", "revid": "110157", "url": "https://it.wikipedia.org/wiki?curid=1410041", "title": "Rinaldo in campo (album)", "text": "Rinaldo in campo \u00e8 l'11\u00ba album di Domenico Modugno tratto dall'omonima commedia musicale di Pietro Garinei e Sandro Giovannini, pubblicato nel 1961.\nIl disco.\nLo spettacolo \"Rinaldo in campo\" nasce nell'ambito delle celebrazioni per festeggiare il centenario dell'Unit\u00e0 d'Italia: per questo motivo viene scelta per il debutto la citt\u00e0 di Torino, cio\u00e8 quella dalla quale era partito (tramite Cavour e Vittorio Emanuele II) il processo unitario.\nIl debutto, previsto in primavera, viene rimandato di qualche mese, a causa di una frattura della gamba avvenuta a Modugno durante le prove: la prima avviene quindi al teatro Alfieri di Torino il 12 settembre 1961.\nLo spettacolo racconta le vicende del brigante siciliano \"Rinaldo Dragonera\", una sorta di Robin Hood che ruba ai ricchi per aiutare i diseredati, di cui si innamora Angelica (interpretata da Delia Scala), una nobildonna siciliana che sostiene la causa di Garibaldi, e che alla fine lo convincer\u00e0 ad unirsi ai garibaldini per liberare la Sicilia dai Borboni.\n\"Rinaldo in campo\" viene definito: \"Il pi\u00f9 grosso successo teatrale di tutti i tempi avvenuto in Italia\", e registra record d'incassi mai raggiunti in questo campo all'epoca.\nModugno compone anche le musiche dello spettacolo, che vengono pubblicate dalla Fonit due mesi dopo, in cui, oltre a Delia Scala, cantano gli altri componenti del cast, come i comici siciliani Franco Franchi e Ciccio Ingrassia, chiamati da Garinei e Giovannini su suggerimento dello stesso Modugno: con loro il cantautore propone la celeberrima \"Tre briganti tre somari\", mentre con la Scala canta \"Duetto s\u00ec e no\" (riproposto spesso anche in spezzoni televisivi dalla Rai).\nI testi sono scritti dallo stesso Modugno insieme a Garinei e Giovannini; le musiche sono tutte originali tranne \"Notte chiara\": quest'ultima infatti \u00e8 una vecchia canzone del cantautore, intitolata Datimi un paiu d'ali, pubblicata su 78 giri nel 1955 e passata all'epoca inosservata; come ha raccontato la Gandolfi in un'intervista, fu Pietro Garinei, che conosceva la canzone, a chiedere a Modugno di inserirla nello spettacolo, ritenendo che la melodia fosse degna di considerazione, ed il cantautore, dopo qualche esitazione, accett\u00f2: ed in effetti \"Notte chiara\" divenne una delle canzoni pi\u00f9 note del cantautore.\nDall'album vennero tratti tre 45 giri, tutti pubblicati negli ultimi mesi del 1961, dei quali le canzoni dei primi due 45 giri vennero anche racchiuse in un EP:\nLa copertina del disco raffigura Modugno e Delia Scala vestiti da pupi siciliani, su uno sfondo rosso.\nGli arrangiamenti sono curati dal maestro Nello Ciangherotti, che dirige l'orchestra; al disco partecipa inoltre il coro del maestro Franco Potenza.\nNon sono presenti n\u00e9 in copertina n\u00e9 sull'etichetta notizie in merito ai musicisti.\nL'album \u00e8 stato ristampato in CD nel 2009 dalla Rhino Records.\nTracce.\nLATO A\nLATO B"}
{"id": "1410044", "revid": "767487", "url": "https://it.wikipedia.org/wiki?curid=1410044", "title": "Il nido d'amore", "text": "Il nido d'amore \u00e8 un cortometraggio del 1923 diretto da Buster Keaton e da Eddie Cline. \u00c8 l'ultimo cortometraggio muto girato da Keaton.\nTrama.\nUn giovane uomo ha perso l'interesse nelle donne e decide di mettersi in viaggio a bordo della sua barchetta per fuggire dalla sua quotidianit\u00e0. A causa di un fortunale, va incontro ad un naufragio e viene raccolto da una baleniera capitanata da un uomo talmente violento che, per una minima offesa, fa scaraventare chiunque fuori bordo. Non ci vorr\u00e0 molto perch\u00e9 il capitano si accanisca anche contro il nuovo arrivato. L'uomo si risveglia infine di nuovo a bordo della sua barca e scopre che in realt\u00e0 non aveva tagliato l'ormeggio e di aver sognato ogni cosa.\nProduzione.\nIl film fu prodotto dalla Buster Keaton Productions.\nDistribuzione.\nFu distribuito dalla Associated First National Picture. Copie del film sono conservate e riedite in VHS e DVD.\nDate di uscita.\nIMDb e DVD Silent Era"}
{"id": "1410045", "revid": "45927", "url": "https://it.wikipedia.org/wiki?curid=1410045", "title": "Simbolo della divisione", "text": ""}
{"id": "1410046", "revid": "45927", "url": "https://it.wikipedia.org/wiki?curid=1410046", "title": "Segno della divisione", "text": ""}
{"id": "1410047", "revid": "2150982", "url": "https://it.wikipedia.org/wiki?curid=1410047", "title": "Agostino Lo Piano Pomar", "text": "Fu uno dei primi leader socialisti siciliani, in quanto gi\u00e0 nel 1892 partecip\u00f2 alla fondazione dei fasci siciliani dei lavoratori, di cui l'anno successivo fu eletto membro del Comitato centrale in occasione dell'affiliazione dei Fasci al partito socialista. Eletto alla Camera dei Deputati per tre legislature (XXIV, XXV, XXVI), fu sottosegretario di stato per l'industria e il commercio nel II governo Nitti e per la pubblica istruzione nei governi Facta. Dal 1920 al 1922 fu sindaco di Caltanissetta.\nBiografia.\nI primi anni.\nAgostino Lo Piano Pomar nacque a Caltanissetta nel 1871, figlio di un ingegnere, \nIl 18 marzo 1893 fond\u00f2 la sezione nissena del Fascio dei lavoratori, e il 21 maggio partecip\u00f2 a Palermo al Congresso dei Fasci siciliani in cui si ratific\u00f2 la linea del partito socialista decisa a Genova l'anno precedente, e fu eletto componente del Comitato centrale per la provincia di Caltanissetta. La sezione nissena venne poi repressa insieme a tutto il movimento nel 1894 con la proclamazione dello stato d'assedio da parte del presidente del consiglio Crispi.\nNel 1899 entr\u00f2 nel consiglio comunale di Caltanissetta nelle file dei socialisti. Nel 1905 fond\u00f2 insieme a Calogero Paolillo la Camera del Lavoro di Caltanissetta, sull'onda di una grande manifestazione, a cui aderirono ottomila minatori, che il 15 giugno 1903 aveva attraversato le strade della citt\u00e0.\nFu per molti anni consigliere dell'ordine degli avvocati di Caltanissetta.\nFece anche parte della Massoneria. Fu iniziato il 22 aprile 1903 nella loggia di Caltanissetta \"Rinnovamento-Nissa Redenta\", pass\u00f2 al secondo grado il 21 maggio 1919 e al terzo il 10 giugno dello stesso anno.\nDeputato del Regno.\nNel 1911 si candid\u00f2 alla Camera per il collegio di Caltanissetta, venendo per\u00f2 battuto dal conte Ignazio Testasecca, rappresentante dell'aristocrazia latifondista, del notabilato e della Chiesa. Tuttavia negli anni successivi riusc\u00ec a costruirsi un consenso molto ampio soprattutto tra i minatori e i contadini, tanto che il 26 luglio 1914 venne eletto deputato all'interno della XXIV legislatura, prendendo il posto di Nunzio Nasi che aveva optato per il collegio di Trapani. Interventista, bench\u00e9 socialista, nel 1915 lasci\u00f2 momentaneamente la politica per prendere parte alla Grande Guerra con il grado di sottotenente.\nAlle elezioni del 16 novembre 1919, le prime con sistema proporzionale, venne eletto nelle file del Blocco democratico. Il dicembre successivo present\u00f2 come primo firmatario una proposta di legge in materia di \"Provvedimenti relativi al regime del sottosuolo e delle miniere in Sicilia\". Si batt\u00e9 inoltre per l'istituzione del comune di Milocca (oggi Milena). Nel 1920 ricopr\u00ec brevemente l'incarico di sottosegretario di stato per l'industria e il commercio all'interno del Governo Nitti II. Venne riconfermato anche alle politiche del 15 maggio 1921, e nel 1922 fu sottosegretario per il Ministero della pubblica istruzione.\nSindaco di Caltanissetta.\nLe elezioni comunali del 19 settembre 1920 furono vinte dal Partito democratico, e il successivo 26 settembre Lo Piano divenne sindaco di Caltanissetta. Oltre che da una profonda crisi finanziaria che attanagliava le casse del comune, il biennio della sindacatura di Lo Piano fu caratterizzato da forti tensioni sociali dovute alla continua espansione della citt\u00e0 e al sempre crescente numero di minatori e contadini che reclamavano lavoro in un quadro di crisi economica generale.\nIl 25 aprile 1921 in uno scontro tra fascisti e comunisti mor\u00ec il giovane fascista Gigino Gattuso, che verr\u00e0 poi celebrato dalla propaganda fascista come martire. Al corteo funebre del giorno successivo, in piazza Garibaldi, un ignoto spar\u00f2 alcuni colpi di pistola, e nella calca che ne segu\u00ec ci furono quattro morti e decine di feriti.\nNel marzo 1922 una serie di scontri tra operai cattolici e operai socialisti contribuirono a minare la tenuta dell'amministrazione. Infine i ripetuti attacchi, anche di natura personale, provenienti dagli agrari capeggiati dal conte Testasecca, e dai militanti della sezione nissena dei Fasci italiani di combattimento fondata da Pietro Cascino, portarono Lo Piano alle dimissioni il 28 agosto 1922, con una carriera politica ormai compromessa.\nIl declino.\nAlle elezioni politiche del 1924, disciplinate dalla legge Acerbo e caratterizzate dalle circoscrizioni regionali, non venne rieletto, complice la sconfitta dei demosociali. Nel 1926, ormai ritiratosi dalla politica, si iscrisse al Partito Nazionale Fascista. Mor\u00ec in povert\u00e0 il 17 luglio 1927.\nVita privata.\n tra cui lo scrittore Serafino Lo Piano."}
{"id": "1410048", "revid": "45927", "url": "https://it.wikipedia.org/wiki?curid=1410048", "title": "Segni della divisione", "text": ""}
{"id": "1410049", "revid": "45927", "url": "https://it.wikipedia.org/wiki?curid=1410049", "title": "Linea di frazione", "text": ""}
{"id": "1410050", "revid": "287204", "url": "https://it.wikipedia.org/wiki?curid=1410050", "title": "Agogh\u00e9", "text": "La agogh\u00e9 () era un rigoroso regime di educazione e allenamento basato su disciplina e obbedienza cui era sottoposto ogni cittadino spartano, comprese le due dinastie reali (Agiadi ed Euripontidi), fin dall'et\u00e0 di 7 anni. Comprendeva la separazione dalla famiglia, la coltivazione della lealt\u00e0 di gruppo, l'allenamento alla guerra e alla pratica militare, caccia, danza e preparazione per la societ\u00e0 e per l'attivit\u00e0 civile.\nIl termine \"agogh\u00e9\", tradotto alla lettera come \"condotta/conduzione\", \u00e8 una parola applicata pi\u00f9 tradizionalmente all'allevamento del bestiame. Il supervisore durante tutto il periodo di allenamento era una figura di spicco della societ\u00e0 spartana che nella letteratura greca \u00e8 detta \u03c0\u03b1\u03b9\u03b4\u03bf\u03bd\u03cc\u03bc\u03bf\u03c2 \"paidon\u00f3mos\": letteralmente un \"mandriano di ragazzi\". Secondo la tradizione tramandata dalle fonti pi\u00f9 antiche questo tipo di educazione sarebbe stato introdotto dal semi-mitico legislatore spartano Licurgo.\nL'agogh\u00e9 era peculiare soprattutto perch\u00e9 si trattava di un'educazione obbligatoria, collettiva, organizzata ed impartita dalla citt\u00e0. Questo tipo di formazione era indispensabile per accedere alla piena cittadinanza e gli adolescenti che non si fossero sottoposti a tale regime non avrebbero potuto n\u00e9 accedere ai corpi di \u00e9lite n\u00e9 tanto meno alle magistrature, nonch\u00e9 a tutti gli altri diritti civili.\nL'obiettivo del sistema era di produrre maschi fisicamente e moralmente robusti perch\u00e9 potessero servire nell'esercito spartano. Questi uomini, una volta divenuti \u1f45\u03bc\u03bf\u03b9\u03bf\u03b9 \"h\u00f2moioi\", avrebbero preso il loro posto nella falange andando cos\u00ec a formare le \"mura di Sparta\": la citt\u00e0 infatti, fino al regno di Archidamo IV era priva di una cinta muraria.\nStruttura.\nI genitori dovevano presentare i nuovi nati alla \u03bb\u03ad\u03c3\u03c7\u03b7 \"l\u00e8sch\u0113\", dove sedevano cittadini tra i pi\u00f9 anziani e onorevoli. Questi esaminavano i bambini e se convenivano che avessero una struttura forte e salda allora ordinavano che venissero allevati e che venisse loro assegnato un \"kl\u1e15ros\" (\u03ba\u03bb\u1fc6\u03c1\u03bf\u03c2), ovvero un lotto di terra. Quando invece i neonati si fossero rivelati deformi o malformati e se fin dall'inizio fosse parso impossibile uno sviluppo sano, nell'opinione che la sopravvivenza dei bambini stessi non sarebbe stata proficua n\u00e9 per loro n\u00e9 per la citt\u00e0, venivano abbandonati in un luogo chiamato \u1f08\u03c0\u03bf\u03b8\u03ad\u03c4\u03b7\u03c2 \"Apoth\u00e8t\u0113s\", un burrone presso il Taigeto.\nColoro che superavano la selezione venivano subito abituati dalle loro nutrici a crescere senza fasce per rendere i loro corpi resistenti e atti a muoversi liberamente.\nQuando un ragazzo terminava il suo settimo anno veniva posto sotto l'autorit\u00e0 del \u03c0\u03b1\u03b9\u03b4\u03bf\u03bd\u03cc\u03bc\u03bf\u03c2 \"paidon\u00f3mos\", incaricato di supervisionare la sua educazione.\nDa quando i ragazzi venivano allontananti dalla famiglia vivevano in gruppi (\u1f00\u03b3\u03ad\u03bb\u03b1\u03b9 \"agh\u00e8lai\", mandrie) sotto un ragazzo capo pi\u00f9 grande. Questi \"mastig\u00f3fori\", portatori di frusta, erano nominati dai ragazzi stessi, ma erano sottoposti al maestro ed avevano il dovere di mettere in atto le punizioni qualora fossero venute a mancare disciplina o obbedienza. I \u03c0\u03b1\u03b9\u03b4\u03cc\u03bd\u03bf\u03bc\u03bf\u03b9 \"paid\u00f3nomoi\" non erano di condizione servile come accadeva invece per i maestri di tutte le altre citt\u00e0 della Grecia, piuttosto facevano parte dei cittadini pi\u00f9 onorevoli poich\u00e9 dovevano essere figure di riferimento in grado di suscitare rispetto presso gli allievi. Nonostante la figura del \u03c0\u03b1\u03b9\u03b4\u03bf\u03bd\u03cc\u03bc\u03bf\u03c2 \"paid\u00f3nomos\", qualsiasi cittadino aveva il diritto di infliggere punizioni ai ragazzi qualora la situazione lo avesse richiesto. Erano incoraggiati a donare la loro lealt\u00e0 al gruppo pi\u00f9 che alle famiglie; anche quando erano sposati non potevano pranzare con le mogli almeno fino al compimento dei 25 anni di et\u00e0.\nLa scrittura e le arti in generale non meritavano grande attenzione e venivano insegnate da maestri di bassa caratura, menzionati di rado. L'educazione era fondata sulla disciplina, la vita dura e l'emulazione. I \u03c0\u03b1\u1fd6\u03b4\u03b5\u03c2 \"p\u00e0ides\" ricevevano un solo mantello per le stagioni di tutto l'anno, camminavano a piedi nudi. Erano mal nutriti e ci si aspettava che rubassero del cibo; se colti nell'atto venivano severamente puniti, non tanto per il furto in s\u00e9 ma per la scarsa abilit\u00e0 dimostrata nell'essersi lasciati sorprendere.\nDurante l'adolescenza i ragazzi potevano lavarsi solo poche volte all'anno, rasavano i capelli e trascuravano completamente l'aspetto esteriore, invertendo poi del tutto questa tendenza una volta superata questa fase e, specie in periodo di guerra quando l'agogh\u00e9 diminuiva di ritmo e intensit\u00e0, si richiedeva una cura estrema del proprio aspetto.\nL'et\u00e0 successiva identificabile con il compimento dei 16 anni era dominata dall'emulazione: gli efori selezionavano tre \u1f31\u03c0\u03c0\u03b1\u03b3\u03c1\u03ad\u03c4\u03b1\u03b9 \"hippagr\u00e9tai\", i quali a loro volta sceglievano 100 guerrieri, motivando in maniera dettagliata la loro scelta, che tutti insieme sarebbero andati a formare la guardia reale dei 300 \u1f31\u03c0\u03c0\u03b5\u1fd6\u03c2 \"hipp\u00e8is\". Entrare a far parte di questa cerchia rientrava tra le pi\u00f9 alte ambizioni di ogni Spartano e generava un clima di competizione interna che Plutarco defin\u00ec come \u201cla pi\u00f9 cara agli d\u00e8i e la pi\u00f9 utile alla citt\u00e0\u201d.\nVeniva praticata una forma di pederastia spartana istituzionalizzata, da alcuni antichi storici ritenuta di natura casta e della quale gli Spartani non parlavano mai troppo volentieri; i guerrieri pi\u00f9 anziani mantenevano infatti relazioni a lungo termine con i giovani, ma apparentemente soltanto con propositi pedagogici. Sarebbe stato infatti da condannare chiunque avesse desiderato soltanto il corpo di un ragazzo rendendo cos\u00ec la cosa disdicevole. Al ragazzo spettava richiedere la relazione, che era considerata importante nel trasmettere conoscenze e nell'assicurare la lealt\u00e0 sul campo di battaglia. La dedizione a questo culto trovava conferma nel fatto che quando facevano un sacrificio agli d\u00e8i prima di una battaglia, gli Spartani sacrificavano al dio dell'amore, Eros.\nAll'et\u00e0 di 18 anni, dopo l'agogh\u00e9, i pi\u00f9 promettenti tra i giovani spartiati partecipavano alla Krypteia, un'organizzazione che metteva ulteriormente alla prova le loro abilit\u00e0, costringendo i nuovi iniziati a vivere all'interno del territorio della citt\u00e0 senza mai farsi individuare da nessuno, e rinforzava l'obbedienza della popolazione schiava degli Iloti, incoraggiando i giovani a cercare e uccidere schiavi in un giorno particolare dell'anno.\nRaggiunta la piena cittadinanza ogni ragazzo veniva introdotto dal suo \u1f10\u03c1\u03b1\u03c3\u03c4\u03ae\u03c2 \"erast\u1e15s, \"amante, ai \"syss\u00ectia\", i quotidiani pasti collettivi, ritenuti come un'importante occasione di partecipare delle esperienze dei pi\u00f9 anziani.\nUna volta terminato l'addestramento gli \u1f45\u03bc\u03bf\u03b9\u03bf\u03b9 \"h\u00f2moioi \"sono tenuti a prestare servizio militare fino al compimento dei 60 anni di et\u00e0 e a continuare ad esercitarsi alla guerra anche in periodo di pace.\nEvoluzione.\nNon \u00e8 agevole valutare le fasi interne dell'agogh\u00e9. Un certo declino ha cominciato a rendersi avvertibile sin dagli inizi del V secolo, fino a portare nel III secolo all'attenuazione dei rigori del processo formativo, probabilmente anche a causa dell'evidente calo demografico verificatosi. La severit\u00e0 del processo di selezione infatti si rivel\u00f2 alla fine controproducente, tanto che proprio nel III secolo il numero degli abitanti era sceso fino a divenire di solo qualche centinaio.\nIl re Cleomene III nel 227 a.C. ripristin\u00f2 l'obbligatoriet\u00e0 istituzionale dell'agogh\u00e9, che da tempo era caduta in declino: si mantenne fino al 222 a.C., anno della disfatta di Sellasia e della caduta di Sparta.\nEducazione delle ragazze.\nAnche le ragazze avevano una forma di educazione statale che comprendeva danza, ginnastica e altri sport. Lo scopo era simile a quello dell'agogh\u00e9 in quanto mirava a rendere le donne spartane le pi\u00f9 attraenti fisicamente dell'intera Grecia, e a consentire loro di dare alla luce bambini sani e vigorosi. Tratti come grazia e cultura erano malvisti, a favore della temperanza fisica e della rettitudine morale. Come per i ragazzi, l'educazione delle ragazze poteva includere una relazione omosessuale con una donna pi\u00f9 anziana.\nLe donne spartane indossavano l'antico peplo (\u03c0\u03ad\u03c0\u03bb\u03bf\u03c2 \"p\u00e8plos\") aperto su un lato, che a volte suscitava la derisione degli altri greci, che le chiamavano \u03c6\u03b1\u03b9\u03bd\u03bf\u03bc\u03b7\u03c1\u03af\u03b4\u03b5\u03c2 \"phainom\u0113r\u00ecd\u0113s\", \"mostra-coscia.\" Nelle cerimonie religiose e durante gli esercizi fisici, ragazze e donne erano nude come i ragazzi e gli uomini."}
{"id": "1410051", "revid": "92723", "url": "https://it.wikipedia.org/wiki?curid=1410051", "title": "Giovanni Battista Grazioli", "text": "Era padre del compositore Alessandro Grazioli.\nBiografia.\nAncora giovane si trasfer\u00ec a Venezia, dove studi\u00f2 sotto la guida di Ferdinando Bertoni. Nel 1770 sostitu\u00ec temporaneamente il maestro nella posizione di organista della Basilica di San Marco. Il 28 maggio 1782 fu nominato \"secondo organista\" di San Marco e il 21 gennaio 1785 \"primo organista\", anno in cui Ferdinando Bertoni divenne maestro di cappella della basilica. Grazioli tenne la carica di organista titolare sino al 1789.\nAccanto all'attivit\u00e0 d'organista, Grazioli compose un gran numero di lavori sacri vocali, che sopravvivono quasi tutti. Scrisse inoltre alcuni lavori strumentali, come due raccolte di sonate per tastiera op. 1 e op. 3, dall'esame dei quali si denota che egli appartiene a una scuola di compositori ormai diretta verso il declino. Infatti i suoi lavori presentano diverse limitazioni e caratteristiche assai conservatrici, come monotematicismi, impiego di uno stile recitativo affine a quello dell'opera e uso del basso continuo.\nTra le sue composizioni pi\u00f9 note ricordiamo l\"'Adagio\" dalla Sonata in Sol maggiore, Op. I n. 11, nel repertorio di alcuni celebri pianisti, quali Ignaz Friedman (che ne pubblic\u00f2 un arrangiamento nel 1913) ed Arturo Benedetti Michelangeli."}
{"id": "1410056", "revid": "767487", "url": "https://it.wikipedia.org/wiki?curid=1410056", "title": "Ded\u00ea", "text": ""}
{"id": "1410059", "revid": "767487", "url": "https://it.wikipedia.org/wiki?curid=1410059", "title": "La barca (film)", "text": "La barca (\"The Boat\") \u00e8 un cortometraggio del 1921 di Buster Keaton e di Eddie Cline.\nTrama.\nUn padre di famiglia riesce ad ultimare la costruzione di una barca all'interno del suo garage. Decide di procedere al varo ma, durante la costruzione non ha tenuto conto delle dimensioni della porta della sua autorimessa rispetto a quelle della barca e, mentre la trasporta fuori, demolisce la sua dimora. La famiglia decide perci\u00f2, dopo un travagliato varo, di trasferirsi e di vivere nell'imbarcazione. Solcheranno fiumi e mari e, dopo una tempesta, si ritroveranno a naufragare e a vedere distrutta anche la loro nuova casa galleggiante.\nCuriosit\u00e0.\nIl nome della barca (Damfino) \u00e8 un gioco di parole dall'Inglese, che viene utilizzato da Keaton alla fine del film, per l'ultima battuta. Dopo il naufragio, la moglie gli chiede \"Dove siamo?\" e lui risponde \"Damfino\" che \u00e8 la contrazione di \"Damned if I know\", cio\u00e8 \"(Che io sia) dannato se lo so\".\nProduzione.\nIl film fu prodotto dalla First National Pictures e venne girato a Balboa Island (Newport Beach) e a Los Angeles.\nDistribuzione.\nDistribuito dalla First National Pictures, il film usc\u00ec nelle sale USA il 10 novembre 1921. Nel 2002 usc\u00ec in riedizione in Spagna: furono venduti 47.543 biglietti e incassati 73.005 dollari (data 31 agosto 2002). Il film, di cui vengono conservate alcune copie, \u00e8 uscito anche negli USA in VHS e DVD.\nData di uscita.\nIMDb e Silent Era DVD"}
{"id": "1410060", "revid": "118834", "url": "https://it.wikipedia.org/wiki?curid=1410060", "title": "Squadra Emergenza", "text": ""}
{"id": "1410071", "revid": "1318658", "url": "https://it.wikipedia.org/wiki?curid=1410071", "title": "Bartolomeo Colombo", "text": "Biografia.\nOrigine familiare e primi anni.\nFiglio di Domenico Colombo e di Susanna Fontanarossa, \u00e8 il terzo fratello del ben pi\u00f9 noto Cristoforo Colombo. Si trasfer\u00ec con quest'ultimo in Portogallo, dopo il 1480.\nLavor\u00f2 come cartografo a Lisbona, uno dei principali centri di conoscenza nautica e cartografica dell'epoca, insieme al fratello Cristoforo Colombo.\n\u00c8 possibile che abbia partecipato alla spedizione di Bartolomeo Diaz fino al Capo di Buona Speranza tra 1487 e 1488. In seguito fece spola tra Inghilterra e Francia. Verosimile che alla corte di Enrico VII sia stato inviato dal fratello per patrocinare la spedizione nelle Indie. Il monarca inglese poco convinto neg\u00f2 contributo per l'ardimentoso viaggio. \nPer relazione storica, rammentiamo anche il rifiuto del Portogallo a Cristoforo. Scetticismo e costi elevati, indussero il regno lusitano a rifiutare l'iniziativa. Non pago, il navigatore genovese, nel frattempo, si era stabilito in Spagna per cercare di persuadere i monarchi locali a finanziare il viaggio di esplorazione.\nBartolomeo, nelle more di una chiamata del fratello, ottenne retribuzione come cartografo presso Anna di Francia (Anne de Beaujeu, figlia di Luigi XI e principessa di Borbone) fino a met\u00e0 del 1493. Divenuto ormai famoso, Cristoforo Colombo invi\u00f2 una lettera alla corte francese. La missiva narrava del nuovo mondo, delle isole scoperte ed invitava Bartolomeo ad unirsi per la futura ulteriore spedizione. La riunione dei fratelli era prevista in quel di Barcellona.\nGli eventi sopra esposti riservano una probabile approssimazione sulla reale portata dell'ingegno di Bartolomeo Colombo. \nL'Enciclopedia Treccani dubita fortemente dell'arte di Bartolomeo nel costruire carte marine. Invero che accompagnasse Diaz nel viaggio al Capo di Buona Speranza. Forti dubbi anche sulla visita al re d'Inghilterra al fine del patrocinio verso le Indie su istanza del fratello maggiore Cristoforo.\nGovernatore generale delle Indie.\nArrivato nella citt\u00e0 catalana, il fratello minore del navigatore seppe della partenza di Cristoforo Colombo per il suo secondo viaggio.\nFinanziato dalla corona spagnola, Bartolomeo venne posto al comando di tre navi con destinazione l'isola di Hispaniola (isola delle Grandi Antille, oggi divisa politicamente tra Haiti e Repubblica Dominicana), approdandovi il 24 giugno 1494. Rimase sull'isola per sei anni e mezzo (1494-1500) espletando anche la funzione di governatore generale con il titolo di adelantado durante l'assenza del fratello. Cristoforo, nel giugno 1496, terminata la missione del secondo viaggio, aveva ripreso la via del ritorno verso la Spagna.\nBartolomeo, tra 1496 e 1498, esplor\u00f2 la foce del fiume Ozama, sulla costa sud dell'isola fondando la citt\u00e0 di Nueva Isabela. La cittadina, devastata da un ciclone, venne rifondata nel 1502 (dall'altra parte del fiume) dal nuovo governatore Nicol\u00e1s de Ovando. Il nuovo centro prese il nome di Santo Domingo de Guzm\u00e1n odierna capitale della Repubblica Dominicana.\nNel 1497, in assenza di Cristoforo, scoppi\u00f2 la rivolta spagnola capitanata da Francisco Rold\u00e1n, alcade mayor dell'isola a stretta nomina dello stesso Cristoforo Colombo. Il funzionario spagnolo fece immediata breccia tra le truppe, approfittando del malcontento diffuso tra i soldati. La guarnigione era delusa per povert\u00e0, stremata dalle malattie e con buona parte degli armigeri ridotta alla fame. Attendibile anche il particolare odio spagnolo verso la famiglia Colombo (Cristoforo, Bartolomeo e Giacomo) per i ruoli di comando. In definitiva, avversione mal celata anche per il carattere della nazionalit\u00e0. Dopo aver saccheggiato una caravella ancorata in porto, Rold\u00e1n ed i suoi accoliti si rifugiarono all'interno dell'isola, commettendo ogni tipo di oltraggio. Tornato a Santo Domingo nell'agosto del 1498, Cristoforo Colombo negozi\u00f2 accordo con Rold\u00e1n. Adeguato rapporto fu inviato alla Corona.\nNella narrazione degli eventi, particolare attenzione richiederebbe il trattamento riservato ai nativi. I tentativi di rivolta con relativi massacri e la riduzione in schiavit\u00f9. Proprio a Bartolomeo, abile condottiero e stratega, Cristoforo affid\u00f2 il ruolo di reprimere le istanze dei commilitoni spagnoli e degli Indios. Quest'ultimi, trucidati ed avviati alla tratta degli schiavi. \nFigura minore Giacomo Colombo, anch'egli assiso al ruolo di adelantado ma troppo docile per domare le rivolte. Cristoforo lo sostitu\u00ec con Bartolomeo per capacit\u00e0 decisionale.\nArresto e confisca dei beni.\nIn queste circostanze Francisco de Bobadilla arriv\u00f2 nell'isola il 23 agosto del 1500, con la carica di giudice istruttore e governatore di La Espa\u00f1ola (Hispaniola). Compito primario: indagare sullo stato della colonia con assunzione di testimonianze a far luce su una serie di eventi delittuosi. Bobadilla, sbarcato a Santo Domingo, decret\u00f2 l'immediato arresto di Giacomo Colombo. Cristoforo e Bartolomeo, nel frangente, erano partiti il 20 febbraio del 1500 con destinazione Isabela e Concepci\u00f3n. Tornato a Santo Domingo, anche Cristoforo fu ridotto ai ferri. Bartolomeo rest\u00eco all'arresto, obbed\u00ec all'ordine del fratello maggiore consegnandosi all'autorit\u00e0 spagnola. All'uopo, Bobadilla aveva tratto in detenzione i germani Colombo.\nIndulto reale e ultimi anni.\nI tre fratelli genovesi, giunsero a Cadice tra il 20 ed il 25 novembre e consegnati al funzionario reale (corregidor) della citt\u00e0 in attesa delle disposizioni reali. Venti giorni dopo, l'ordine di scarcerazione per Cristoforo, Bartolomeo e Giacomo. La corte spagnola, a fronte di enormi spese per le varie spedizioni pales\u00f2 la mancanza di profitti derivanti dai territori scoperti. Il contemporaneo successo del Portogallo per nuove e lucrose rotte marittime, la necessit\u00e0 di competere con i lusitani, indussero i reali spagnoli a riporre nuova fiducia nell'ardimentoso navigatore genovese.\nDopo il perdono reale, Bartolomeo accompagn\u00f2 il fratello Cristoforo nell'ultimo dei suoi quattro viaggi (1502-1504). Finalit\u00e0 ultima, trovare uno stretto per l'Asia. \nNel 1507, Bartolomeo si reca a Roma per cercare il sostegno dell'ordine dei Jeronimos e di Papa Giulio II. Cristoforo, nel frattempo, era deceduto nel 1506 per attacco cardiaco. Il papa accolse l'invito: avrebbe interceduto a favore di Diego, nipote di Bartolomeo, presso Ferdinando e l'arcivescovo di Toledo, Francisco Ximenes Cisneros. Nella permanenza romana, verosimile uno scambio di opinioni con fra' Gerolamo di S. Giovanni in Laterano. Bartolomeo, con l'occasione, consegn\u00f2 al religioso un disegno relativo alle terre scoperte nel quarto viaggio. Quanto si desume da \"Informatione di Bartolomeo Colombo\".\nNel 1509 Bartolomeo viaggia nuovamente nelle Antille in compagnia di Diego Colombo. Rientr\u00f2 presto a Castiglia, la corte li riconobbe la propriet\u00e0 dell'isola di Mona, un \"repartimiento\" di trecento indios ovvero indigeni sottomessi per ogni sorta di manodopera e la nomina a \"contino\" con relativo appannaggio. Malgrado la conferma del titolo di \"adelantado\", rinunci\u00f2 all'esplorazione delegando terzi.\nTestamento e morte.\nPrima di partire per le Indie, Bartolomeo Colombo redasse un testamento il 16 aprile 1509. Il manoscritto fu consegnato a don Gaspare Gorricio. Il 30 agosto 1511 aggiunse un codicillo, col quale, annullando il legato di 20.000 maraved\u00eds a favore della de cuius Catalina Marron, assegnava a sua figlia naturale Maria, di tre anni, ospitata nel monastero di S. Liandre di Siviglia, la somma di 100.000 maraved\u00eds, nel caso volesse farsi suora. Nell'ipotesi di matrimonio, come opzione, assegnava all'infante somma di 400.000 maraved\u00eds. Il 12 agosto 1514 stese a Santo Domingo ulteriore testamento con beneficiario il nipote Diego Colombo.\nBartolomeo Col\u00f3mbo mor\u00ec l'11 dicembre 1514 nella citt\u00e0 di Concepci\u00f3n nell'isola di Hispaniola. Fu sepolto nel convento di San Francisco de Santo Domingo, il primo monastero eretto nell'isola dall'ordine francescano.\nAttivit\u00e0 come cartografo.\n\u00c8 possibile che la mappa del Nuovo Mondo del Codice Zorzi, del cartografo veneziano Alessandro Zorzi, sia stata redatta su indicazione di Bartolomeo Colombo. La mappa \u00e8 attualmente conservata nella Biblioteca Nazionale di Firenze.."}
{"id": "1410073", "revid": "118733", "url": "https://it.wikipedia.org/wiki?curid=1410073", "title": "Abandoneware", "text": ""}
{"id": "1410078", "revid": "115918415", "url": "https://it.wikipedia.org/wiki?curid=1410078", "title": "Raspa", "text": "La raspa \u00e8 un attrezzo di origini antichissime, utilizzato per sbozzare, sgrossare, raschiare, levigare legno e materiali duri, come ad esempio pietra, marmo e tufo.\n\u00c8 simile alla lima ma con dentatura pi\u00f9 grossa e rada.\nI tipi pi\u00f9 comuni sono acquistabili presso i negozi di \"ferramenta\" e si distinguono per la forma della sezione (\"piatta\", \"semipiatta\" e \"tonda\", quest'ultima anche detta \"coda di topo\") e per le dimensioni.\nEsistono raspe per lavorazioni particolari, generalmente \"prodotte su misura\", come ad esempio quelle molto sottili e con coda piegata (in genere senza manico) per levigare l'interno delle canne degli strumenti a fiato, come cornamuse, zampogne, flauti, ecc.\nLa raspa \u00e8 anche utilizzata dal maniscalco per pareggiare lo zoccolo del cavallo. La qualit\u00e0 di una raspa \u00e8 riferita principalmente alla durezza del suo acciaio."}
{"id": "1410079", "revid": "50192", "url": "https://it.wikipedia.org/wiki?curid=1410079", "title": "Ferrovia Adria-Mestre", "text": "La ferrovia Adria-Mestre \u00e8 una linea ferroviaria regionale che collega la citt\u00e0 di Adria con la localit\u00e0 di Mestre, nel comune di Venezia.\nTra le poche linee superstiti della rete della cessata Societ\u00e0 Veneta, \u00e8 gestita da Sistemi Territoriali (ST) sia per quanto riguarda l'infrastruttura che per l'esercizio.\nStoria.\nLa nascita della linea.\nLa storia della linea comincia verso la fine dell'Ottocento quando Padova divenne capolinea di tre tranvie a vapore che la collegavano con Fusina e Mestre (1884), con Bagnoli di Sopra (1886), e con Piove (1890). Tali linee vennero costruite ed esercitate dalla Societ\u00e0 Veneta (SV) costituendo le cosiddette Guidovie Centrali Venete (GCV), elettrificate a partire dagli inizi del '900. La linea di Piove venne subito pensata come primo tronco di una pi\u00f9 ampia relazione con Cavarzere; l'attuazione del prolungamento si fece per\u00f2 desiderare, e solo agli inizi degli anni '10 del XX secolo cominci\u00f2 a concretizzarsi come un tronco prettamente ferroviario che da Piove avrebbe portato fino ad Adria. I lavori iniziarono nell'autunno del 1913 con la costruzione della stazione ferroviaria subito collegata con la preesistente stazione tranviaria (ridenominata Piove Fermata), e proseguirono quindi sul resto del percorso. Tre anni dopo la linea era pronta e cos\u00ec il 3 febbraio 1916, in un clima appesantito dalla prima guerra mondiale scoppiata l'anno precedente, la nuova ferrovia Piove - Adria venne finalmente inaugurata.\nLa nuova linea, lunga 29,236\u00a0km, parte da Piove (rinominata verso la fine degli anni '20 in Piove di Sacco), stazione comune alla tranvia allora gi\u00e0 elettrificata proveniente da Padova e sede dell'unico deposito della nuova relazione ferroviaria. Proprio per la presenza dei tram, i primi due binari erano elettrificati, mentre il resto del piazzale era privo della linea aerea. Dopo Piove, i treni incontravano originariamente Arzergrande (fermata), Pontelongo, Correzzola (fermata), Cona, Cavarzere, Curiolo (fermata) ed infine giungevano alla stazione di Adria in comune con la ferrovia Rovigo - Chioggia delle Ferrovie dello Stato, aperta in tre tranches tra il 1876 e il 1887. La linea aveva due raccordi in piena linea, uno tra Correzzola e Pontelongo al servizio dell'omonimo zuccherificio, ed uno a sud della stazione di Cavarzere per una non ben specificata fabbrica.\nNegli stessi anni in cui andava concretizzandosi la Piove - Adria si cominci\u00f2 a discutere anche del suo prolungamento verso nord in direzione Mestre. A causa di numerosi fattori, tra cui la difficolt\u00e0 di trovare un percorso adeguato in prossimit\u00e0 di Mestre, la costruzione del tronco si avvi\u00f2 solo nel 1929, ed infine, dopo due anni di lavori, il 28 ottobre 1931, la relazione venne finalmente inaugurata costituendo tra l'altro l'ultima ferrovia SV ad essere attivata. All'atto dell'inaugurazione erano presenti, oltre ai capolinea, solo quattro tra stazioni e fermate: nell'ordine, da Piove, si incontravano la fermata di Bojon e le stazioni di Camponogara-Campagna Lupia, Mira Buse ed Oriago; quest'ultima stazione era in comune alla tranvia Padova - Fusina / Mestre della Veneta, linea che fino al 1931 aveva attraversato tale localit\u00e0 lungo la Riviera del Brenta. La lunghezza del nuovo tronco \u00e8 di 27,768\u00a0km per un totale da Adria a Mestre di 57,004\u00a0km. \nL'epoca della Veneta.\nAll'atto della nascita della ferrovia Piove - Adria gli orari prevedevano tre coppie di treni, poi passate a quattro, classificati accelerati, misti o omnibus; tutti i treni avevano comode coincidenze con i tram da e per Padova permettendo di tenere bassi i tempi di viaggio. Gli accelerati e gli omnibus compievano il percorso in un'ora, mentre i misti impiegavano tra un'ora un quarto ed un'ora e venti. L'intero percorso da Padova ad Adria durava due ore e dieci minuti. Successivamente, con l'apertura del tronco per Venezia Mestre, vennero istituite quattro coppie di omnibus ed accelerati che compivano l'intero percorso da Adria a Venezia Mestre in circa un'ora e tre quarti, pi\u00f9 una coppia di misti tra Piove e Mestre (durata del viaggio di 55 minuti). Nel 1938 per la prima volta alcune corse vennero attestate a Venezia Santa Lucia sfruttando il ponte translagunare delle FS e pian piano gli orari cominciarono a vedere sempre pi\u00f9 corse: nel 1940, all'inizio della seconda guerra mondiale, c'erano cinque coppie di treni sull'intero percorso da Adria a Venezia Santa Lucia o Mestre, due coppie Piove - Venezia ed una Piove - Adria, tutte classificate accelerati e svolte con le automotrici ADn 500 entrate in servizio a partire dal 1936. Durante la guerra la linea inizialmente continu\u00f2 a funzionare a pieno regime, ma a partire dal 1943 i servizi regolari vennero tutti sospesi a causa sia dei bombardamenti alleati sia dai guasti dei partigiani. Gli unici treni che ancora percorrevano la linea erano quelli necessari agli scopi militari; molto usata era la tratta Venezia Mestre - Oriago: a causa delle frequenti interruzioni della Venezia - Padova, i treni militari in partenza da Mestre percorrevano la ferrovia SV fino ad Oriago, dove venne realizzato appositamente un deposito locomotive, quindi venivano instradati sulla tranvia per Padova, aggirando cos\u00ec eventuali blocchi sulla parallela linea FS.\nFinita la guerra si contarono i danni: notevolmente colpita risultava la tratta Adria - Piove di Sacco, meno la tratta rimanente fino a Mestre. Il servizio riprese ufficialmente il 10 settembre 1945 limitatamente alla tratta Piove - Oriago, mentre due anni dopo i treni SV raggiunsero nuovamente Venezia da un lato e Cavarzere dall'altro, mentre Adria verr\u00e0 raggiunta solo dieci anni pi\u00f9 tardi. Nel frattempo furono ricostruite anche le tranvie interurbane provenienti da Padova: un progetto che ebbe vita breve, poich\u00e9 esse furono soppresse tutte gi\u00e0 nel 1954. Con la ricostruzione della linea vennero anche aggiunte nuove fermate: la prima delle nuove fermate fu Campolongo Maggiore tra Piove e il ponte sul Brenta, poi si aggiunsero anche le fermate del Casello 8 e Casello 11, rispettivamente qualche kilometro prima e dopo la stazione di Camponogara-Campagna Lupia; venne invece soppressa la fermata di Curiolo. Inoltre il 19 luglio 1948 venne inaugurato un nuovo raccordo industriale, il terzo della linea, che dalla stazione di Mira Buse portava al complesso della Mira Lanza, con uno sviluppo totale di 1375 metri. In questo periodo gli orari prevedevano tre o quattro coppie di treni su tutto il percorso da Venezia Santa Lucia a Cavarzere, due o tre coppie di treni tra Venezia o Mestre e Piove (per lo pi\u00f9 treni misti), ed altrettanti treni tra Piove e Cavarzere, mentre tra tale localit\u00e0 ed Adria era presente l'autoservizio sostitutivo. Quasi tutti i treni erano appannaggio delle ADn 500, la trazione a vapore rimaneva per i treni misti nonch\u00e9 per i servizi merci, questi concentrati tra Venezia Mestre (interscambio con le FS), Mira Buse (raccordo con la Mira Lanza), Piove di Sacco (maggiore scalo merci della linea) e Pontelongo (raccordo con lo zuccherificio).\nFinalmente il 10 marzo 1957 venne riaperta all'esercizio la tratta Cavarzere - Adria, a cui segu\u00ec l'immissione in servizio di una nuova serie di automotrici, le AD 800, nonch\u00e9 di locomotive diesel, le DE 424; tali nuovi arrivi permisero la definitiva dismissione della trazione a vapore, dismissione che avvenne tra il 1959 e il 1960. Negli anni '60 gli orari comprendevano sei o sette coppie di treni tra Venezia Mestre ed Adria, tre coppie tra Venezia Mestre e Piove di Sacco, una tra Piove di Sacco ed Adria; in questo periodo i treni SV cessano di arrivare fino a Venezia Santa Lucia a causa dell'aumento del traffico ferroviario FS lungo il ponte translagunare, allora ancora a due binari. Nonostante gli anni '60 furono un periodo difficile per numerose concesse, la linea vide sempre una presenza costante di passeggeri, soprattutto tra Piove di Sacco e Mestre, cosa che permise la sua sopravvivenza. Vennero tra l'altro anche attivate due nuove fermate per servire meglio le localit\u00e0 di Pontelongo e Cavarzere (gli impianti vennero nominati rispettivamente Pontelongo Fermata e Cavarzere Centro) che soffrivano della lontananza delle rispettive stazioni causa le lunghe rampe di accesso ai ponti. Per quanto riguarda il traffico merci, questo pian piano cominci\u00f2 a risentire della concorrenza del trasporto su gomma, iniziando un lento declino.\nNel 1969 la Societ\u00e0 Veneta decise di cedere tutte le concessioni di trasporto pubblico, sia su ferro che su gomma, ad una sua controllata, fondata appositamente, la Societ\u00e0 Veneta Autoferrovie (SVA), con l'eccezione della Parma - Suzzara che rimase sotto il controllo diretto della SV fino al suo scioglimento. Nonostante il cambiamento, sui rotabili rimase la vecchia sigla SV. Nel contempo alcune corse vennero nuovamente attestate a Venezia Santa Lucia. Nel 1975 l'orario prevedeva sei coppie di treni sull'intero percorso (una coppia \"e mezzo\" con capolinea a Venezia Mestre), tre coppie tra Venezia Mestre e Piove di Sacco (una con inizio/termine a Venezia Santa Lucia), una coppia tra Piove di Sacco ed Adria.\nIl 1980 fu teatro di due importanti avvenimenti: il primo consistette nell'arrivo delle nuove automotrici ADn 600, realizzate sul modello delle diffusissime ALn 668 delle FS; il secondo riguard\u00f2 la gestione della linea: il 31 dicembre la SVA venne sciolta ed i vari esercizi su gomma e su ferro vennero affidate a tutta una serie di societ\u00e0 separate, sempre controllate dalla SV \"madre\": la Adria-Mestre, assieme alla Udine - Cividale, pass\u00f2 a partire dal 1\u00ba gennaio 1981 sotto il controllo delle Ferrovie del Nord Est (FNE). Al contrario del passaggio sotto la SVA, in questo caso la nuova sigla and\u00f2 a sostituire le gloriose lettere SV ancora apposte sulle fiancate dei rotabili.\nGli anni '80 videro il tracollo definitivo del traffico merci che ormai vivacchiava con poco pi\u00f9 di un migliaio di carri annui trasportati. Interessante era la modalit\u00e0 di effettuazione del servizio merci: intorno alle 6:00 dei giorni feriali un DE 424 ed un rimorchio partivano da Piove di Sacco come Locale 5790 alla volta di Venezia Mestre. Qui giunto, il treno manovrava per agganciare i carri diretti verso la linea; il rimorchio il pi\u00f9 delle volte non veniva lasciato a Venezia Mestre, veniva invece agganciato in coda ai carri. Il curioso treno che appariva come un misto (in realt\u00e0 non lo era, la vettura era fuori servizio) si avviava intorno alle 8:00 alla volta di Piove di Sacco con eventuale tappa intermedia a Mira Buse per prendere e lasciare carri destinati alla Mira Lanza. Il treno in senso inverso partiva da Piove di Sacco intorno alle 16:15, sempre con il rimorchio in coda. A Venezia Mestre i carri venivano sganciati, infine il DE 424 e il rimorchio ripartivano intorno alle 17:30 per Piove di Sacco come Locale 5793. Il servizio per il raccordo dello zuccherificio di Pontelongo era invece effettuato con treni straordinari impostati volta per volta.\nNel frattempo, causa i sempre crescenti costi di esercizio, la SV e relative controllate spingevano per una risoluzione anticipata delle concessioni visto che, nonostante le sovvenzioni elargite, la gestione non era da tempo economicamente vantaggiosa. Lo Stato decise perci\u00f2 di chiudere le concessioni verso la SV affidando l'esercizio a delle gestioni commissariali.\nLa gestione regionale.\nA partire dal 6 febbraio 1986 l'esercizio della linea venne assunto dalla Gestione Commissariale Governativa delle Ferrovie Venete che operava con il nome di Ferrovia Adria Mestre (FAM).\nI primi anni novanta videro l'arrivo delle nuove AD 900 e la cessione definitiva del trasporto merci, con soppressione dei raccordi per la Mira Lanza, e per lo zuccherificio di Pontelongo; la linea divenne quindi una linea ad esclusivo uso dei treni passeggeri.\nAltro cambio di gestione avvenne il 1\u00ba gennaio 2001 con lo scioglimento della gestione commissariale e la nascita delle Ferrovie Venete Srl (FV), societ\u00e0 costituita appositamente dalla Regione Veneto nell'ambito del progressivo passaggio delle ferrovie in concessione e in gestione commissariale alle relative regioni. Il 1\u00ba aprile 2002 subentr\u00f2 Sistemi Territoriali SpA (ST), altra societ\u00e0 della Regione Veneto a cui partecipano in minima parte anche le FS. Nel frattempo, a partire dall'orario entrato in vigore il 10 giugno 2001, viene soppressa la fermata di Correzzola, a cui seguir\u00e0 nel dicembre 2006 la soppressione della fermata di Villa del Bosco, attivata pochi anni prima.\nCon il passaggio alla Regione, la ex FAM torna ad interessarsi al servizio merci. Per un breve periodo (primavera 2003) vengono effettuati brevi treni merci per il trasporto di legname da Venezia Mestre ad Oriago e Mira Buse e si iniziano ad effettuare treni merci sia lungo linee FS, sia lungo la propria linea, anche grazie al riattivato raccordo con lo stabilimento Italia Zuccheri di Pontelongo che durante il periodo di raccolta delle barbabietole (met\u00e0 agosto-met\u00e0 ottobre) richiede ben due treni carichi ogni giorno da Venezia Marghera Scalo al raccordo presso il Casello 5.\nNell'ambito del progetto del SFMR si avvia l'elettrificazione della tratta da Venezia Mestre a Mira Buse, attivata il 13 giugno 2010, con il rifacimento della stazione di Oriago (nuovi marciapiedi e sottopassaggio) e di stazione di Mira Buse (idem, in pi\u00f9 vengono realizzati due binari tronchi per i treni da e per Venezia), e la costruzione della nuova stazione di Venezia Mestre Porta Ovest, attivata il 25 febbraio 2008. Dal 13 giugno 2010 sono effettuate alcune corse aggiuntive nella tratta Mira Buse-Venezia con gli elettrotreni ETR 340 (tipo FLIRT). Completamente rifatta anche la fermata di Casello 8, ad un binario.\nPercorso.\nLa ferrovia \u00e8 interamente a binario unico a scartamento standard non elettrificato, ad eccezione della tratta Mira Buse - Venezia Mestre.\nLa linea parte dalla stazione FS di Adria; tale impianto comprende cinque binari passanti, i primi tre utilizzati dai treni della Rovigo \u2013 Chioggia e gli altri due dai treni della FAM. Ricordiamo inoltre che tra il 1933 e il 1944 Adria era capolinea anche della ferrovia per Ariano Polesine. Partita da Adria, la ferrovia compie una stretta curva di raggio 450 m verso sinistra a cui segue un lungo tratto pressoch\u00e9 rettifilo fino a Cavarzere lungo il quale la linea attraversa numerosi canali e scoli minori: ricordiamo qui lo Scolo Bresega, il Naviglio Adigetto, il Fossone dei Ferri, lo Scolo Botta e lo Scolo Tartaro. Subito dopo il ponte sullo Scolo Tartaro esisteva un tempo la fermata di Curiolo al servizio dell'omonima localit\u00e0.\nSubito dopo Curiolo la ferrovia entra a Cavarzere, localit\u00e0 servita da due impianti: una fermata denominata Cavarzere Centro, posta sulla rampa meridionale dei ponti sull'Adige e sul Gorzone a poche centinaia di metri dal centro, e una stazione chiamata Cavarzere posta al termine della rampa settentrionale dei due ponti, notevolmente decentrata dalla citt\u00e0. Cavarzere Centro possiede un semplice marciapiede con una tettoia di cemento armato; Cavarzere invece possiede un binario di raddoppio per il traffico passeggeri con marciapiedi laterali ed un binario secondario al servizio del magazzino merci, inutilizzato da tanti anni al pari di tutti gli altri presenti nelle varie stazioni della linea. Il fabbricato viaggiatori \u00e8 di discrete dimensioni, gemello di quello di Piove di Sacco il cui schema venne chiamato dalla Veneta appunto \"Cavarzere\". Il ponte sul Fiume Adige presenta tre campate per una lunghezza complessiva di 104.4 m, mentre il ponte sul Canale Gorzone \u00e8 dotato di campata unica della lunghezza di 54 m. Tra i due ponti esisteva un tempo un raccordo al servizio di un impianto industriale posto ad ovest della ferrovia.\nDopo Cavarzere la linea prosegue perfettamente rettilinea, incrociando tra i vari corsi d'acqua il Canale dei Cuori dove la ferrovia sottopassa nello stesso punto la strada provinciale Cavarzere - Romea, fino alla stazione di Cona Veneta, posta in realt\u00e0 nella frazione di Pegolotte (Cona \u00e8 situata circa 3\u00a0km pi\u00f9 ad ovest). La stazione presenta il tipico piano binari della linea: raddoppio con marciapiedi laterali e binario secondario per il magazzino merci. Il fabbricato viaggiatori \u00e8 di modeste dimensioni; lo schema dello stesso era chiamato appunto \"Cona\" e fu utilizzato anche per gran parte delle stazioni della ferrovia. Lasciata la stazione di Cona Veneta, la ferrovia piega leggermente verso destra per poi raggiungere l'ex fermata di Villa del Bosco posta al passaggio a livello con la strada Monselice - Mare. Dopo pochi altri chilometri la linea piega decisamente a sinistra verso ovest incontrando l'ex fermata, gi\u00e0 stazione, di Correzzola.\nSuccessivamente la ferrovia comincia a svoltare a destra in direzione nord. In corrispondenza del Casello 5 \u00e8 posto il \"Raccordo Italia Zuccheri\" al servizio dello zuccherificio dell'omonima societ\u00e0. Il raccordo dispone di un binario di raddoppio parallelo a quello di corsa e di tre binari tronchi che entrano all'interno di un piazzale asfaltato dove avvengono le operazioni di carico e scarico delle casse mobili dai treni. Poco dopo il raccordo la linea impegna il ponte sul Fiume Bacchiglione a travata metallica unica e via inferiore con luce di 60 m. Subito dopo il ponte \u00e8 situata la fermata di Pontelongo Fermata dotata di marciapiede e pensilina moderna. Quindi, ai piedi della rampa settentrionale, si incontra la stazione di Pontelongo (disabilitata al servizio viaggiatori e agli incroci dal 14 dicembre 2008) assai simile per piano binari ed edifici a quella di Cona Veneta.\nDopo Pontelongo la ferrovia prosegue pi\u00f9 o meno sempre rettilinea fino alla fermata di Arzergrande, l'unica fermata dotata di un fabbricato viaggiatori e di un magazzino merci; questo era servito da un binario secondario, esistente seppure scollegato al binario di corsa. Subito dopo Arzergrande la linea compie una esse prima verso sinistra e poi verso destra, arrivando quindi alla stazione di Piove di Sacco, la principale della linea. L'impianto \u00e8 dotato di cinque binari passanti di cui tre con marciapiede, di un deposito/officina con rimessa per il ricovero dei mezzi e ponte di lavaggio, e di vari binari tronchi al servizio del magazzino merci. Tra il fabbricato viaggiatori, e recentemente alterato con la realizzazione di corpi laterali, la banchina risulta di ampie dimensioni, vestigia della presenza fino al 1954 dei due binari elettrificati a servizio della tranvia Padova-Piove di Sacco; a ricordo di tale linea, sopravvive tuttora un palo in ferro utilizzato a suo tempo per il sostegno della linea aerea ed oggi riutilizzato per l'illuminazione. Sono inoltre presenti la torre dell'acqua e parte della colonna idrica, risalenti al periodo della trazione a vapore.\nLasciata la stazione di Piove di Sacco il binario comincia a piegare verso destra, fino ad arrivare alla fermata di Campolongo Maggiore. Dopodich\u00e9 la ferrovia imbocca la rampa meridionale del ponte sul fiume Brenta a travata metallica a via inferiore e tre luci di ampiezza rispettivamente di 37.8, 45.36 e 37.8 m. Superato il ponte la linea ridiscende a quota campagna e piega verso sinistra fino a raggiungere la fermata di \"Bojon\", dotata di una pensilina di foggia moderna.\nA partire da questo punto la ferrovia percorre un vecchio alveo del Brenta (Brenta Secca) a poca distanza dalla strada Codevigo - Dolo. Lungo tale tratta, ad andamento quasi rettilineo, incontriamo a breve distanza la fermata del Casello 8 (a servizio dell'abitato di Campagna Lupia), la storica stazione di Camponogara-Campagna Lupia posta quasi sul confine tra i due comuni in localit\u00e0 Prozzolo di Camponogara (impianto dotato di binario di raddoppio con un marciapiede laterale ed uno ad isola, pi\u00f9 un binario tronco con tronchino di sicurezza, un tempo al servizio del magazzino merci, distrutto durante la II guerra mondiale; in sua vece fu posto sul tronchino di sicurezza un vecchio carro chiuso demolito nel 2008), e la fermata del Casello 11 posta in localit\u00e0 Calcroci di Camponogara. Lasciata la fermata del Casello 11, il binario piega a destra discostandosi dall'alveo abbandonato, e proseguendo in direzione nordest, attraversa il Taglio Novissimo con un ponte di ferro con una luce di 26.51\u00a0km, e giunge quindi nella stazione di Mira Buse. L'impianto fino al 2006 era dotato del classico binario di raddoppio con un marciapiede laterale ed uno ad isola; pi\u00f9 ampio rispetto alle altre stazioni \u00e8 lo scalo merci dotato di tre binari tronchi collegati da varie bretelle: l'ampiezza \u00e8 giustificata dal fatto che dallo scalo merci di Mira Buse si diramava il raccordo con la Mira Lanza, tuttora armato e collegato alla rete, seppure non pi\u00f9 percorribile per intero a causa della realizzazione di una nuova strada che ha ricoperto con l'asfalto le rotaie. Nel 2006, nell'ambito del progetto del SFMR, il piano binari ha subito un ampliamento con la costruzione di altri due binari per il servizio viaggiatori; tali binari, non ancora attivati, sono tronchi ed utilizzabili solo dai treni da e per Venezia. Contemporaneamente sono cominciati i lavori di elettrificazione tra questa stazione e Venezia Mestre.\nDopo Mira Buse, la linea percorre una serie di curve prima a destra, poi a sinistra e quindi ancora a destra, superando nel frattempo il Naviglio del Brenta e la ex Strada statale 11 Padana Superiore con due ponti in ferro lunghi rispettivamente 13 m e 10 m. Si entra quindi nella stazione di Oriago, nell'omonima frazione di Mira, dotata di binario di raddoppio e binario secondario per il magazzino merci. Fino al 2006 erano presenti un marciapiede laterale ed uno ad isola; quest'ultimo \u00e8 stato quindi demolito e rifatto il primo, sempre nell'ambito del progetto del SFMR, cosicch\u00e9 oggi l'impianto \u00e8 dotato di due lunghi marciapiedi laterali. Fino al 1954 erano presenti altri tre binari, elettrificati, ed un terzo marciapiede tra il quarto e il quinto binario al servizio della tranvia Padova-Malcontenta-Fusina. Inoltre durante la II guerra mondiale era presente un deposito locomotive, di cui sopravvive ancora la torre dell'acqua, posto a sud dei binari di corsa dall'altro lato del magazzino merci rispetto al fabbricato viaggiatori. La tranvia provenendo da Padova si affiancava da nord alla linea e la intersecava dal lato Mestre per piegare verso est. La ferrovia invece piega verso nord puntando verso la ferrovia Milano - Venezia. Nei pressi del sottopasso dell'Autostrada A4 si incontra la nuova stazione di Venezia Mestre Porta Ovest, dotata di binario di raddoppio (non ancora in funzione) con tronchini di sicurezza e due marciapiedi laterali.\nLa ferrovia termina quindi nel trafficato nodo FS di Venezia Mestre, che recentemente ha subito numerose modifiche. Originariamente la linea possedeva un binario autonomo fino all'ingresso del Fascio Viaggiatori di Venezia Mestre, binario posato tra i due della linea Milano - Venezia e i vari fasci costituenti la stazione di Venezia Mestre Scalo. Questo binario, conosciuto come Asta Piove, all'ingresso del nodo di Mestre (\"Venezia Mestre Cabina B\") intersecava il binario FS che collegava la linea Milano - Venezia alla radice ovest di Venezia Mestre Scalo; i due binari a sua volta erano raccordati, permettendo l'inoltro dei treni in partenza da Venezia Mestre e diretti verso Milano di utilizzare l'Asta Piove, che era quindi elettrificata, fino appunto alla Cabina B. Un'altra comunicazione tra l'Asta Piove, i binari FS di corsa e l'impianto di Venezia Mestre Scalo era presente al Quadrivio Catene. Oggi invece il binario della nostra linea \u00e8 stato spostato di alcune decine di metri pi\u00f9 a sud, arrivando fino al fascio viaggiatori di Venezia Mestre, per permettere sia il quadruplicamento della tratta Padova - Venezia Mestre sia la posa di altri due binari del nuovo Scavalco di Maerne che collega la Linea dei Bivi a Venezia Mestre."}
{"id": "1410080", "revid": "851557", "url": "https://it.wikipedia.org/wiki?curid=1410080", "title": "Johnny Yong Bosch", "text": "Biografia.\nNato a Kansas City (Missouri), Johnny Yong Bosh \u00e8 cresciuto a Garland (Texas). Suo padre era un soldato dell'esercito, ed ha incontrato sua madre mentre stazionava in Corea del Sud. Johnny \u00e8 interessato alle arti marziali fin dalla tenera et\u00e0, ispirato da film di arti marziali e Bruce Lee. Egli stesso le ha insegnate in un primo momento, seguendo l'arte di Lee e Jackie Chan. Quando era giovane, a sua detta, veniva ridicolizzato molto, diventando cos\u00ec un bullo, ma ha fatto un cambiamento in meglio dopo aver studiato il Kung Fu. Oltre ad essersi formato nelle arti marziali, vincendo diversi concorsi, ha giocato a calcio. Ancora, attore e doppiatore, fa anche parte di una band musicale, Eyeshine, all'interno di cui \u00e8 scrittore, cantante e chitarrista.\nInterpretazioni televisive.\nJames Napier Robertson\nDrama:\nInvincible (2018)\nThe Walking Dead (2019)"}
{"id": "1410083", "revid": "599013", "url": "https://it.wikipedia.org/wiki?curid=1410083", "title": "Eochu Mumu", "text": "Eochu Mumu (o Eochaid Mumo, Mumho), figlio di Mofebis, figlio di Eochaid Faebar Glas, fu, secondo la tradizione leggendaria e storica, re supremo d'Irlanda. Secondo il \"Lebor Gab\u00e1la \u00c9renn\" prese il potere dopo aver ucciso F\u00edachu Labrainne che aveva ucciso il padre in battaglia. Da lui prese il nome la provincia del Munster. Regn\u00f2 per 21 anni, combattendo molte battaglie contro i discendenti di \u00c9rim\u00f3n, prima di essere ucciso dal figlio di F\u00edachu, \u00d3engus Olmucaid, nella battaglia di Cl\u00edu. Sarebbe stato in seguito vendicato dal figlio Enna Airgtheach.\nIl \"Lebor Gab\u00e1la\" sincronizza il suo regno con quello di Ofratane in Assiria. La cronologia di Goffredo Keating colloca il suo regno dal 1071 al 1050 a.C. mentre gli \"Annali dei Quattro Maestri\" lo collocano dal 1449 al 1428 a.C."}
{"id": "1410084", "revid": "47767", "url": "https://it.wikipedia.org/wiki?curid=1410084", "title": "Nunzio (nome)", "text": ""}
{"id": "1410090", "revid": "167080", "url": "https://it.wikipedia.org/wiki?curid=1410090", "title": "Filisto", "text": ""}
{"id": "1410091", "revid": "767487", "url": "https://it.wikipedia.org/wiki?curid=1410091", "title": "Il navigatore", "text": "Il navigatore (\"The Navigator\") \u00e8 un film muto del 1924 diretto da Buster Keaton e da Donald Crisp.\nNel 2000 l'AFI lo ha inserito all'ottantunesimo posto nella classifica delle migliori cento commedie americane di tutti i tempi.\nNel 2018 \u00e8 stato scelto per la conservazione nel National Film Registry della Biblioteca del Congresso degli Stati Uniti\nTrama.\nA causa di un complotto di spionaggio, un uomo e una donna si ritrovano ad essere gli unici due passeggeri a bordo di una nave alla deriva nell'oceano. Tra mille imprevisti cercheranno di sopravvivere alla situazione, alla fame, alle intemperie e all'attacco di un villaggio di cannibali in cui successivamente sono costretti, loro malgrado, a sbarcare.\nProduzione.\nProdotto dallo stesso Buster Keaton, con Donald Crisp produttore esecutivo, il film venne girato sul lago Tahoe, in California. La nave, su cui si svolge quasi tutto il film, era la \"S.S. Buford\", una nave passeggeri destinata alla demolizione e comperata per 25.000 dollari.\nDistribuzione.\nIl film era distribuito negli USA dalla Metro-Goldwyn Pictures Corporation. Usc\u00ec nelle sale nell'ottobre 1924. Il film si trova ripubblicato in DVD.\nData di uscita.\ndate di uscita"}
{"id": "1410095", "revid": "709565", "url": "https://it.wikipedia.org/wiki?curid=1410095", "title": "Stel Pavlou", "text": "Biografia.\nStel Pavlou \u00e8 nato nel Kent, in Inghilterra, da una famiglia di origini cipriote e greche. Visse la sua infanzia a Rochester e Chatham. Frequent\u00f2 la Chatham Grammar School for Boys. Secondo di tre fratelli, il suo fratello pi\u00f9 piccolo \u00e8 il musicista e scrittore Louis Pavlou.\nPavlou ha incontrato la sua fidanzata su MySpace che ha sposato nel 2007.\nCarriera.\nSceneggiatore e scrittore di successo, Stel Pavlou \u00e8 l'autore del romanzo atlantideo di successo \"Il codice di Atlantide\" (Decipher) pubblicato nel 2001 e il romanzo storico \"Gene\" (in italiano \"La cospirazione del Minotauro\") pubblicato nel 2005. Ha pubblicato anche una serie di racconti minori. I suoi romanzi sono caratterizzati da un'indagine precisa e meticolosa, quasi maniacale, e per l'inclusione di biografie nel testo, cosa abbastanza inusuale per uno scrittore.\nPavlou \u00e8 stato anche lo sceneggiatore del film \"Codice 51\" (\"The 51st State\").\nOpere.\nStorie brevi per \"Doctor Who\":"}
{"id": "1410097", "revid": "124743514", "url": "https://it.wikipedia.org/wiki?curid=1410097", "title": "Mikel Arteta", "text": "Biografia.\n\u00c8 sposato con la modella spagnola Lorena Bernal. Parla fluentemente spagnolo, inglese, francese, italiano e portoghese.\nCaratteristiche tecniche.\nRegista di centrocampo, ai tempi dell' veniva schierato solitamente come centrocampista centrale o trequartista. Dopo il passaggio all'Arsenal, veniva impiegato principalmente come mediano con compiti di regia e interdizione. Era un buon tiratore di calci piazzati e possedeva un ottimo tiro da fuori area, oltre a essere in possesso di una grande capacit\u00e0 nel gestire l'impostazione della manovra. Queste caratteristiche, unite all'impeccabile senso di squadra, gli hanno permesso di diventare capitano dell'. Ottimo calciatore di rigori, ne ha segnati 17 su 19 in carriera (89%).\nCarriera.\nCalciatore.\nClub.\nBarcellona e PSG.\nNato a San Sebasti\u00e1n e amico d'infanzia di Xabi Alonso, cresce nelle giovanili del ma, non riuscendo a passare in prima squadra, viene mandato in prestito al .\nRangers e Real Sociedad.\nDopo una buona stagione viene acquistato dai per 6,5 milioni di sterline. Arteta resta a Glasgow per due stagioni, e nel 2004 passa alla per 5,2 milioni di euro.\nEverton.\nNel gennaio 2005 il manager dell' David Moyes si assicura per un milione di sterline il prestito oneroso del giocatore fino al termine della stagione. Preso come sostituto di Thomas Gravesen, pur avendo caratteristiche diverse, le sue buone prestazioni aiutano la squadra di Liverpool a qualificarsi per la UEFA Champions League. Segna il suo primo gol in maglia bianco-blu il aprile del 2005 con un calcio di punizione nella vittoria per 4-0 sul .\nNel luglio 2005 viene ingaggiato a titolo definitivo per 2,2 milioni di sterline. Nel terzo turno di qualificazione della Champions League, Arteta segna un gol su punizione dal limite dell'area, il suo secondo con la maglia dell'Everton. Nella stagione 2005-2006 viene eletto miglior giocatore sia dai tifosi che dai compagni di squadra. Arteta disputa una buona stagione anche nel 2006-2007: grazie alle sue 35 presenze condite da 9 gol e numerosi assist, viene eletto per la seconda stagione consecutiva miglior giocatore dell'Everton, oltre che miglior centrocampista della Premier League. Le sue prestazioni aiutano l'Everton a conquistare un posto in Coppa UEFA, ma ci\u00f2 non gli \u00e8 sufficiente per venire convocato dalla Nazionale spagnola.\nDurante l'estate 2007 rinnova il contratto per altri quattro anni. Nella stagione 2007-2008 conferma le sue ottime prestazioni, soprattutto durante la prima parte della stagione, mentre nella seconda rimane condizionato da problemi allo stomaco. Inizia alla grande anche la stagione 2008-2009, e segna il suo primo gol stagionale contro il su calcio di punizione. Il 22 febbraio 2008 si infortuna ai legamenti del ginocchio destro, e ci\u00f2 lo tiene fuori dal campo per il resto della stagione.\nViene pi\u00f9 volte accostato a diverse big europee, tra cui , , ma anche e Villarreal, esprimendo comunque la sua volont\u00e0 di rimanere all'Everton. \u00c8 infatti il giocatore pi\u00f9 rappresentativo, oltre che di maggior talento, e ha un buon rapporto con il suo tecnico David Moyes, che spinge pi\u00f9 volte la societ\u00e0 per il rinnovo.\nIl suo rientro dall'infortunio \u00e8 previsto inizialmente per il settembre del 2009, ma una complicazione rende necessaria una seconda operazione, con il conseguente spostamento a novembre. Il 4 novembre viene reso noto che Arteta prova ancora dolore al ginocchio, e che il recupero non \u00e8 andato nel migliore dei modi. Cos\u00ec viene ventilata la possibilit\u00e0 di una terza operazione, con conseguente lunga indisponibilit\u00e0. Arteta rientra dall'infortunio il 23 gennaio 2010, debuttando in FA Cup contro il (1-2). Torna al gol il 7 marzo, realizzando una doppietta contro l'.\nArsenal.\nIl 31 agosto 2011 viene ceduto all' per 10 milioni di sterline e firma coi Gunners un contratto quadriennale, esordendo nella partita casalinga vinta contro lo . Segna il primo gol con i Gunners nella sconfitta per 4-3 contro il a Ewood Park, mentre il secondo gol arriva all'undicesima giornata contro il nella vittoria per 3-0. Gioca la prima partita della stagione 2013-2014 il 22 settembre 2013 in occasione della partita vinta 3-1 in casa contro lo .\nIl primo gol arriva il 26 ottobre 2013 in occasione del derby londinese in casa del nella partita vinta per 2-0, suo il gol su rigore al 47' minuto in occasione del momentaneo vantaggio per 1-0. Il 26 dicembre 2013 in occasione del classico Boxing Day inglese nella vittoria per 3-1 sul campo del raggiunge 100 presenze totali con la maglia dei Gunners. Il 8 febbraio nella partita -Arsenal segna su rigore il secondo gol stagionale, fissando il punteggio finale di 5-1 per i Reds. La stagione 2013-2014 si conclude con la vittoria della FA Cup, trofeo vinto anche nella stagione 2014-2015. A causa dei molteplici infortuni che hanno minato le sue prestazioni nelle ultime due stagioni, il 16 maggio 2016 rende nota la sua intenzione di non rinnovare il contratto in scadenza e di ritirarsi dal calcio giocato.\nNazionale.\nArteta ha giocato per la Spagna solo per le categorie giovanili, ma non \u00e8 mai stato convocato dalla nazionale maggiore. Ha rappresentato la Spagna ai Campionati Europei U-16, UEFA-CAF Meridian Cup, Mondiali FIFA Under-17 ed \u00e8 stato capitano della Spagna Under-21 nelle qualificazioni agli Europei di categoria. Con l'Under-21 ha collezionato 12 presenze e 2 gol.\nNel mese di agosto 2010, diversi organi di informazione britannici riferirono erroneamente che Arteta sarebbe convocabile dall'Inghilterra a causa della sua idoneit\u00e0 per un passaporto britannico. Il giocatore non \u00e8 convocabile nell'Inghilterra perch\u00e9 lo Statuto FIFA stabilisce che il giocatore avrebbe dovuto possedere il passaporto britannico al momento in cui ha rappresentato la Spagna ai Campionati Europei Under-16, e inoltre avrebbe dovuto tenere 5 anni di istruzione nel Regno Unito prima del compimento dei 18 anni. Ha comunque dichiarato pi\u00f9 volte che gli sarebbe piaciuto giocare nella Nazionale maggiore spagnola.\nAllenatore.\nManchester City.\nDopo il ritiro dall'attivit\u00e0 agonistica, decide di intraprendere la carriera da allenatore. Il 3 luglio 2016 entra nello staff tecnico del come assistente di Pep Guardiola.\nArsenal.\nIl 20 dicembre 2019 fa ritorno all' in qualit\u00e0 di allenatore, firmando un contratto di tre anni e mezzo. Esordisce sulla panchina dei \"Gunners\" il 26 dicembre successivo, pareggiando per 1-1 in casa del . Il 1\u00ba gennaio 2020 ottiene la prima vittoria, battendo per 2-0 il . Il 27 febbraio i londinesi vengono eliminati ai sedicesimi di Europa League per mano dell' (0-1 e 1-2 dopo i supplementari). La stagione in campionato si conclude con un ottavo posto, mentre in FA Cup la squadra raggiunge la finale contro il . Il 1\u00ba agosto 2020 Arteta guida il club alla vittoria per 2-1, conquistando la qualificazione alla successiva Europa League e soprattutto il primo trofeo da allenatore.\nIl 29 agosto successivo vince il suo secondo trofeo, battendo per 5-4 ai rigori (1-1 al termine dei tempi regolamentari) il nella finale del Community Shield. In questa stagione passa facilmente il girone di Europa League con 6 vittorie su 6, venendo eliminato in semifinale dal ; dalla Coppa di Lega viene eliminato ai quarti di finale per mano del , mentre in FA Cup \u00e8 il ad eliminarlo al quarto turno. In campionato arriva di nuovo ottavo, mancando la qualificazione alla Conference League per un solo punto.\nStatistiche.\nStatistiche da allenatore.\n\"Statistiche aggiornate al 26 decembre 2021.\""}
{"id": "1410098", "revid": "24099", "url": "https://it.wikipedia.org/wiki?curid=1410098", "title": "Chiesa di Santa Maria Assunta (Puglianella)", "text": ""}
{"id": "1410104", "revid": "767487", "url": "https://it.wikipedia.org/wiki?curid=1410104", "title": "Dreamin' in a Casket", "text": "Dreamin' in a Casket \u00e8 il sesto album della band Hardcore Superstar pubblicato nel 2007 per l'etichetta discografica Gain Records."}
{"id": "1410110", "revid": "1993636", "url": "https://it.wikipedia.org/wiki?curid=1410110", "title": "Risorgimento bulgaro", "text": "Il Risorgimento bulgaro (, \"B\u0103lgarsko nacionalno v\u0103zra\u017edane\", letteralmente \"Risveglio nazionale bulgaro\" indicato nella storiografia bulgara semplicemente come \u0412\u044a\u0437\u0440\u0430\u0436\u0434\u0430\u043d\u0435, la cui traduzione letterale significa \"rinascita\", \"risorgimento\") \u00e8 il periodo in cui venne allo scoperto il nazionalismo bulgaro fin dalla prima met\u00e0 del XIX secolo sotto l'influenza delle idee occidentali di liberalismo e nazionalismo, che si diffusero nel Paese dopo la rivoluzione francese, soprattutto attraverso la Grecia, anche se il primo testo bulgaro con un'idea nazionalistica fu la \"Istorija slavjanobolgarskaja\" che venne scritta nel 1762 da Paisij di Hilendar. I russi, come slavi ortodossi, potevano fare appello ai bulgari in un modo in cui gli austriaci non potevano riuscire. Il trattato di K\u00fc\u00e7\u00fck Kaynarca del 1774 diede alla Russia il diritto di interferire negli affari interni ottomani per proteggere i cristiani che vivevano all'interno dell'impero.\nOrigini.\nLa rivolta greca contro l'Impero ottomano, cominciata nel 1821, influenz\u00f2 anche la limitata classe erudita bulgara. L'influenza greca veniva per\u00f2 limitata dal generale risentimento dei bulgari per il controllo greco della chiesa bulgara ed era il desiderio di riavere una Chiesa bulgara indipendente, ci\u00f2 che per primo ha risvegliato il sentimento nazionalista bulgaro. Quando alcuni bulgari minacciarono di abbandonare la Chiesa ortodossa e di formarne una bulgara leale al papa di Roma, i russi intervennero presso il sultano. Nel 1870 venne creato con un editto del sultano un esarcato bulgaro e il primo esarca bulgaro (Antim I) divenne il capo naturale della nazione emergente. Il patriarca di Costantinopoli reag\u00ec scomunicando l'esarcato bulgaro, cosa che rinforz\u00f2 la volont\u00e0 di indipendenza.\nUn'altra fonte del risveglio nazionale bulgaro era la visione romantica nazionalista di un popolo che condivideva tradizioni orali e pratiche. Queste idee venivano rafforzante dall'opera di Johann Gottfried Herder in particolare, dagli slavofili russi e dal modello del nazionalismo serbo sotto lo stimolo degli studiosi come Vuk Karad\u017ei\u0107. In Bulgaria lo studioso ed editore giornalistico Ljuben Karavelov gioc\u00f2 un ruolo importante nel raccogliere e pubblicare le tradizioni orale e compararle con le tradizioni degli altri popoli slavi.\nLa rivolta d'aprile.\nNell'aprile del 1876 i bulgari misero in atto la rivolta d'aprile. Venne organizzata dal comitato rivoluzionario centrale bulgaro e ispirata alle insurrezioni in Bosnia e in Erzegovina dell'anno precedente. La rivolta era soprattutto confinata nella regione di Plovdiv, in alcuni distretti della Bulgaria settentrionale, in Macedonia e nella zona di Sliven. La rivolta venne stroncata brutalmente dagli ottomani che utilizzarono truppe irregolari (\"ba\u015f\u0131 bozuk\") estranee alla zona. Molti villaggi vennero saccheggiati e circa 12.000 persone vennero massacrate, la maggior parte dei quali rivoltosi delle citt\u00e0 di Batak, Peru\u0161tica e Bracigovo nella zona di Plovdiv. I massacri destarono un'ampia reazione pubblica, da parte di liberali europei come William Gladstone, che lanci\u00f2 una campagna contro gli \"orrori bulgari\". La campagna venne supportata da vari intellettuali europei e figure di spicco come Garibaldi, Charles Darwin, Oscar Wilde e Victor Hugo.\nConferenza di Costantinopoli.\nLa reazione pi\u00f9 forte venne, ad ogni modo, dalla Russia. L'enorme risonanza sulla scena internazionale che la rivolta di aprile aveva causato in Europa aveva dato ai russi la possibilit\u00e0 a lungo attesa di realizzare i loro obiettivi a lungo termine riguardo all'impero ottomano. I tentativi russi, che erano concentrati nel rafforzare le differenze e le contraddizioni tra le grandi potenze europee, avevano portato alla conferenza di Costantinopoli, tenuta nel dicembre del 1876 nella capitale ottomana. Alla conferenza presero parte delegati dalla Russia, dalla Gran Bretagna, dalla Francia, dall'Austria-Ungheria, dalla Germania e dall'Italia e si supponeva che avrebbe portavo a una soluzione pacifica e duratura della questione bulgara.\nLa Russia insistette fino alla fine della conferenza che tutti i territori abitati da bulgari, tra cui la Macedonia, la Moesia, la Tracia e la Dobrugia venissero incluse nel futuro Stato bulgaro, mentre la Gran Bretagna, temendo che una grande Bulgaria avrebbe minacciato i propri interessi nei Balcani, era a favore di un piccolo principato bulgaro a nord dei monti Balcani. I delegati si trovarono comunque d'accordo su un compromesso, che escludeva la Macedonia meridionale e la Tracia e non concessero alla Bulgaria l'accesso al mar Egeo, ma incorporarono tutte le altre regioni abitate dai bulgari. All'ultimo per\u00f2 gli ottomani rigettarono la proposta con l'appoggio segreto della Gran Bretagna.\nGuerra russo-turca (1877-1878).\nAvendo in ballo la propria reputazione, la Russia non aveva altra scelta che dichiarare guerra all'Impero ottomano nell'aprile del 1877. L'esercito rumeno e un piccolo contingente di esiliati bulgari combattevano a fianco dei russi che avanzavano. I russi e i rumeni furono capaci di infliggere una decisiva sconfitta agli ottomani nella battaglia del passo di \u0160ipka e nell'assedio di Pleven, tant'\u00e8 che nel gennaio 1878 avevano ormai occupato gran parte della Bulgaria. Riuscirono cos\u00ec a dettare i termini della resa al sultano e nel trattato di Santo Stefano proposero la creazione di un grande Stato bulgaro, che includeva tutte le terre popolate dai bulgari. Il sultano non si trovava nella posizione di protestare, ma le altre potenze non desideravano lo smembramento dell'impero ottomano e la creazione di un grande Stato filo-russo nei Balcani.\nTrattato di Berlino.\nCome risultato, il trattato di Berlino (1878), sotto la supervisione del tedesco Otto von Bismarck e dell'inglese Benjamin Disraeli, rivide le posizioni del precedente trattato. Molti territori bulgari furono restituiti all'impero (parte della Macedonia e della Tracia), mentre altri furono assegnati alla Serbia e alla Romania. Venne creato un Principato di Bulgaria, tra il Danubio e la catena della Stara Planina, con sede nella vecchia capitale bulgara di Veliko T\u0103rnovo, e Sofia inclusa. Questo Stato doveva rimanere sotto la sovranit\u00e0 nominale ottomana, ma doveva essere governata da un principe eletto da un congresso di notabili bulgari e approvato dalle grandi potenze. Queste ultime insistettero che il principe non poteva essere un russo, ma in compromesso venne scelto Alessandro di Battenberg, un nipote dello zar Alessandro II.\nTra la Stara Planina e la linea dei monti Rodopi, che corre a 50 chilometri a nord dell'odierno confine tra la Bulgaria e la Grecia, venne creata la provincia della Rumelia orientale. Con capitale Plovdiv, rimaneva sotto la sovranit\u00e0 ottomana, ma era governata da un governatore cristiano nominato dal sultano con l'approvazione delle grandi potenze. Questo territorio ibrido venne governato da Aleksand\u0103r Bogoridi per la maggior parte della sua breve esistenza.\nEventi successivi.\nI successivi governi bulgari del governo post-ottomano e pre-comunista (1878\u20131944) tentarono di onorare gli accordi internazionali e bilaterali di rispettare i diritti delle minoranze. Non c'\u00e8 mai stata in questo periodo una discriminazione legale o un'oppressione politica contro la minoranza turca o musulmana in generale.\nNonostante ci\u00f2 la popolazione turca \u00e8 stata a volte soggetta a violenza fisica e psicologica. I gruppi nazionalisti aumentarono la pressione per forzare i turchi a emigrare: picchiavano le persone, bruciavano i fez degli uomini e i vestiti musulmani delle donne, attaccavano code di maiale alle porte delle moschee e gettavano pezzi di lardo nei pozzi dell'acqua e altre attivit\u00e0 simili. Atti di questo genere andavano incrementando, tanto che le autorit\u00e0 dovettero intervenire per diminuirli."}
{"id": "1410115", "revid": "964", "url": "https://it.wikipedia.org/wiki?curid=1410115", "title": "Vito Acconci", "text": "Biografia.\nGli anni della formazione.\nL'artista italoamericano nasce nel Bronx di New York e frequenta le elementari in una scuola cattolica romana, per poi continuare i suoi studi presso la Regis High School . Nel 1962 consegue il bachelor of Arts in letteratura al College of the Holy Cross e in seguito il \"Master of Fine Arts\" in letteratura e poesia presso l'Universit\u00e0 dell'Iowa. A proposito della sua formazione scolastica racconta che non c'\u00e8 mai stata neanche una donna nella sua classe dall'asilo all'universit\u00e0. Sul finire degli anni sessanta si sposa con Rosemary Mayer.\nCarriera artistica.\nEsordisce con \"0 TO 9\" una raccolta di poesie pubblicate con Bernadette Mayer alla fine degli anni sessanta, per poi intraprendere un percorso nella performance art e nella videoarte, usando il suo stesso corpo come soggetto di fotografie, film, video e performance.\nGli anni '70.\nVerso la met\u00e0 degli anni settanta amplia il suo campo di ricerca alle installazioni audiovisive. L'opera emblematica di questo periodo \u00e8 \"Seedbed\" (15-29 Gennaio, 1971) realizzata alla Sonnabend Gallery in cui il pubblico si trova in una stanza vuota con un pavimento di legno. Nascosto sotto le assi si trova coricato l'artista che si masturba ed esprime ad alta voce le sue fantasie erotiche che risuonano, tramite degli altoparlanti, in tutta la galleria. L'idea attorno alla quale ruota questa performance \u00e8 il coinvolgimento del pubblico nella produzione del lavoro artistico, creando una situazione di interscambio reciproco tra artista e visitatore.\nNel 2008, in un\u2019intervista con Brian Sherwin per la rivista \"Myartspace\", l'artista ha discusso a lungo di \"Seedbed\" e del significato del titolo (traducibile in italiano con \u2018letto di seme\u2019). Nell'intervista afferma che l'obiettivo dell'opera era quello di produrre e spargere seme (seed in inglese) attorno a s\u00e9. Per produrlo era necessario che si eccitasse per masturbarsi. Nel 2005 la artista Marina Abramovi\u0107 ha presentato al Solomon R. Guggenheim Museum di New York l'opera \"Seven Easy Pieces\", in cui reinterpreta performance di altri artisti contemporanei (Bruce Nauman, Gina Pane, Josef Beuys, Valie Export) tra cui la stessa \"Seedbed\".\nPer \"Tonight We Escape from New York\" (1977), installa una scala di corda nel Whitney Museum of American Art, accanto alla quale quattro altoparlanti suonano frammenti di un dialogo razzista che sembrano salire e scendere lungo la scala. Il suo interesse per il corpo umano e il rapporto con lo spazio pubblico si \u00e8 poi evoluto in architettura, paesaggio e design di mobili.\nCindy Nemser \u00e8 stata la prima critica d'arte a scrivere su di lui per \"Arts Magazine\" nel 1971, per poi intervistarlo e dedicargli la copertina in un successivo numero della stessa rivista. Rosalind Krauss, in un articolo dal titolo \"Video: the Aesthetics of Narcissism\", sottolinea gli aspetti narcisistici nel lavoro in cui l'artista si filma per 25 minuti, compiendo dei gesti apparentemente privi di senso.\nGli anni '80.\nNegli anni ottanta intraprende un percorso artistico che contempla scultura e installazioni temporanee, invitando spesso i visitatori a partecipare alla creazione delle opere. Un esempio di questo genere di creazioni \u00e8 \"Instant House\", opera che coinvolge attivamente lo spettatore il quale, sedendosi su un'altalena, attiva un meccanismo che solleva quattro pannelli in modo da formare una cabina decorata all'interno con la bandiera degli Stati Uniti e all'esterno con quella dell'Unione Sovietica.\n\u00c8 stata presentata inizialmente nel 1980 e esposta nuovamente nel 2012 presso il San Diego Museum of Art. \nNel gennaio del 1983 realizza la sua prima installazione permanente dal titolo \"Way Station I (Study Chamber)\" in collaborazione con il Middlebury College. Si tratta di una cabina metallica con una porta sulla quale sono dipinte delle raffigurazioni stilizzate delle bandiere di Stati Uniti, Unione Sovietica, Cina, Cuba e l'Organizzazione per la liberazione della Palestina; mentre sul lato antistante alla porta sono rappresentate nove carte da gioco. L'opera ha generato molte controversie e per questo motivo \u00e8 stata vandalizzata e distrutta nel 1985; \u00e8 stata poi reinstallata all\u2019interno del museo del College.\nProprio questa scultura determina un punto di svolta nel suo percorso artistico: da artista-performer diviene designer e architetto, dedicandosi, nei tardi anni ottanta, alla creazione di mobili e prototipi di case e giardini. Questa conversione porta poi, nel 1988, alla nascita dell\"'Acconci Studio\", in cui riunisce un gruppo di progettisti di spazi urbani pubblici, case, giardini e accessori per la casa. Tra i vari lavori i pi\u00f9 riconosciuti sono il negozio della \"United Bamboo\" di Tokyo del 2003 e la Murinsel di Graz in Austria.\nGli anni '90.\nUn altro esempio \u00e8 il progetto del centro culturale Storefront for Art and Architecture realizzato in collaborazione con l\u2019architetto Steven Holl. La facciata \u00e8 fatta con una serie di venti pannelli che possono ruotare in verticale e in orizzontale per rendere visibili, anche dall'esterno, gli interni della galleria. La diversa configurazione assunta dai pannelli, crea una moltitudine di diverse facciate possibili. \nNel 1992 realizza \"Dirt Wall\" all\u2019Arvada Center for the Arts and Humanities Sculpture Garden in Colorado. L\u2019opera consiste in un muro di vetro e acciaio che si estende dall\u2019esterno all'interno della galleria, raggiungendo un\u2019altezza di oltre sette metri. Il muro contiene detriti di roccia vulcanica, vari tipi di sabbia, dolomite rossa e terriccio visibili attraverso i pannelli di vetro. Secondo l'artista quesa opera rappresenta il tentativo di portare in superficie ci\u00f2 che \u00e8 sottoterra.\nAltro tema centrale dei suoi lavori \u00e8 l'integrazione di spazio pubblico e spazio privato. Nel 1998 realizza \"Walkways Through the Wall\", in cui mette in relazione lo spazio interno del Winsconsin Center in Milwaukee con l\u2019esterno; una superficie calpestabile dipinta di rosso fuoriesce dall'edificio divenendo parte della scultura che si trova all'esterno.\nUltimi lavori.\nUno dei suoi ultimi lavori \"Lobby-for-the-Time-Being\" \u00e8 un'installazione nella North Wing Lobby del Bronx Museum of the Arts. L\u2019installazione occupa l\u2019atrio dell\u2019edificio con una rete di corian bianco, creando un lungo muro ondulato simile a giganti fiocchi di neve.\nNel 2010 crea \"Waterfall Out &amp; In\": una fontana realizzata nel Newtown Creek Wastewater Treatment Plant in Greenpoint, Brooklyn. Anche in questo caso parte dell\u2019opera \u00e8 all\u2019interno e parte all\u2019esterno dell'edificio.\nNel 2014 \u00e8 protagonista di un video, prodotto da Marc Santo, in cui parla di alcuni dei suoi progetti preferiti che non sono mai stati completati, tra cui lo\"Skate Park\" a San Juan.\nCarriera accademica.\nHa insegnato in molte istituzioni: Nova Scotia College of Art and Design, di Halifax, San Francisco Art Institute, California Institute of the Arts, di Valencia, Cooper Union, School of the Art Institute of Chicago, l\u2019Universit\u00e0 di Yale, Universit\u00e0 dell\u2019Iowa Parsons School of Design. Negli ultimi anni ha insegnato nel dipartimento di Arte del Brooklyn College . Inoltre \u00e8 stato professore associato al Pratt Institute nel dipartimento di Architettura e Dipartimento di Design urbano.\nVita privata.\n\u00c8 stato sposato negli anni '60 con la artista americana Rosemary Mayer. \u00c8 morto il 28 aprile 2017 all'et\u00e0 di settantasette anni."}
{"id": "1410116", "revid": "767487", "url": "https://it.wikipedia.org/wiki?curid=1410116", "title": "Henry Doubleday", "text": "Era il figlio pi\u00f9 grande di Benjamin Doubleday e di sua moglie Mary, negozianti quaccheri di Epping, nell'Essex. Insieme a suo fratello Edward Doubleday trascorse l'infanzia collezionando reperti animali e vegetali nella foresta di Epping.\nFu l'autore del primo catalogo di farfalle e falene britanniche, \"Synonymic List of the British Lepidoptera\" (1847\u20131850).\nDescrisse un gran numero di nuove specie di falene, tra cui \"Eilema pygmaeolum\" (Doubleday, 1847) (fam. Erebidae), \"Xestia ashworthii\" (Doubleday, 1855) (fam. Noctuidae) e \"Hypenodes humidalis\" Doubleday, 1850 (fam. Noctuidae).\nLa sua collezione di falene \u00e8 conservata intatta al Museo di Storia Naturale di Londra."}
{"id": "1410117", "revid": "287204", "url": "https://it.wikipedia.org/wiki?curid=1410117", "title": "Il codice di Atlantide", "text": "Il codice di Atlantide (\"Decipher\") \u00e8 un romanzo di fantascienza scritto da Stel Pavlou e pubblicato in Inghilterra nel 2001. L'edizione italiana \u00e8 stata pubblicata da Newton Compton nel 2004. Grazie a questo romanzo l'autore \u00e8 stato premiato nel Regno Unito per il W.H. Smith Best New Talent Award nel 2002.\nTrama.\nUn segnale proviene dai ghiacci dell'Antartide. Atlantide s'\u00e8 svegliata. In tutto il mondo, dalle piramidi di Giza al Messico, fino alle pi\u00f9 remote localit\u00e0 della Cina gli antichi monumenti danno segni di vita: stanno reagendo a qualcosa che sta accadendo lass\u00f9, da qualche parte nel sistema solare. Attraverso l'oceano stabiliscono connessioni. Usano onde sonore a bassa frequenza per ricreare un'antica rete globale. La terra vive nel panico. Richard Scott, Jon Hackett, Sarah Kelsey, Ralph Matheson, Bob Pearce, Lawrence Gant, faranno insieme un viaggio decisivo, perch\u00e9 il destino dell'umanit\u00e0 \u00e8 nelle loro mani. Sembra infatti che i segnali provenienti da Atlantide siano l'inizio di qualcosa di assai pi\u00f9 grande."}
{"id": "1410118", "revid": "112729923", "url": "https://it.wikipedia.org/wiki?curid=1410118", "title": "Get Low (Lil Jon &amp; the East Side Boyz)", "text": "Get Low \u00e8 la canzone pi\u00f9 popolare del collettivo rap Lil Jon &amp; the East Side Boyz. Il brano rappresenta lo stile tipico del \"Crunk\" sia per i contenuti che per le strumentali. Il singolo \u00e8 stato prodotto dallo stesso Lil Jon, con la collaborazione di Devin the Dude, altro grande produttore. Il singolo \u00e8 stato inciso col duo rap di Atlanta Ying Yang Twins, ed \u00e8 stato inserito nel disco di Lil Jon &amp; the East Side Boyz \"Kings of Crunk\", il singolo ha visto la luce il 20 gennaio 2003 ed \u00e8 stato girato il video ufficiale dopo 20 giorni.\nNella classifica statunitense \"Billboard Hot 100\", si \u00e8 posizionata al secondo posto, mentre nella classifica \"Hot Digital Songs\" al ventesimo, alla quinta nella classifica \"Hot R&amp;B/Hip-Hop\" del 2003. Inoltre il singolo \u00e8 stato inserito nella colonna sonora del famosissimo gioco di auto della EA Games .\nVideo musicale.\nIl video rappresenta all'inizio delle riprese Lil Jon e il suo gruppo che entrano in un club e questi ultimi ballano e cantano fino alla fine del video mentre gli Ying Yang Twins compaiono in molte scene del video, all'inizio in una stanza delle parrucchiere, poi in uno studio dove continuano le loro parti e poi insieme a Lil Jon e The East Side Boyz quando vengono ripresi tutti a fare la foto.\nNel video del singolo non remixato sono apparsi: Jazze Pha, Beat-N-Azz, David Banner, Bishop Don Juan, Baby D e Lil Scrappy\nRemix.\nLa canzone \u00e8 stata remixata una prima volta con i \"rapper\" Busta Rhymes, Elephant Man, Ying Yang Twins, ed \u00e8 stata inserita nel disco di Lil Jon &amp; the East Side Boyz \"Part II\". Successivamente \u00e8 stata remixata col cantante reggae Pitbull\nUn remake della canzone \u00e8 stato fatto da Lil Scrappy, Trillville, Bo Hagon e Pitbull. Tale remake prende il titolo di \"Stay Low\""}
{"id": "1410122", "revid": "33689", "url": "https://it.wikipedia.org/wiki?curid=1410122", "title": "James McFadden", "text": "Carriera.\nHa segnato un gol il 13 settembre 2007 nella vittoria contro la per 1-0 in una partita valida per le qualificazioni agli Europei 2008. Tuttavia la Scozia non si qualific\u00f2 alla competizione in quanto arriv\u00f2 terza nel proprio girone alle spalle di Italia e Francia."}
{"id": "1410126", "revid": "834", "url": "https://it.wikipedia.org/wiki?curid=1410126", "title": "Stelios Grant Pavlou", "text": ""}
{"id": "1410148", "revid": "436907", "url": "https://it.wikipedia.org/wiki?curid=1410148", "title": "Steve Hogarth", "text": "Carriera.\nHogarth inizi\u00f2 la propria carriera musicale con gli How We Life, con i quali pubblic\u00f2 l'album di debutto \"Dry Land\" nel 1987. L'album tuttavia riscosse un basso successo commerciale a causa della scarsa promozione a parte dell'etichetta discografica; di conseguenza Hogarth, deluso dall'industria musicale, inizi\u00f2 a pensare di dedicarsi ad altro, considerando seriamente l'idea di diventare lattaio o postino, ma grazie al consiglio del capo della sua casa discografica e all'aiuto di un amico di lunga data, Darryl Way, si convinse a mandare una cassetta ai Marillion, che stavano cercando un nuovo cantante dopo che Fish se ne era andato nel 1988.\nI Marillion ascoltarono la cassetta e furono abbastanza interessati da invitare Hogarth per un incontro. Il gruppo rimase subito colpito dalle sue capacit\u00e0 canore e alla fine dell'audizione gli offre l'ingaggio. Hogarth, per\u00f2, chiese un po' di tempo per decidere, in quanto nello stesso periodo gli era stato offerto di andare in tour negli Stati Uniti con i The The. Alla fine accett\u00f2 la proposta dei Marillion, convinto dal fatto che questi ultimi volevano un partner che contribuisse con le sue idee al gruppo.\nHogarth ha anche pubblicato, con lo pseudonimo H, un album da solista chiamato \"Ice Cream Genius\". A questo hanno contribuito il tastierista Richard Barbieri dei Porcupine Tree, l'ex chitarrista degli XTC Dave Gregory, il batterista dei Blondie Clem Burke, il bassista Chucho Merchan e il percussionista Luis Jardim. In seguito, The H-Band, il progetto secondario di Hogarth, ha suonato dal vivo in Europa con vari musicisti, tra cui l'ex chitarrista dei The Stone Roses Aziz Ibrahim, il batterista dei Massive Attack e dei The Bays Andy Gangadeen, al basso Jingles, alle tabla Dalbir Singh Rattan, partner musicale di Aziz, e al violoncello Stephanie Sobey-Jones. Questa formazione, insieme a Barbieri e Gregory, ha registrato nel 2002 un doppio album intitolato \"Live Spirit: Live Body\".\nNel 2006 ha intrapreso una tourn\u00e9e come solista, intitolata \"H Natural\" e composta da venti date in Europa tra la primavera e l'estate. Nell'estate del 2007 \u00e8 stata programmata una seconda serie di questi spettacoli. Questi sono missati e distribuiti per il download, uno alla volta e solo per un periodo limitato, attraverso un sito web appositamente creato."}
{"id": "1410151", "revid": "116161511", "url": "https://it.wikipedia.org/wiki?curid=1410151", "title": "La finta giardiniera (Anfossi)", "text": "La finta giardiniera \u00e8 un dramma giocoso in tre atti del compositore Pasquale Anfossi su libretto di Giuseppe Petrosellini.\nFu rappresentata per la prima volta durante il carnevale 1774 al Teatro delle Dame di Roma, anche se secondo alcune fonti la prima risalirebbe al 26 dicembre 1773. Questo lavoro ebbe subito un ottimo successo e fu rappresentato in diversi teatri europei, subendo talvolta traduzioni in tedesco, in francese e in polacco.\nIl libretto di quest'opera fu messo in musica l'anno seguente anche da Wolfgang Amadeus Mozart."}
{"id": "1410159", "revid": "1494169", "url": "https://it.wikipedia.org/wiki?curid=1410159", "title": "Antinave", "text": ""}
{"id": "1410162", "revid": "1305772", "url": "https://it.wikipedia.org/wiki?curid=1410162", "title": "La finta giardiniera", "text": "La finta giardiniera \u00e8 un dramma giocoso scritto dal librettista Giuseppe Petrosellini e musicato da pi\u00f9 compositori."}
{"id": "1410164", "revid": "767487", "url": "https://it.wikipedia.org/wiki?curid=1410164", "title": "Viktor Zubkov (cestista)", "text": "Carriera.\nDal 1963 al 1968, \u00e8 stato uno studente dell'Istituto di cultura fisica Lenin ed al termine degli studi \u00e8 diventato istruttore di educazione fisica.\n\u00c8 stato uno dei pi\u00f9 forti giocatori di pallacanestro sovietici degli anni 50 e 60 e uno dei migliori centri d'Europa. Ha giocato nel CSKA di Mosca con cui \u00e8 stato campione dell'Unione Sovietica dal 1959 al 1966.\nPer otto anni (dal 1956 al 1963) ha fatto parte della nazionale e nel 1963 ne \u00e8 stato capitano. In questi anni per tre volte (1957, 1959, 1961) ha vinto gli europei di pallacanestro e nel 1959 \u00e8 stato eletto MVP della manifestazione. Nel 1956 e nel 1960 ha conquistato la medaglia d'argento ai giochi olimpici.\nSin dalla fine della carriera di giocatore nel 1966 ha lavorato come istruttore nel CSKA. Dal 1966 al 1975, \u00e8 stato docente all'accademia militare VV Kuibyshev.\nDal 1979 al 1981, \u00e8 stato in Mozambico dove ha lavorato come allenatore.\nDi ritorno dal Mozambico era di nuovo tornato all'accademia militare VV Kuibyshev come docente.\n\u00c8 morto nel 2016 all'et\u00e0 di 79 anni a seguito di un cancro alla laringe."}
{"id": "1410165", "revid": "72129", "url": "https://it.wikipedia.org/wiki?curid=1410165", "title": "Corriere di Verona", "text": ""}
{"id": "1410166", "revid": "308552", "url": "https://it.wikipedia.org/wiki?curid=1410166", "title": "Ferrovia Venezia-Trieste", "text": "La ferrovia Venezia-Trieste \u00e8 una linea ferroviaria principale del nord-est italiano che corre in buona parte lungo il golfo di Venezia, partendo da Venezia, in Veneto, per terminare a Trieste, in Friuli-Venezia Giulia. La linea \u00e8 gestita da Rete Ferroviaria Italiana che la qualifica come fondamentale. Il servizio passeggeri di tipo regionale \u00e8 svolto da Trenitalia. La velocit\u00e0 massima raggiungibile dai convogli \u00e8 di 150\u00a0km/h.\nStoria.\nL'attuale linea ferroviaria che congiunge le citt\u00e0 di Venezia e Trieste \u00e8 frutto di diversi progetti, nati per scopi e politiche diverse.\nL'Impero austro-ungarico diede la precedenza ai collegamenti che da Vienna fossero diretti a Venezia, attraverso la sella di Camporosso, e a Trieste, tramite la ferrovia Meridionale. Al termine della terza guerra di indipendenza, l'Italia ottenne il Veneto e Udine con i tronchi ferroviari gi\u00e0 costruiti, o in via di completamento, da parte degli austriaci.\nA seguito della Legge 29 luglio 1879, n. 5002, si disposero i fondi per i finanziamenti di una linea ferroviaria Mestre-San Don\u00e0-Portogruaro, rientrante nella terza categoria. L'intenzione originaria era pi\u00f9 di interesse militare che commerciale, dato che al progetto era legata la Portogruaro-Casarsa-Spilimbergo-Gemona, anch'essa considerata di terza categoria, allo scopo di formare un'alternativa alla Venezia-Udine e alla Pontebbana.\nLa costruzione della Mestre-Portogruaro fu affidata alla Societ\u00e0 Italiana per le strade ferrate meridionali, a cui spett\u00f2 l'esercizio nell'ambito della Rete Adriatica. Il tronco fra la stazione di Venezia Mestre e San Don\u00e0 di Piave fu aperto il 29 giugno 1885, mentre Portogruaro fu raggiunta il 17 giugno dell'anno dopo.\nPer molti anni i convogli ferroviari tra Venezia e Lubiana dovettero percorrere il lungo tragitto che toccava Treviso, Pordenone, Udine e, dopo aver varcato il confine con l'Impero austro-ungarico, Gorizia e Monfalcone. La costruzione di una strada ferrata che congiungesse Portogruaro a Monfalcone, riducendo di un terzo il percorso gi\u00e0 esistente tra le due citt\u00e0, fu iniziativa della Societ\u00e0 Veneta per Imprese e Costruzioni pubbliche (SV). Il Governo italiano riconobbe alla Veneta la concessione della linea Portogruaro-San Giorgio di Nogaro i cui lavori furono avviati nel 1886 e completati nel 1888. Dopo aver superato molte opposizioni politiche, la Societ\u00e0 Veneta ottenne l'esercizio del tronco fra San Giorgio e Cervignano, prima localit\u00e0 al di l\u00e0 dei confini con l'Austria, solamente nel 1897. Il tronco tra Cervignano e Monfalcone, in territorio austriaco, era stato invece completato l'11 giugno 1894 dalla Societ\u00e0 Ferroviaria Friulana (FEG).\nCon la statalizzazione delle ferrovie, nel 1905 l'esercizio della Venezia \u2013 Portogruaro pass\u00f2 alle Ferrovie dello Stato.\nIl 22 luglio 1909 venne attivata la fermata di Precenicco-Bagni, soppressa nel 1915.\nNel 1915, a seguito dell'occupazione dell'isontino da parte delle forze armate italiane durante la Prima guerra mondiale, la Societ\u00e0 Veneta ottenne l'esercizio provvisorio anche del tronco fra Cervignano fino al Ponte sull'Isonzo.\nNel 1920, il Governo italiano decise di anticipare il riscatto di molte linee che aveva concesso alla Societ\u00e0 Veneta nel territorio friulano e di esercire direttamente le ferrovie dei territori acquisiti dopo il conflitto. Le Ferrovie dello Stato ottennero l'esercizio anche della Portogruaro-Cervignano e della Cervignano-Monfalcone.\nCaratteristiche.\nLa linea ferroviaria si snoda lungo tutta la pianura veneto-friulana da Mestre fino a Monfalcone, per poi dirigersi verso Trieste, mantenendosi ai piedi del Carso.\nDa Monfalcone fino a Trieste, la linea \u00e8 in comune con la ferrovia Udine-Trieste, mentre il tratto tra il Bivio d'Aurisina e il capoluogo giuliano \u00e8 condiviso con la linea per Lubiana e Vienna.\nArmamento e trazione.\nLa linea \u00e8 interamente a doppio binario, equipaggiata con il BAcc lungo le tratte Mestre-Quarto d'Altino, Torviscosa-Ronchi dei Legionari Sud e Monfalcone-Trieste Centrale, mentre nelle restanti tratte \u00e8 equipaggiata con il BCA. La linea \u00e8 interamente banalizzata tranne nella breve tratta da San Giorgio di Nogaro a Torviscosa. \u00c8 armata con rotaie Vignoles da 60 UNI sostenute da traverse in cemento armato precompresso.\nLa ferrovia \u00e8 interamente elettrificata secondo lo standard italiano da 3000 volt a corrente continua.\nPercorso.\nPartendo dalla stazione di Venezia Santa Lucia, i convogli della linea giungono a Venezia Mestre percorrendo generalmente la cosiddetta \"linea del Ponte Nuovo\". Nel nodo di Mestre, avviene la biforcazione con la linea regionale per Adria, e coi binari della ferrovia per Trento, della linea storica per Milano e della linea AV/AC per Padova.\nLa ferrovia aggira a settentrione il centro abitato di Mestre, separandosi dalla linea per Treviso e Udine presso il \"quadrivio Gazzera\", per poi dirigersi verso San Don\u00e0 di Piave lungo un percorso quasi parallelo alla laguna di Venezia all'interno della provincia veneziana. Dalla cittadina sul Piave, la linea prosegue il suo percorso piegandosi verso nord-est in direzione di Portogruaro, dove \u00e8 posta la stazione di Portogruaro-Caorle. Da questo impianto si dipartono la storica linea per Casarsa della Delizia, e quella proveniente da Treviso.\nDopo Portogruaro, la linea prosegue dirigendosi prima verso est, passando a meridione dell'abitato di Fossalta di Portogruaro, per poi piegare verso sud-est in direzione di San Michele al Tagliamento. Varcato il fiume Tagliamento, che in quel tratto segna il confine fra Veneto e Friuli-Venezia Giulia, la linea piega verso nord-est per giungere presso la stazione di Latisana-Lignano-Bibione la quale svolge il ruolo di stazione capotronco per i compartimenti RFI di Venezia e Trieste.\nDa Latisana, la ferrovia si dirige verso San Giorgio di Nogaro, presso la cui omonima stazione si diparte la storica linea per Udine, attualmente (2018) dismessa fino a Palmanova, e verso Cervignano del Friuli. Presso questa cittadina si trova l'importante scalo di smistamento di Cervignano Scalo, dove converge la linea proveniente da Udine.\nLa linea prosegue in direzione di Monfalcone varcando l'Isonzo fra Papariano e Pieris e passando a meridione dell'aeroporto e dell'abitato di Ronchi dei Legionari. Fra Monfalcone e Ronchi la linea si congiunge con la ferrovia Udine-Trieste tramite un triangolo ferroviario chiamato Bivio San Polo. Il posto di movimento di \"Ronchi dei Legionari Sud\" forma uno dei suoi vertici, da esso i treni provenienti da Venezia possono immettersi in direzione Gorizia e Udine senza dover effettuare alcun regresso presso lo scalo di Monfalcone.\nDalla cittadina goriziana, la linea si rivolge verso sud-est con un percorso che si snoda ai piedi del Carso, nei pressi del golfo di Trieste. Presso il Bivio d'Aurisina, un tempo chiamato \"Bivio Nabresina\", la linea si congiunge con la \"Meridionale\", linea storica che collega tutt'oggi Trieste a Vienna, passando per Postumia e Lubiana. Presso il bivio \u00e8 posto un altro triangolo ferroviario che permette l'instradamento dei convogli da Monfalcone verso Villa Opicina, che si trova sia sulla Meridionale sia sulla \"transalpina\" Jesenice \u2013 Trieste, permettendo collegamenti rispettivamente verso Lubiana e verso Jesenice. La meridionale si immette sulla linea in direzione Trieste all'altezza del gruppo scambi denominato \"scambio estremo Galleria\", dove termina la progressiva chilometrica proveniente da Venezia Mestre.\nDopo il \"Bivio d'Aurisina\", la ferrovia prosegue in direzione del capoluogo triestino, passando sopra il viadotto di Barcola, per giungere quindi presso la stazione di Trieste Centrale. Poco prima di questo scalo, un triangolo ferroviario connette la linea con la ferrovia di circonvallazione che unisce la stazione Centrale a quella di Trieste Campo Marzio Smistamento, attualmente (2018) attiva come scalo di smistamento per il porto nuovo triestino."}
{"id": "1410183", "revid": "767487", "url": "https://it.wikipedia.org/wiki?curid=1410183", "title": "Damn Yankees (album)", "text": "Damn Yankees \u00e8 il primo album in studio del supergruppo statunitense Damn Yankees, pubblicato il 13 marzo 1990 dalla Warner Bros. Records.\nL'album ha ottenuto grande successo, grazie soprattutto al singolo \"High Enough\", che raggiunse il terzo posto della Billboard Hot 100."}
{"id": "1410200", "revid": "767487", "url": "https://it.wikipedia.org/wiki?curid=1410200", "title": "Don't Tread", "text": "Don't Tread \u00e8 il secondo album in studio del supergruppo statunitense Damn Yankees, pubblicato l'11 agosto 1992 dalla Warner Bros. Records.\nL'album contiene il secondo singolo di maggior successo della band, \"Where You Goin' Now\", che raggiunse la posizione numero 20 della Billboard Hot 100."}
{"id": "1410218", "revid": "228587", "url": "https://it.wikipedia.org/wiki?curid=1410218", "title": "Spaventa", "text": ""}
{"id": "1410219", "revid": "116944", "url": "https://it.wikipedia.org/wiki?curid=1410219", "title": "Dizionario Dialettale della Calabria", "text": ""}
{"id": "1410236", "revid": "228587", "url": "https://it.wikipedia.org/wiki?curid=1410236", "title": "Bypass", "text": ""}
{"id": "1410238", "revid": "767487", "url": "https://it.wikipedia.org/wiki?curid=1410238", "title": "Ineu (Bihor)", "text": "Ineu \u00e8 un comune della Romania di 4.182 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Botean, Husas\u0103u de Cri\u0219, Ineu."}
{"id": "1410243", "revid": "767487", "url": "https://it.wikipedia.org/wiki?curid=1410243", "title": "L\u0103z\u0103reni", "text": "L\u0103z\u0103reni \u00e8 un comune della Romania di 2.955 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 8 villaggi: Bic\u0103cel, Calea Mare, C\u0103r\u0103ndeni, C\u0103r\u0103nzel, Gepi\u0219, Gruilung, L\u0103z\u0103reni, Miheleu."}
{"id": "1410245", "revid": "287204", "url": "https://it.wikipedia.org/wiki?curid=1410245", "title": "Lazareni", "text": ""}
{"id": "1410251", "revid": "1573940", "url": "https://it.wikipedia.org/wiki?curid=1410251", "title": "Anoplolepis", "text": "Anoplolepis \u00e8 un genere di formiche della sottofamiglia Formicinae.\nQuesto genere comprende 9 specie finora descritte, diffuse soprattutto in gran parte dell'Africa centro-orientale e meridionale. \"Anoplolepis gracilipes\" \u00e8 l'unica specie che oltre ad essere diffusa in parte dell'Africa orientale, \u00e8 presente in Asia tropicale e Oceania.\nDescrizione.\nCaratteristiche generali.\nNelle specie appartenenti al genere \"Anoplolepis\", il peziolo, distaccato dalla parte anteriore dell'addome, ha una forma conica, sottile ed allungata. Le antenne, costituite da 10 funicoli, hanno una lunghezza molte volte superiore di quella del capo, mentre le mandibole, unite fra loro ed alla sommit\u00e0 dell'apparato boccale in stato di riposo, hanno una forma vagamente triangolare e presentano dai 4 ai 9 denti nel loro margine interno. I palpi labiali e maxillari, di formula 6:4, raggiungono la sommit\u00e0 del collo.\nOperaia.\nDimensioni variabili a seconda delle specie, dai 2 ad i 7 millimetri massimi, e colorazione del corpo spesso rossa o gialla. Nelle specie del sottogenere \"Zelalleyella\", gli esemplari operai sono polimorfici: le operaie \"major\" presentano ocelli sulla parte superiore del capo, che sono invece assenti in quelle minor. Nel sottogenere \"Anoplolepis\", le operaie sono monomorfiche e sono prive di ocelli. In tutte le specie del genere Anoplolepis, le operaie sono caratterizzate da un capo allungato, generalmente pi\u00f9 lungo che largo, presentante un margine occipitale concavo, appiattito oppure leggermente convesso. L'area frontale, ampia e prominente, in alcune specie si dirama in due corti lobi che scendono fino alla base delle antenne (non raggiungono la sommit\u00e0 del clipeo), uniti alla superficie del muso e spesso difficilmente distinguibili. Gli occhi composti, di grandi proporzioni rispetto al resto del capo, sono inoltre situati nella fascia mediana delle parti laterali o leggermente al di sopra di questa.\nNel torace, il pronoto convesso, unito con il mesonoto, \u00e8 leggermente rialzato rispetto all'epinoto, ed \u00e8 separato da questo da un metanoto particolarmente affossato. L'epinoto, prominente, \u00e8 di aspetto gobboso, ed \u00e8 di poco pi\u00f9 alto del peziolo. Le zampe, sottili e particolarmente lunghe, presentano femori leggermente ingrossati rispetto alle tibie, ed, in particolare, quelle posteriori raggiungono la lunghezza totale del corpo. L'addome, inoltre, ha una forma ovale ed un aspetto voluminoso. La cloaca, circondata da peli relativamente lunghi, si estende al di fuori della sommit\u00e0 posteriore dell'addome.\nRegina.\nDimensioni di poco maggiori rispetto a quelle degli esemplari operai e colorazione del corpo simile a quella delle operaie, variabile a seconda delle specie. Il capo, ovale e di forma allungata, \u00e8 generalmente pi\u00f9 lungo che largo ed \u00e8 munito di ocelli poco sviluppati. Esso \u00e8 unito alla sommit\u00e0 ventrale del torace mediante un collo corto, presentante un prosterno appiattito (ne consegue che il torace supera di gran lunga l'altezza del capo). Nelle regine di Anoplolepis, il torace, lungo e particolarmente alto, \u00e8 sproporzionalmente grande rispetto al resto del corpo, ed \u00e8 schiacciato dorsalmente. Lo stretto epinoto, addossato alla parte posteriore del blocco pronoto-mesonoto che occupa gran parte del torace, supera l'altezza del peziolo. L'addome \u00e8 ovale e dall'aspetto voluminoso.\nBiologia.\nLe colonie di \"Anoplolepis\" sono monogoniche, e comprendono una numerosa popolazione di esemplari adulti. Esse nidificano prevalentemente nel terreno, anche se, pi\u00f9 raramente, sono arboree, in quanto costruiscono il nido all'interno del tronco degli alberi. Le operaie raccoglitrici, dal comportamento aggressivo, si muovono nell'ambiente esterno al nido spesso collettivamente, predando una vasta gamma di artropodi e nutrendosi talvolta della melata prodotta da emitteri parassiti delle piante, con cui vivono in simbiosi. Le operaie immagazzinano la melata nell'addome semi-estensibile, per poi distribuirla alle compagne per trofallasi una volta all'interno del nido. Gli esemplari operai si muovono nell'area circostante al nido per tutto il corso del giorno, per poi rientrarvi di notte od in caso di minaccia. \nNota con il nome comune di \u201cformica pazza gialla\u201d, la specie \"Anoplolepis gracilipes\", diffusa in Africa ed in gran parte dell'Asia tropicale, e limitata nella penisola di Gove nell'Australia settentrionale, \u00e8 una formica invasiva che costituisce una grave minaccia per la popolazione umana nei territori occupati, in quanto si infiltra nelle abitazioni disturbando gli animali domestici e, talvolta, uccidendoli . Nell'Isola di Natale (Australia), situata nell'Oceano indiano a sud di Giava, questa specie sta velocemente decimando l'ingente popolazione endemica di granchi rossi, fondamentale per l'ecosistema dell'isola.\nTassonomia.\nIl genere comprende le seguenti specie:\nDi seguito \u00e8 riportata una scheda per l'identificazione di alcune specie, che si basa sulle caratteristiche fisiche delle operaie.\nSottogenere Anoplolepis.\nOperaie monomorfiche, prive di ocelli; primi quattro segmenti delle antenne uguali, pi\u00f9 lunghi dei successivi; scapi particolarmente lunghi; margine occipitale appiattito o convesso\nSottogenere Zealleyella.\nOperaie polimorfiche; presenza di ocelli nelle operaie \"major\", caratterizzate da un capo largo quanto lungo, con un margine occipitale concavo; assenza di ocelli nelle operaie minor, che presentano un capo pi\u00f9 lungo che largo, con un margine occipitale piatto"}
{"id": "1410253", "revid": "599013", "url": "https://it.wikipedia.org/wiki?curid=1410253", "title": "Yakubu Aiyegbeni", "text": "Caratteristiche tecniche.\nSoprannominato \"lo Yak\", \u00e8 un attaccante possente fisicamente - fa della forza fisica e dell'esplosivit\u00e0 nelle gambe le sue doti migliori - (da qui il soprannome con il mammifero), difficile da marcare, agile nei movimenti - in passato era dotato di uno scatto fulmineo, dote che ha perso con il passare degli anni - in possesso di un tiro secco e preciso, in grado di finalizzare con continuit\u00e0 le occasioni create dai compagni di squadra.\nPur essendo in grado di fare reparto da solo, esprime al meglio le proprie doti in un 4-4-2, affiancato da una seconda punta.\nCarriera.\nClub.\nDopo gli inizi in Nigeria, approda in Europa al Maccabi Haifa. Il 24 settembre 2002 realizza una tripletta contro l'Olympiakos, partita valida per la fase a gironi di Champions League. Metter\u00e0 a segno un'altra rete nella fase eliminatoria contro il Manchester United su calcio di rigore.\nIl 6 gennaio 2003 passa in prestito al Portsmouth, in Inghilterra, con cui ottiene la promozione in Premier League. Riscattato dal sodalizio inglese, ha modo di esordire in Premier il 16 agosto 2003 contro l'Aston Villa. Il 15 maggio 2004 segna una quaterna all'ultima giornata di campionato contro il Middlesbrough.\nIl 23 maggio 2005 il Middlesbrough ne annuncia il tesseramento in cambio di 7,5 milioni di sterline.\nIl 29 agosto 2007 passa all'Everton in cambio di 17 milioni di euro, sottoscrivendo un quinquennale con i \"Toffes\". L'8 dicembre segna una tripletta contro il Fulham (3-0 il finale). L'11 maggio 2008 segna due reti contro il Newcastle, diventando con 21 reti il miglior marcatore dell'Everton in una singola stagione di campionato (verr\u00e0 poi superato da Lukaku anni dopo), superando il precedente record di 20 reti fatto registrare da Peter Beardsley nel 1992.\nIl 30 novembre 2008 si procura la rottura del tendine di Achille dopo 10' di gioco in un contrasto con Ledley King nella partita di campionato vinta contro il Tottenham 1-0, terminando la stagione con largo anticipo.\nDopo aver trascorso sei mesi in prestito al Leicester City, il 31 agosto 2011 passa al Blackburn a titolo definitivo, con cui firma un contratto valido per tre anni. Esordisce con i \"Rovers\" il 17 settembre contro l'Arsenal (vittoria per 4-3) mettendo a segno una doppietta. Termina l'annata segnando 17 reti - che tuttavia non consentono alla squadra di salvarsi - tra cui una quaterna contro lo Swansea e una doppietta nella trasferta vinta 2-3 contro il Manchester United all'Old Trafford.\nIl 28 giugno 2012 lascia l'Inghilterra per accasarsi al Guangzhou R&amp;F, societ\u00e0 asiatica militante nella Chinese Super League, a cui si lega per mezzo di un triennale da 6 milioni di euro a stagione. Esordisce con i \"Leoni Blu\" il 15 luglio contro il Guangzhou Evergrande. Una sua rete nei minuti finali decide il \"derby di Canton\" a favore della sua squadra.\nIl 2 febbraio 2015 il Reading ne annuncia l'ingaggio fino a giugno. Il 31 agosto firma un contratto annuale con opzione di rinnovo con il Kayserispor, in Turchia. Il 22 novembre 2017 annuncia la decisione di ritirarsi dal calcio giocato.\nNazionale.\nEsordisce in nazionale il 22 aprile 2000 contro l'Eritrea in un incontro valido per l'accesso alla fase finale dei Mondiali 2002. Il 16 giugno 2001 segna la sua prima rete contro la Namibia.\nIl 30 gennaio 2004 il CT Christian Chukwu decide di far rientrare in anticipo - insieme al compagno Babayaro - il calciatore dalla Coppa d'Africa per problemi disciplinari, non avendo rispettato il coprifuoco imposto dalla Federazione.\nDopo aver saltato la Coppa d'Africa 2006 in modo da potersi concentrare unicamente sugli impegni con il Middlesbrough, prende parte con la selezione nigeriana ai Mondiali 2010 disputati in Sudafrica. Esordisce nella competizione il 12 giugno contro l'Argentina da titolare. Il 22 giugno una sua rete dagli undici metri consente alle \"Super Aquile\" di pareggiare l'incontro con la Corea del Sud, risultato che per\u00f2 non consente alla Nigeria di accedere alla fase successiva della competizione.\nStatistiche.\nPresenze e reti nei club.\n\"Statistiche aggiornate al 25 febbraio 2017.\""}
{"id": "1410255", "revid": "90622007", "url": "https://it.wikipedia.org/wiki?curid=1410255", "title": "Graduato", "text": ""}
{"id": "1410259", "revid": "767487", "url": "https://it.wikipedia.org/wiki?curid=1410259", "title": "Lazuri de Beiu\u0219", "text": "Lazuri de Beiu\u0219 \u00e8 un comune della Romania di 1.735 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: B\u0103leni, Cusuiu\u0219, Hinchiri\u0219, Lazuri de Beiu\u0219."}
{"id": "1410263", "revid": "433605", "url": "https://it.wikipedia.org/wiki?curid=1410263", "title": "Societ\u00e0 Sportiva Lazio 1927-1928", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1927-1928.\nStagione.\nLa Lazio nel 1927-1928 ha partecipato al campionato di Divisione Nazionale: si classifica al decimo posto nel girone A con 11 punti. Inizialmente retrocessa insieme al e alla in Prima Divisione sono in seguito riammesse per allargamento dei quadri del campionato.\nIn Coppa CONI si classifica al terzo posto nel girone B eliminatorio con 13 punti.\nOrganigramma societario.\nArea direttiva\nArea tecnica"}
{"id": "1410267", "revid": "647919", "url": "https://it.wikipedia.org/wiki?curid=1410267", "title": "Lazuri de Bejus", "text": ""}
{"id": "1410276", "revid": "106413170", "url": "https://it.wikipedia.org/wiki?curid=1410276", "title": "Luga\u0219u de Jos", "text": "Luga\u0219u de Jos \u00e8 un comune della Romania di 3.351 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Luga\u0219u de Jos, Luga\u0219u de Sus, Urvind.\nNei pressi del comune si trovano due grandi laghi artificiali destinati all'alimentazione di altrettante centrali idroelettriche."}
{"id": "1410279", "revid": "287204", "url": "https://it.wikipedia.org/wiki?curid=1410279", "title": "Lugasu de Jos", "text": ""}
{"id": "1410291", "revid": "767487", "url": "https://it.wikipedia.org/wiki?curid=1410291", "title": "Lunca (Bihor)", "text": "Lunca \u00e8 un comune della Romania di 2.960 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 6 villaggi: Briheni, Hot\u0103rel, Lunca, Seghi\u0219te, S\u00eerbe\u0219ti, \u0218u\u0219tiu."}
{"id": "1410292", "revid": "1431409", "url": "https://it.wikipedia.org/wiki?curid=1410292", "title": "Joseph Perrino", "text": "Carriera.\nNoto anche come \"Joe Perrino\", ha iniziato la sua carriera a 14 anni nel film \"Il giurato\" ma \u00e8 principalmente conosciuto per aver interpretato il giovane \"Lorenzo Carcaterra\" nel film drammatico \"Sleepers\" e per il ruolo di Jason Gervasi nella serie televisiva \"I Soprano\".\nDoppiatori italiani.\nNelle versioni in italiano dei suoi film, Joe Perrino \u00e8 stato doppiato da:"}
{"id": "1410295", "revid": "287204", "url": "https://it.wikipedia.org/wiki?curid=1410295", "title": "Ere del Giappone", "text": "Le ere del Giappone costituiscono il metodo secondo cui i giapponesi suddividono la storia in intervalli di tempo universalmente riconosciuti. Per questo rappresentano un elemento importante della storia e della cultura giapponese.\nTale sistema, detto o , prevede che il nome dell'imperatore in quel momento al comando sia seguito dall'anno corrispondente al suo mandato ma, fino al 1868, era possibile che all'interno di un regno di un unico imperatore vi fossero incluse diverse ere con nomi differenti. Ci\u00f2 poteva accadere perch\u00e9 alcune circostanze particolari lo imponevano, o semplicemente era un modo utilizzato da alcuni imperatori per dare un segnale di rottura nella continuit\u00e0 del regno. Importato dalla cultura cinese, venne instaurato per volere dell'imperatore K\u014dtoku a partire dal 645, anno in cui inizi\u00f2 l'era , ovvero l'era del \"grande cambiamento\". Il sistema fu utilizzato discontinuamente fino all'VIII secolo, venendo adottato definitivamente a partire dall'anno 701.\nPer convertire un anno giapponese nel corrispondente anno secondo il calendario gregoriano, bisogna per prima cosa trovare il primo anno della \"neng\u014d\". Una volta trovato, occorre sottrarre 1 e in seguito aggiungere il numero dell'anno giapponese.\nPer esempio, il ventitreesimo anno dell'era Sh\u014dwa (Sh\u014dwa 23) \u00e8 il 1948, infatti: 1926 - 1 = 1925, + 23 = 1948.\nIn Giappone si usa sia il calendario gregoriano sia il sistema delle \"neng\u014d\", bench\u00e9 quest'ultimo sia raramente utilizzato nella bibliografia occidentale."}
{"id": "1410296", "revid": "11871205", "url": "https://it.wikipedia.org/wiki?curid=1410296", "title": "Testimone (filologia)", "text": ""}
{"id": "1410297", "revid": "1645136", "url": "https://it.wikipedia.org/wiki?curid=1410297", "title": "Wally West", "text": "Wallace Rudolph \"Wally\" West pi\u00f9 noto come Wally West \u00e8 un personaggio dei fumetti creato da John Broome e Carmine Infantino, pubblicato dalla DC Comics.\nDebutta nella pagine dei fumetti come Kid Flash, la \"spalla\" adolescente di Flash. \u00c8 uno dei membri fondatori dei Giovani Titani di cui fa parte sino alla morte di Barry Allen avvenuta in \"Crisi sulle Terre infinite\". Da quel momento il giovane Wally raccoglie l'eredit\u00e0 dello zio Barry e diviene il nuovo \"velocista scarlatto\".\nCos\u00ec come gli altri Flash hanno fatto parte della Justice Society of America o della Justice League of America, con un ruolo spesso preminente all'interno del gruppo, anche Wally non \u00e8 da meno e si \u00e8 unito alla Justice League, a fianco di eroi del calibro di Superman e Batman. Per un certo periodo Flash ha fatto parte sia della JLA che dei New Titans, accanto agli amici di sempre Dick Grayson (Robin/Nightwing), Roy Harper (Speedy/Arsenale) e Garth (Aqualad/Tempest).\nIl sito web IGN ha inserito Wally West all'ottava posizione nella classifica dei cento maggiori eroi della storia dei fumetti, dopo Hal Jordan e prima di Hulk.\nBiografia del personaggio.\nWally West \u00e8 il nipote di Iris West, moglie di Barry Allen, l'alter ego del velocista scarlatto di Central City, Flash. Cresciuto a Keystone City, aveva un pessimo rapporto col burbero padre, Rudolph, e per questo motivo, appena possibile, andava a trovare l'amata zia Iris.\nUn giorno suo zio Barry gli \"present\u00f2\" Flash, il suo eroe preferito: proprio mentre questi gli raccontava dell'incredibile incidente che gli aveva donato i suoi poteri, per un'incredibile coincidenza un fulmine colp\u00ec lo scaffale pieno di sostanze chimiche e, ripetendosi il medesimo incidente che aveva donato ad Allen i suoi poteri, anche Wally acquis\u00ec la capacit\u00e0 di correre alla velocit\u00e0 della luce.\nWally ha affiancato per anni, nei panni di Kid Flash, suo zio ed \u00e8 stato uno dei fondatori dei Giovani Titani, assieme a Robin (Dick Grayson) e Aqualad. Wally si accorse che pi\u00f9 usava la sua velocit\u00e0, pi\u00f9 il suo corpo invecchiava velocemente.\nDopo gli eventi di \"Crisi sulle Terre infinite\", Barry Allen sacrific\u00f2 la sua vita per fermare l'Anti-Monitor e salvare la terra, e Wally decise di onorarlo indossandone il costume. Durante la battaglia, inoltre, un colpo di anti-materia pose fine al suo problema con la velocit\u00e0 e l'invecchiamento.\nContrariamente a suo zio, Wally non mantenne segreta la propria identit\u00e0, divenendo un supereroe dall'identit\u00e0 nota al pubblico ed ebbe diverse avventure dove in una vinse alla lotteria diventando un ricco playboy. Tuttavia fin\u00ec per perdere quasi tutti i suoi soldi poco dopo ritornando a una vita pi\u00f9 stabile.\nPer un certo periodo la supervelocit\u00e0 di Wally si ridimension\u00f2 parecchio (scendendo alla velocit\u00e0 del suono) e, dopo lo sforzo, Wally doveva mangiare enormi quantit\u00e0 di cibo per riequilibrare il proprio metabolismo iper-accelerato: anche in queste condizioni Wally riusc\u00ec a battere Superman in una gara di velocit\u00e0 a cui i due eroi parteciparono per mettere fine alla follia di Mister Mxyzptlk: in quell'occasione Wally dimostr\u00f2 al mondo intero di essere senza ombra di dubbio l'uomo pi\u00f9 veloce della Terra. Durante lo scontro con l'Anti-Flash (Eobard Thawne), si scopr\u00ec che Wally si era autoimposto un blocco mentale perch\u00e9 dentro di s\u00e9 non si sentiva all'altezza di Barry; per battere l'avversario sblocc\u00f2 per\u00f2 il suo vero potenziale guadagnando delle nuove abilit\u00e0.\nIn seguito Wally venne a contatto con la Forza della velocit\u00e0 un'energia extra-dimensionale dalla quale attingono i propri superpoteri tutti i super-velocisti della DC, compresi Jay Garrick e Barry Allen, tornando a correre alla velocit\u00e0 della luce.\nDopo alcuni anni trascorsi passando di fidanzata in fidanzata, Wally si \u00e8 sposato con la giornalista Linda Park, che gli ha dato due gemelli, Iris e Jai. Si ritrov\u00f2 a scontrarsi con il nuovo Zoom (Hunter Zolomon) e pi\u00f9 volte con i Nemici.\nAlla fine della miniserie Crisi infinita, Wally e la sua famiglia rimasero bloccati in una realt\u00e0 alternativa mentre il suo posto come Flash veniva preso da Bart Allen. Dopo la morte di Bart, Wally e la sua famiglia tornarono nella storia The Lightning Saga anche se i figli erano cresciuti di qualche anno. Wally, dopo aver dato all'assassino di Bart una lezione, dovette decidere tra i suoi impegni nella Lega o i suoi due figli che avevano acquisito poteri da velocista e perci\u00f2 necessitavano della sua supervisione; scelse la famiglia. Pi\u00f9 tard\u00ec pot\u00e9 riabbracciare Barry, tornato in vita durante \"Crisi finale\".\nWally e Barry combatterono insieme agli altri velocisti e la Justice League contro Nekron e le sue lanterne nere ne La notte pi\u00f9 profonda.\nNuovi 52.\nNel nuovo universo, Barry \u00e8 l'unico Flash esistente sin dall'inizio e Wally inizialmente non appare. In questa nuova linea temporale appare un altro Wally West, anche lui nipote di Iris West, ma le sue origini e il suo look birazziale lo definiscono come un nuovo personaggio, che non ha niente a che vedere con il \"vecchio\" Wally. Successivamente questo nuovo Wally diverr\u00e0 a tutti gli effetti il nuovo Kid Flash, dopo aver ottenuto i poteri da un incidente causato dagli accoliti di Eobard Thawne, AntiFlash, e assumer\u00e0 tale identit\u00e0 indossando il tipico costume da aiutante del velocista scarlatto (in Rinascita).\n\"Rinascita\".\nDurante \"Rinascita\", Wally West fa la sua ricomparsa riuscendo ad evadere, grazie all'aiuto di Barry, dalla Forza della velocit\u00e0. Wally cambia il suo look passando da una tuta gialla, tipica del Kid Flash (indossata poi dal nuovo Wally West afroamericano), ad una rosso porpora. In seguito riprende la sua attivit\u00e0 da supereroe aiutando Flash (Barry Allen) e combattendo a fianco dei Titani.\nFlash War.\nCon la Flash War, in Italia La Guerra Dei Flash, Wally, ora Flash, viene a conoscenza dell'esistenza dei suoi figli Iris e Jay West, i quali sembrano essere scomparsi dopo il Flashpoint. Hunter Zolomon, ovvero Zoom, \u00e8 colui che d\u00e0 questa notizia a Flash, e lo convince che i suoi figli siano rimasti intrappolati nella Forza della velocit\u00e0, e che l'unico modo per liberarli sia rompere la barriera di forza, ovvero creare una breccia nella forza della velocit\u00e0 per permettere loro di uscire. Wally, disperato e dilaniato dai ricordi perduti dei suoi figli, inizia a correre nell'intento di creare questa breccia e liberare Iris e Jay. Barry Allen, l'altro Flash, mentore di Wally, tenta di fermarlo insieme ad Iris, Kid Flash e Comandante Cold, una versione di Capitan Cold proveniente dal XXV secolo mandato proprio da Zoom per arrestare Iris West, tecnicamente colpevole della morte di Eoboard Thawne all'interno del museo di Flash del futuro. Nel frattempo, tuttavia, proprio mentre nel presente Barry parte all'inseguimento di Wally, Hunter cambia significativamente il passato, cancellando il futuro nel quale si trovano ancora Iris, Kid Flash e Cold. Durante l'inseguimento, nel quale Barry vuole fermare Wally dallo smembrare la forza della velocit\u00e0 senza conoscerne le conseguenze mentre Wally diventa sempre pi\u00f9 veloce, i membri della Justice League provano a fermare i Flash; tuttavia, i due sono talmente veloci che nemmeno Superman riesce lontanamente a raggiungerli. A questo punto, Wally raggiunge uno stato di velocit\u00e0 nel quale lui diventa un essere fatto di energia pura, superando nettamente Barry e dimostrandosi definitivamente il Flash pi\u00f9 veloce. Wally riesce finalmente nel suo intento: rompe la barriera di forza, solo per poi scoprire amaramente che Zoom gli aveva mentito: non ha liberato i suoi figli, ma ha liberato due forze di cui non si conosceva l'esistenza: la forza della saggezza e la forza della resistenza. Riuscendo a controllare queste due forze, Zoom indossa il primissimo costume di Flash e mette in ginocchio Wally e Barry. Attraverso un ricordo della sua vita passata, per\u00f2, Wally scopre che Hunter ne rimane ferito, provenendo anche lui dal mondo pre-Flashpoint. Usando questo asso nella manica, i due Flash inseguono Zoom in una corsa disperata fino a raggiungere l'Ipertempo, finch\u00e9 Wally riesce a tagliare la strada a Zoom e sconfiggerlo apparentemente con i suoi ricordi. Automaticamente, i due Flash escono dall'Ipertempo e tornano sulla Terra. Wally, visibilmente affranto poich\u00e9 hanno perso Zoom, comincia a correre per tutto il mondo senza fermarsi, alla ricerca frenetica dei suoi figli, convinto che Zoom li abbia nascosti da qualche parte. Non riuscendo a trovarli, Wally si arrende, si riappacifica definitivamente con Barry e viene portato da Superman e Wonder Woman al Sanctuary, il luogo in cui un computer terapeuta aiuta i super esseri a superare traumi di qualunque genere. Iris, Kid Flash e Cold riescono a tornare al presente, e al museo dei Flash vengono erette due statue, raffiguranti i due uomini pi\u00f9 veloci del mondo: i Flash\nEroi in Crisi e Flash Forward.\nDopo tre settimane di permanenza al Sanctuary, Wally, a causa di un attacco di panico, uccider\u00e0 gran parte dei residenti, ma con l'aiuto di Harley Quinn, Booster Gold, Barbara Gordon, Blue Beatle e una versione futura di se stesso decider\u00e0 di costituirsi. Verr\u00e0 quindi portato al carcere di massima sicurezza di Blackgate ove vi rester\u00e0 fino a quando non sar\u00e0 liberato da Tempus Fuginaut, un'entit\u00e0 cosmica che afferma di aver bisogno di Wally West, l'uomo pi\u00f9 veloce del multiverso, per distruggere un mondo del Multiverso Oscuro che minaccia di infettare tutto il Multiverso. Wally ovviamente accetter\u00e0 l'incarico e quindi verr\u00e0 investito del potere di potersi spostare tra le terre per poterle liberare dalla materia oscura. Alla fine del suo viaggio Wally arriver\u00e0 nella Terra da cui parte la materia oscura, scoprir\u00e0 quindi che quella Terra \u00e8 stata creata dai suoi incubi pi\u00f9 profondi e che \u00e8 abitata dai suoi due figli, dovr\u00e0 quindi fare una scelta: salvare il Multiverso sedendosi sulla Sedia di Mobius e perdendo la sua umanit\u00e0 o vivere per sempre in quella Terra con i suoi figli lasciando il Multiverso al suo destino. Ovviamente Wally sceglier\u00e0 di salvare il multiverso ma solo a una condizione: Tempus dovr\u00e0 portare in salvo i suoi figli, Tempus accetta e manda Jai e Iris su Terra 0 da Linda Park, che al contatto con i figli si ricorda di tutto ci\u00f2 che aveva vissuto con Wally prima del Flashpoint. Nel frattempo Wally, investito non solo dal potere della sedia, ma anche da quello di Dottor Manhattan, riesce a vedere tutte le modifiche che l'universo ha subito, e decide quindi di mettere a posto le cose modificando il multiverso, ma si accorge di una falla: il Batman Che Ride sta corrompendo il multiverso, e Wally afferma di doverlo fermare.\nPoteri ed abilit\u00e0.\nEssendo stato sottoposto allo stesso incidente di suo zio, Wally ha acquisito una connessione alla Forza della velocit\u00e0, che gli conferisce la capacit\u00e0 di correre sia a velocit\u00e0 supersonica che a una velocit\u00e0 che supera nove volte quella della luce (con la quale pu\u00f2 anche viaggiare nel tempo), dei super riflessi e un'aura che protegge lui e i suoi vestiti dalla frizione dell'aria. La sua abilit\u00e0 gli consente inoltre di velocizzare i processi di guarigione del proprio corpo, i suoi riflessi, ed anche i suoi processi mentali.\nQuando Wally sferra un pugno mentre va a velocit\u00e0 della luce la velocit\u00e0 si trasforma in massa, permettendogli di sferrare un pugno di massa infinita che di conseguenza provoca un danno infinito. Roteando il braccio a super-velocit\u00e0 pu\u00f2 creare una corrente d'aria molto forte, quando gira in tondo riesce a creare un tornado.\nDurante il periodo subito dopo la morte di Barry Allen i suoi poteri scesero alla velocit\u00e0 del suono perch\u00e9 la paura di sostituire suo zio in modo che la gente lo dimenticasse lo \"frenava\", ma grazie all'aiuto di Max Mercury riusc\u00ec a superarla arrivando a correre alla velocit\u00e0 della luce. Inoltre \u00e8 in grado di vibrare a una frequenza che gli permette di passare attraverso oggetti, anche se il suo controllo su questa abilit\u00e0 \u00e8 minore di quella di suo zio. Wally \u00e8 anche in grado di controllare la Forza della velocit\u00e0 stessa usandola per produrre costrutti come armature. Pu\u00f2 anche usare il prestito e furto della velocit\u00e0 assorbendo la loro energia cinetica diventando pi\u00f9 veloce o dare la sua ad altre persone e oggetti. Pu\u00f2 accelerare il proprio fattore di guarigione o quello altrui senza invecchiare.\nWally ha dimostrato di riuscire tranquillamente a superare addirittura la velocit\u00e0 superluminali, cio\u00e8 superiori alla velocit\u00e0 della luce e quindi correre a una velocit\u00e0 warp. Per\u00f2 quando Wally raggiunge questa velocit\u00e0, il rischio di alterare la realt\u00e0 \u00e8 troppo elevata e quindi si \"limita\" a quella della luce.\nDurante il periodo nei New Titans, Wally ha chiesto a Dick Grayson di addestrarlo nel combattimento corpo a corpo, conseguendo ottimi risultati nel giro di pochissimo tempo.\nDopo gli eventi di Flash Forward Wally sedier\u00e0 sulla Sedia di Mobius ricevendo l'onniscienza multiversale e i poteri del Dottor Manhattan."}
{"id": "1410308", "revid": "69236", "url": "https://it.wikipedia.org/wiki?curid=1410308", "title": "Kiloparsec", "text": ""}
{"id": "1410309", "revid": "697352", "url": "https://it.wikipedia.org/wiki?curid=1410309", "title": "1 litre no namida", "text": ", noto anche come A Diary with Tears o A Diary of Tears, \u00e8 un diario di memorie scritto da e pubblicato in seguito alla sua morte in 270 pagine; segue un volume di poesie uscito due anni prima.\nIl diario racconta in prima persona una storia vera basata sulla stessa vita dell'autrice. Narra di una ragazza che scopre di avere un male incurabile e vive tutto il periodo della sua adolescenza con questa malattia degenerativa chiamata atassia spinocerebellare che colpisce l'apparato nervoso centrale impedendo via via tutti i movimenti autonomi del corpo.\nIn Giappone l'opera ha avuto un enorme successo editoriale, arrivando a vendere fino a 18 milioni di copie.\nNe \u00e8 stato tratto un dorama in 11 puntate andato in onda nel 2005, un film e uno special TV.\nTrama.\nLa storia narra della quindicenne Aya, la quale, una volta entrata nella scuola superiore, scopre di avere una malattia chiamata atassia spinocerebellare, ed alla quale non \u00e8 ancora stata trovata una cura: perci\u00f2 nello stesso libro verranno minuziosamente descritti i cambiamenti che avvengono col tempo nel suo corpo.\nUn poco alla volta Aya perde l'equilibrio, inizia a mancarle la capacit\u00e0 di commisurare le distanze, la possibilit\u00e0 di camminare autonomamente senza aiuto esterno; fino a giungere al punto di non riuscire pi\u00f9 a scrivere, parlare e muoversi. Tutto ci\u00f2 \u00e8 scritto e raccontato con particolare enfasi, attraverso la stessa voce della protagonista, la quale porta i lettori a provare empatia ed immedesimarsi con i sentimenti e le vicende dell'autrice.\nTrasposizioni filmiche.\nUn dorama di 11 puntate \u00e8 stato mandato in onda in Giappone dall'11 ottobre al 20 dicembre del 2005, trasmesso dalla Fuji TV; contemporaneamente al quale \u00e8 stata prodotta una pellicola cinematografica con un cast di attori completamente differente. Infine nel 2007 \u00e8 uscito un film Special appositamente per la televisione e che rappresenta un sequel delle vicende narrate nel dorama.\nLa protagonista viene qui chiamata Aya Ikeuchi, una ragazzina di appena 15 anni che inizialmente vive felice con la sua famiglia, composta dai genitori, un fratello e due sorelle.\nAya \u00e8 una ragazza come tante, amante del basket, della vita, affiancata da molte amiche sincere, studiosa e seria.\nComincia ad avere ad un tratto degli strani incidenti che la portano a perdere l'equilibrio e cadere per strada senza motivo apparente: dopo numerosi incidenti, viene sottoposta a vari esami medici di controllo. Aya giustifica la sua perdita dell'equilibrio con la stanchezza, causata dalle faticose ore di studio notturne per superare gli esami d'ingresso nella scuola superiore.\nAd Aya viene invece diagnosticata, senza alcuna possibilit\u00e0 d'appello, una gravissima malattia chiamata atassia spinocerebellare: questa la porter\u00e0 alla perdita progressiva e totale del controllo sul proprio corpo, a dover continuamente cercare aiuto ed appoggio da parte degli altri per poter proseguire una parvenza di vita \"normale\", ed infine all'abbandono definitivo della scuola e all'ingresso in un istituto specializzato in disabilit\u00e0.\nAya vivr\u00e0 comunque con tanta forza e coraggio, senza mai perdersi d'animo o mollare, tutto il periodo della sua adolescenza, rivolgendo anche uno sguardo amichevole ai numerosi bambini incuriositi dalla sua condizione: morir\u00e0 nel suo letto d'ospedale all'et\u00e0 di 25 anni, dopo un decennio di difficolt\u00e0 sempre maggiori."}
{"id": "1410310", "revid": "767487", "url": "https://it.wikipedia.org/wiki?curid=1410310", "title": "M\u0103d\u0103ras (Bihor)", "text": "M\u0103d\u0103ras (in ungherese \"Madar\u00e1sz\", in slovacco \"Madaras\") \u00e8 un comune della Romania di 2.829 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: Homorog, Iano\u0219da, M\u0103d\u0103ras, Mar\u021bihaz."}
{"id": "1410313", "revid": "179980", "url": "https://it.wikipedia.org/wiki?curid=1410313", "title": "Coppa sudamericana", "text": ""}
{"id": "1410315", "revid": "647919", "url": "https://it.wikipedia.org/wiki?curid=1410315", "title": "Copa sudamericana", "text": ""}
{"id": "1410317", "revid": "158913", "url": "https://it.wikipedia.org/wiki?curid=1410317", "title": "Anticristo", "text": "Lanticristo, per alcune correnti del cristianesimo, \u00e8 il nemico escatologico del Messia: chiamato anche \"falso Cristo\", \u00e8 l'antagonista di Cristo, l'oppositore all'avvento del Regno di Dio in questo mondo, lo strumento del \"grande avversario\" (Satana), potentissimo eppure gi\u00e0 destinato a soccombere. \nAnche nell'ambito del giudaismo e dell'islam sono state o sono tuttora presenti correnti che professano la credenza nell'avvento di un falso messia.\nNel Giudaismo.\n\u00c8 chiaro che nel Giudaismo non pu\u00f2 esistere un \"anticristo\" con la funzione escatologica che questa parola richiama nel cristianesimo. Si possono riconoscere, per\u00f2, alcune credenze in un \"avversario dei tempi ultimi\", credenze che si affermarono dopo l'esilio babilonese, in collegamento anche con il concetto delle \"doglie del Messia\", ovvero delle tribolazioni che precederanno la sua venuta.\nTra i nemici escatologici, si possono citare il principe guerriero Gog di cui si parla nel libro del profeta Ezechiele (), oppure il misterioso sovrano asiatico di Daniele , che dovrebbe avversare il Regno di Dio con le armi, e tormentare il popolo di Israele con grandi devastazioni e tribolazioni, per essere poi sconfitto miseramente.\nQuando la Giudea cadde definitivamente sotto il giogo dei Romani, si fece strada tra gli ebrei una corrente che identificava proprio nei Romani (o in un loro imperatore) l'incarnazione dell'ultimo avversario, destinato comunque ad essere annientato all'arrivo del Messia.\nNel Nuovo Testamento.\nEssendo proprio del cristianesimo il concetto di un Cristo (che ben presto acquis\u00ec caratteristiche differenti rispetto al Messia del Giudaismo), anche il concetto di \"anticristo\" \u00e8 proprio di questa religione.\nNonostante lo sviluppo che la figura dell'anticristo conobbe soprattutto nel primo millennio, essa compare soltanto in pochissimi passi del Nuovo Testamento. A parlare esplicitamente di \u1f01\u03bd\u03c4\u03af\u03c7\u03c1\u03b9\u03c3\u03c4\u03bf\u03c2 (\"ant\u00edchristos\") sono soltanto tre versetti della Prima lettera di Giovanni, , e e un versetto della Seconda lettera di Giovanni, . Particolarmente significativo \u00e8 il fatto che da una concezione cosmica e soprannaturale di questa figura, Giovanni la riconduca alla mancanza di fede che la comunit\u00e0 cristiana cui scrive registra intorno a s\u00e9 e a volte anche al suo interno.\nAltri passi apocalittici del Nuovo Testamento, tuttavia, descrivono l'azione di un oppositore che si dovrebbe sollevare contro l'avverarsi dei progetti di Dio per l'umanit\u00e0. Pur senza usare la parola \"anticristo\", il passo dell'apostolo Paolo nella Seconda lettera ai Tessalonicesi () \u00e8 stato generalmente interpretato come una descrizione di questa figura antagonista (\u1f41 \u1f04\u03bd\u03b8\u03c1\u03c9\u03c0\u03bf\u03c2 \u03c4\u1fc6\u03c2 \u1f00\u03bd\u03bf\u03bc\u03af\u03b1\u03c2, \u1f41 \u03c5\u1f31\u1f78\u03c2 \u03c4\u1fc6\u03c2 \u1f00\u03c0\u03c9\u03bb\u03b5\u03af\u03b1\u03c2, \"l'uomo della iniquit\u00e0, il figlio della perdizione\", un chiaro semitismo per indicare una \"persona estremamente iniqua, destinato alla rovina\"), personificazione dell'iniquit\u00e0 e ribelle per eccellenza. Tenendo conto che \"iniquit\u00e0\" (\u1f00\u03bd\u03bf\u03bc\u03af\u03b1) negli scritti di Paolo ha sempre accezione negativa, in quanto qualifica uno stato di ribellione a Dio, questo \"uomo iniquo\" designerebbe la personificazione della malvagit\u00e0 e dell'opposizione totale e radicale a Dio.\nCi\u00f2 che sottolinea maggiormente il suo agire \u00e8 l'esaltazione: egli siede nel tempio di Gerusalemme, il pi\u00f9 sacro dei luoghi. Con questo gesto provocatorio, intende rifiutare a Dio il riconoscimento di essere l'unica autorit\u00e0 degna di stare nel tempio, anzi, sedendo nel tempio egli si arroga una dignit\u00e0 divina, pretendendo anche un culto. Nel passo non viene detto dove si trovi questo \"ribelle\" prima della sua \"rivelazione\" al mondo, in ogni caso si presenta come un essere sovraumano; ciononostante egli \u00e8 anche \"figlio della perdizione\", termine con cui si indica il suo destino ultimo, quello di essere condannato e annientato al momento della seconda venuta di Cristo. Agostino identificher\u00e0 chiaramente questo avversario di Dio con l'anticristo (\"De civitate Dei\", XX, 19).\nAnche una figura simbolica dell'Apocalisse di Giovanni fu spesso interpretata come una descrizione dell'anticristo: la cosiddetta \"bestia che sale dal mare\" di cui parla il capitolo . Giovanni accumula tratti e annotazioni per dire che questa \"bestia del mare\" non \u00e8 altro che l'incarnazione storica del drago, il volto storico dell'avversario (Satana). Infatti ne \u00e8 la riproduzione fedele: ha lo stesso numero di teste e di corna, il drago le trasmette la sua potenza, il suo trono e la sua autorit\u00e0. Presa di ammirazione per la bestia, tutta la terra si inchina per adorare il drago: \u00e8 dunque chiaro che la bestia \u00e8 l'agente terreno di Satana. Ma a ben guardare, la bestia \u00e8 anche una scimmiottatura di Ges\u00f9 Cristo, una sorta di controfigura grottesca: a suo modo \"muore e risorge\" suscitando stupore e ammirazione tra gli uomini. Per decifrare questa simbologia, occorre rifarsi alle fonti cui l'autore dell'Apocalisse si rif\u00e0, soprattutto il libro di Daniele () e l'apocrifo Quarto libro di Esdra (11,1-17). Nella visione di Esdra, l'aquila dalle molte ali \u00e8 sicuramente l'impero romano; cos\u00ec possiamo pensare che anche per l'Apocalisse di Giovanni la \"bestia del mare\" (affiancata dal suo falso profeta), pi\u00f9 che un anticristo personale sia da interpretare come un'immagine collettiva che raduna tutta la serie delle organizzazioni politiche che si oppongono a Dio, culminate, agli occhi dell'autore, nell'impero romano stesso.\nEuropa medievale.\nIn quanto figure della presenza del maligno nel mondo, i personaggi neotestamentari descritti nel capitolo precedente si sovrapposero e acquisirono ulteriori connotati nel corso dei secoli. Gregorio Magno raccoglie la tradizione dei Padri della Chiesa anteriori e nei suoi \"Moralia in Job\" (libro XXXIV, capitoli I-III) distingue i diversi anticristi, che lungo i secoli si oppongono a Cristo obbedendo a Satana, dall'anticristo finale, figura escatologica e terribile.\nBonaventura di Bagnoregio afferma che tutta la Sacra Scrittura \u00e8 racchiusa in dodici misteri, che egli deduce dal Libro della Sapienza (): grazie a questi misteri, egli spiega che \u00abCome si pu\u00f2 riconoscere Cristo e il suo corpo, cos\u00ec si potr\u00e0 riconoscere l'anticristo e il suo corpo\u00bb (\"Collationes in Hexaemeron\", XIV, 17). Le fonti pi\u00f9 utilizzate lungo tutto il Basso Medioevo per descrivere l'anticristo furono soprattutto gli oracoli della Sibilla Tiburtina, la cosiddetta Apocalisse dello Pseudo-Metodio, gli scritti di Adso da Montier-en-Der e soprattutto quelli del catalano Arnaldo da Villanova.\nNegli scritti appena citati, la figura dell'anticristo si arricchisce di ulteriori dettagli. Nel contesto tipicamente antigiudaico di gran parte del cristianesimo medievale, il \"falso Cristo\" non poteva essere che ebreo: egli appartiene dunque alla trib\u00f9 ebraica di Dan, \u00e8 nato a Corozain o addirittura a Babilonia, il suo nome \u00e8 Gog da Magog. Proprio come Cristo, anche l'anticristo compir\u00e0 miracoli, avr\u00e0 i suoi propri apostoli, distribuir\u00e0 ricchezze ai suoi adepti e diffonder\u00e0 il suo potere ovunque; arriver\u00e0 addirittura a ricostruire il tempio di Gerusalemme, per poi farvisi adorare. \u00c8 abbastanza evidente come, in questa descrizione, i cristiani sovrapponessero alla descrizione dell'anticristo neotestamentario anche quella del Messia atteso dagli Ebrei loro contemporanei. Non a caso, infatti, quando gli Ebrei cominciarono a ricorrere ai calcoli cabalistici per scoprire la data dell'avvento dell'atteso Messia liberatore, i cristiani si dimostrarono molto interessati a questi stessi calcoli, salvo affermare, naturalmente, che quello che sarebbe venuto non era il Messia ebraico ma l'anticristo stesso.\nNelle sue opere riconosciute come autentiche, Gioacchino da Fiore descrisse un doppio anticristo: l'ultimo anticristo, il principale, ma anche un altro anticristo minore che doveva apparire nei tempi presenti della Chiesa. L'evoluzione di questa doppia figura si pu\u00f2 vedere, per esempio, nei testi di Pietro di Giovanni Olivi (dove si parla di un \"anticristo mistico\" che preceder\u00e0 l'anticristo finale), di Ubertino da Casale, e soprattutto di Giovanni di Rupescissa, per il quale addirittura la figura del primo anticristo si sdoppia ulteriormente: si stabilizza cos\u00ec una sequenza escatologica che ha come tappe\nSan Vincenzo Ferrer era addirittura ossessionato dall'imminente avvento dell'anticristo, tanto che in un famoso sermone tenuto a Tortosa il 1\u00ba luglio 1413 ne descrisse l'imminente rivelazione (Ferrer era certo che allora fosse gi\u00e0 nato), i nomi con cui si sarebbe presentato e la sua opera per ingannare gli Ebrei, i musulmani, i Tartari e gli stessi cristiani.\nTra i personaggi storici in cui nel Medioevo si volle identificare l'anticristo, va citato soprattutto Federico II, visto come l'anticristo soprattutto negli ambienti francescani. Di volta in volta, tuttavia, l'anticristo venne riconosciuto in altre figure storiche, soprattutto di re e imperatori: nella sua prima grande opera profetica, il \"Liber secretorum eventuum\", ad esempio, Giovanni di Rupescissa intende dimostrare che il giovane re Ludovico di Sicilia era l'anticristo. L'improvvisa morte del sovrano fece s\u00ec che anche Rupescissa correggesse le sue affermazioni, e nelle sue opere successive l'anticristo non \u00e8 pi\u00f9 identificato con un nome preciso.\nNostradamus e i tre anticristi.\nNostradamus \u00e8 debitore, nelle sue quartine profetiche, di un'amplissima serie di fonti e di tradizioni tipicamente medievali. La ricerca di un linguaggio volutamente criptico, tuttavia, rende l'interpretazione di queste quartine quanto mai difficoltosa. \nSecondo i vari interpreti storici di Nostradamus, \n l'anticristo figlio di Lucifero sar\u00e0 supportato da un altro anticristo minore, figlio diretto di Belial: Il punto nero \u00e8 identificabile con un neo a sinistra della spina dorsale, sulla schiena, dove si credeva fosse il cuore.\nRiformatori protestanti.\nMolti Riformatori protestanti, tra i quali Martin Lutero, Giovanni Calvino, Thomas Cranmer, John Thomas, John Knox e Cotton Mather, identificarono il papato romano come l'anticristo. I Centuriatori di Magdeburgo, un gruppo di studiosi luterani guidati da Mattia Flacio Illirico, scrissero il dodicesimo volume delle \"Centurie\" proprio per denunciare l'iniquit\u00e0 del papato e identificare l'anticristo con il papa romano. A questo proposito, durante la quinta sessione dei dialoghi tra i Luterani e la Chiesa cattolico-romana (tenuti nel 1973 sul tema \"Primato papale e Chiesa universale\"), si \u00e8 fatto notare che:\nWilliam Tyndale, un riformatore inglese, afferm\u00f2 che i regni cattolici della sua epoca erano l'impero dell'anticristo, ma anche che qualunque organizzazione religiosa che distorcesse la dottrina dell'Antico e del Nuovo Testamento dimostrava di essere opera dell'anticristo. Nel suo trattato \"The Parable of the Wicked Mammon\", egli rigett\u00f2 espressamente l'insegnamento consolidato che affermava che un anticristo personale sarebbe sorto nel futuro, e insegn\u00f2 che l'anticristo \u00e8 una forza spirituale sempre presente, che accompagner\u00e0 i credenti fino alla fine dei giorni, sotto diversi travestimenti religiosi di tempo in tempo.\nLa traduzione di Tyndale del secondo capitolo della Seconda ai Tessalonicesi rifletteva questa sua interpretazione, ma significativamente venne poi emendata da successivi revisori. Anche il comitato di traduttori della Bibbia di re Giacomo prefer\u00ec seguire pi\u00f9 da vicino la versione della Vulgata, che vede nella figura di cui parla l'apostolo Paolo un personaggio storico e personale.\nL'anticristo nel cattolicesimo contemporaneo.\nAll'interno della cattolico-romana attuale non vi \u00e8 affatto unanimit\u00e0 circa il fatto che il termine \"anticristo\" indichi una persona, un prototipo o un'idea.\nSecondo i teologi o predicatori pi\u00f9 tradizionalisti, dell'anticristo che si far\u00e0 dio per imporre all'umanit\u00e0 il proprio regno parlerebbero esplicitamente sia il Nuovo Testamento sia i Padri della Chiesa, che sono fonti autentiche della dottrina cattolico-romana. Pertanto la dottrina sull'anticristo, ancorch\u00e9 avvolta in un fitto simbolismo di ardua decifrazione, dal punto di vista cattolico non si dovrebbe considerare una mera leggenda o finzione letteraria ma, al contrario, un'autentica rivelazione che fa parte del \"depositum fidei\". In questa prospettiva, nell'Apocalisse di Giovanni si vede un chiaro riferimento all'anticristo (la \"bestia che sale dal mare\") come ad una \"persona\", unitamente con il suo \"falso profeta\", anch'egli un individuo concreto (se l'anticristo \u00e8 il falso Cristo di Satana, il suo falso profeta potrebbe essere un falso papa). Un'altra prova che l'anticristo sarebbe un uomo in carne e ossa \u00e8 che l'apostolo Paolo (nella Seconda ai Tessalonicesi) lo chiama \"\"uomo\" del peccato e figlio della perdizione\".\nTra l'altro, il secondo dei due epiteti \u00e8 attribuito anche al traditore di Cristo, Giuda Iscariota (Vangelo di Giovanni ): ci\u00f2 viene interpretato affermando che sia Giuda sia l'anticristo sono \"figli del diavolo\", non nel senso che sono stati generati da lui (in tal caso avrebbero la sua natura, i suoi poteri e potrebbero essere considerati la sua incarnazione), ma per loro libera scelta: per loro volont\u00e0 decidono di favorire il piano di Satana per contrastare la redenzione operata da Cristo per la salvezza dell'umanit\u00e0. Sia Giuda sia l'anticristo vengono cos\u00ec considerati i perfetti \"deicidi\" (epiteto tradizionalmente lanciato contro l'intero popolo ebraico): Giuda per aver tradito Ges\u00f9 Cristo per trenta monete d'argento, mentre l'anticristo, non potendo pi\u00f9 uccidere Cristo corporalmente come fece Giuda, perseguiter\u00e0 i credenti e la Chiesa alla fine dei tempi.\nUn'altra corrente di pensiero considera invece l'anticristo una \"leggenda\", o comunque una figura simbolica. Secondo questa impostazione, l'anticristo non sarebbe da ravvisarsi in una persona storicamente definita, ma in un atteggiamento etico e filosofico, quale per esempio il relativismo morale, derivato da un nichilismo proclamato o sottaciuto, che costituirebbe il terreno ideale per lo smarrimento dei cristiani, la menzogna e l'antitesi puntuale a Ges\u00f9 Cristo.\nIl catechismo della Chiesa cattolica non prende affatto posizione su questo tema, e in modo abbastanza evidente evita di soffermarsi su qualsiasi interpretazione \"personale\" dell'anticristo: \nIl Dajj\u0101l nella tradizione escatologica islamica.\nAnche nell'Islam \u00e8 diffusa la credenza che un avversario maligno dovrebbe inaugurare gli eventi escatologici. Esso viene chiamato Dajj\u0101l (\"il mentitore\") e la sua deleteria opera sar\u00e0 al fine vanificata dal Mahdi (che in varie tradizioni preceder\u00e0 e preparer\u00e0 la venuta di \"\u02bf\u012as\u0101 ibn Maryam\", cio\u00e8 Ges\u00f9 figlio di Maria, il quale sconfigger\u00e0 definitivamente l'anticristo: in tal modo \u00e8 legittimato l'impiego del termine \"anticristo\" anche nell'ambito dell'apocalittica musulmana). Una tradizione assai radicata vuole che il Dajj\u0101l potr\u00e0 essere identificato non solo dal suo agire ma anche da alcune caratteristiche somatiche, come il colore delle pupille (una diversa dall'altra), o la forma degli occhi (a goccia), o la capacit\u00e0 visiva (un occhio, il destro, non vedente anche se non bendato).\nL'anticristo nell'arte e nella letteratura.\nIn alcune raffigurazioni, Satana tiene tra le braccia un bambino, che \u00e8 proprio l'anticristo. Questa immagine \u00e8 una specie di antitesi dell'iconografia in cui la Vergine tiene in braccio Ges\u00f9, affermando cos\u00ec anche nell'immagine che l'anticristo \u00e8 l'antitesi di Ges\u00f9 Cristo. Tra i grandi esponenti della letteratura russa contemporanea, Vladimir Sergeevi\u010d Solov'\u00ebv, in \"I tre dialoghi e il racconto dell'anticristo\", descrive l'anticristo come un uomo che liberamente potrebbe scegliere di servire Dio e il bene, e invece sceglie di proprio gusto il male.\nDue rilevanti raffigurazioni dell'Anticristo si trovano rispettivamente nel mosaico del Giudizio Universale della Basilica di Santa Maria Assunta (Torcello) e in un affresco di Luca Signorelli (un Anticristo con corna) nella cappella di San Brizio nel duomo di Orvieto."}
{"id": "1410319", "revid": "167080", "url": "https://it.wikipedia.org/wiki?curid=1410319", "title": "Documenti", "text": ""}
{"id": "1410320", "revid": "1067855", "url": "https://it.wikipedia.org/wiki?curid=1410320", "title": "Campionato europeo maschile di pallacanestro 1961", "text": "Il 12\u00ba Campionato Europeo Maschile di Pallacanestro FIBA (noto anche come FIBA EuroBasket 1961) si \u00e8 tenuto dal 29 aprile all'8 maggio 1961 a Belgrado in Jugoslavia.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano diciannove nazionali divise in sei gruppi composti uno da quattro e cinque da tre squadre.\nPrima fase.\nLa vincente di ogni gara si aggiudica due punti, la perdente uno. Le prime due di ogni gruppo accedono alla seconda fase, le rimanenti giocheranno per le posizioni dalla tredicesima alla diciannovesima.\nGironi di consolazione.\nLe squadre eliminate nei gironi preliminari formano due gironi, uno da tre ed uno da quattro squadre.\nLe prime due si affrontano in un torneo ad eliminazione diretta per le posizioni dalla tredicesima alla sedicesima, le altre sempre in un torneo ad eliminazione diretta giocano per le posizioni dalla diciassettesima alla diciannovesima. La Grecia conserva la vittoria sull'Inghilterra del girone preliminare.\nSeconda fase.\nLe squadre qualificate dei gruppi A,B e C formano il girone 1, le squadre dei gruppi D, E e F formano il girone 2. Ogni squadra conserva i punti ottenuti contro la vecchia compagna di girone. Le vittorie valgono sempre due punti e le sconfitte uno.\nFase Finale.\nLe prime due dei gironi della seconda fase accedono al torneo ad eliminazione diretta per i primi quattro posti, le terze e le quarte giocano per le posizioni dalla quinta all'ottava e le ultime due per le posizioni dalla nona alla dodicesima."}
{"id": "1410322", "revid": "339392", "url": "https://it.wikipedia.org/wiki?curid=1410322", "title": "Francesco da Buti", "text": ""}
{"id": "1410325", "revid": "1444886", "url": "https://it.wikipedia.org/wiki?curid=1410325", "title": "Aldo Rizzi", "text": "Biografia.\nLaureatosi in materie letterarie nel 1952, due anni dopo viene messo a capo del gabinetto del sindaco di Udine Centazzo.\nNel 1958 venne nominato direttore dei Civici Musei udinesi, incarico che copr\u00ec fino al 1985.\nSi mise in luce come saggista e storico dell'arte, con opere su Luca Carlevarijs e Giambattista Tiepolo.\nDal 1972 (fino al 1993) fu conservatore della Villa Manin di Passariano, che contribu\u00ec a salvare ed a riqualificare: vi organizz\u00f2 la mostra del Tiepolo che attir\u00f2 in pochi mesi 325.000 visitatori.\nSpecialista dell'arte veneta barocca e di quella friulana, conosciuto internazionalmente, \u00e8 stato autore di saggi e articoli per un totale di 375 titoli.\nRicordiamo, oltre a quelle gi\u00e0 menzionate, le monografie di Antonio Carneo, Sebastiano Bombelli, Nicola Grassi (o Nicol\u00f2 Grassi), Sebastiano Ricci, e opere sull'arte in Friuli ed a Udine. Organizz\u00f2 mostre, grandi e piccole, locali e internazionali. Ideatore delle Biennali d'arte, fu anche Fondatore dell'Ente Manifestazioni Udinesi, contribu\u00ec a costituire l'Associazione Amici dei Musei. Ha inoltre ricoperto diversi incarichi di responsabilit\u00e0, collaborando anche alle rispettive pubblicazioni, in alcuni importanti sodalizi: Societ\u00e0 Filologica Friulana, Deputazione di Storia Patria, Accademia di Scienze Lettere e Arti, Face, Ateneo Veneto. Per una pi\u00f9 ampia disamina si rimanda alla pubblicazione monografica e al convegno dedicato dalla rivista dell'Universit\u00e0 di Venezia Arte Documento nel 2007: \"Un'identit\u00e0: custodi dell'arte e della memoria: studi, interpretazioni, testimonianze in ricordo di Aldo Rizzi\" a cura di G. Pilo, L. De Rossi e I. Reale."}
{"id": "1410327", "revid": "812213", "url": "https://it.wikipedia.org/wiki?curid=1410327", "title": "Saga nordica", "text": ""}
{"id": "1410328", "revid": "767487", "url": "https://it.wikipedia.org/wiki?curid=1410328", "title": "M\u0103ge\u0219ti", "text": "M\u0103ge\u0219ti \u00e8 un comune della Romania di 2.784 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 7 villaggi: Butan, Cacuciu Nou, Dobricione\u0219ti, G\u0103l\u0103\u0219eni, Josani, M\u0103ge\u0219ti, Ortiteag."}
{"id": "1410329", "revid": "287204", "url": "https://it.wikipedia.org/wiki?curid=1410329", "title": "Magesti", "text": ""}
{"id": "1410336", "revid": "143298", "url": "https://it.wikipedia.org/wiki?curid=1410336", "title": "Saga dei groenlandesi", "text": ""}
{"id": "1410337", "revid": "458786", "url": "https://it.wikipedia.org/wiki?curid=1410337", "title": "Coppa Sudamericana 2006", "text": "La Copa Sudamericana 2006 venne vinta dal Pachuca nella doppia finale contro il Colo Colo.\nRisultati.\nFase preliminare.\n!colspan=\"5\"|Preliminari Argentina III\n!colspan=\"5\"|Preliminari Argentina IV\n!colspan=\"5\"|Preliminari Brasile I\n!colspan=\"5\"|Preliminari Brasile II\n!colspan=\"5\"|Preliminari Brasile III\n!colspan=\"5\"|Preliminari Brasile IV\n!colspan=\"5\"|Preliminari Cile/Per\u00f9\n!colspan=\"5\"|Preliminari Bolivia/Ecuador\n!colspan=\"5\"|Preliminari Paraguay/Uruguay\n!colspan=\"5\"|Preliminari Colombia/Venezuela"}
{"id": "1410340", "revid": "3732", "url": "https://it.wikipedia.org/wiki?curid=1410340", "title": "Benvenuto da Imola", "text": "Fu il primo autore che pubblic\u00f2 un commento esclusivamente dedicato alla \"Commedia\" di Dante.\nBiografia.\nFiglio del notaio Compagno di Anchibene, apparteneva a una famiglia della buona borghesia, di parte ghibellina. Attivo nella vita pubblica cittadina (nei documenti venne indicato come \"magister\", ovvero libero docente che teneva una scuola), il 20 marzo 1365 Benvenuto fu scelto dal comune di Imola, insieme ad altri quattro probiviri, come ambasciatore presso il papa. All'epoca la sede papale era ad Avignone. I rappresentanti si recarono nella citt\u00e0 provenzale per chiedere a papa Urbano V di intervenire contro lo strapotere degli Alidosi, che governavano la citt\u00e0 come vicari pontifici. Bertrando e Azzo Alidosi vennero definiti \"lupi rapaces et praedones\". Urbano V decise invece per il mantenimento dello \"status quo\". L'insuccesso della missione costrinse Benvenuto a non tornare pi\u00f9 ad Imola. Si trasfer\u00ec dunque a Bologna, dove apr\u00ec una nuova scuola. Nello \"studium\" bolognese fu uno dei primi docenti di letteratura dopo Giovanni del Virgilio.\nSuccessivamente conobbe Giovanni Boccaccio ed ebbe modo di ascoltare a Firenze le sue famose lezioni sulla \"Commedia\" dantesca. \nA Bologna Benvenuto rimase dieci anni, durante i quali scrisse tutta, o quasi tutta, la prima redazione del \"Comentum\" sul capolavoro di Dante.\nSuccessivamente si trasfer\u00ec a Ferrara, signorilmente ospitato dal marchese Niccol\u00f2 d'Este, conosciuto ad Avignone e alla cui corte rest\u00f2 fino alla morte. Nella quiete ferrarese il \"magister\" complet\u00f2 il commento dantesco (seconda e terza redazione), curando inoltre le chiose alle \"Bucoliche\" e alle \"Georgiche\" di Virgilio.\nLa visione religiosa.\nUomo di fede concreta e senza soverchi tormenti, Benvenuto esprime anche in materia di religione il carattere sereno e quasi pragmatico che si coglie in molti passaggi del suo \"Commento\" alla dantesca Commedia. Questo in fondo non pu\u00f2 sorprendere in uno studioso che, per quanto aperto di mente e in alcuni tratti non distante dall'Umanesimo vero e proprio, resta pur sempre nei confini del Medioevo. Non tocca a lui, del resto, esternare pensieri approfonditi e critici sulla religione: \u00e8 gi\u00e0 molto se mostra spesso forte polemica nei confronti del clero (e il soggiorno in Avignone avr\u00e0 non piccolo ruolo in tale animosit\u00e0), \nal quale non risparmia strali pungenti, spiritosi e velenosi insieme. C'\u00e8 una frase che sintetizza bene, e anche argutamente, la fede concreta, solida, quasi carnale di cui si \u00e8 detto sopra. Commentando nel III di Purgatorio lo star contenti al quia di Dante, Benvenuto chiosa, rivolto al lettore: \"Ergo, si non vis errare, noli investigare, crede et manduca\". Non investigare: e come non pensare al Carducci che dice \"meglio oprando obliar, senza indagarlo, questo enorme mister de l'Universo\"? Benvenuto crede, Carducci no: ma per entrambi meglio non arrovellarsi sui misteri massimi della vita.\nOpere.\nL'opera principale di Benvenuto fu il \"Comentum super Dantis Aldigherij Com\u0153diam\". Nel suo monumentale studio, Benvenuto si rifece direttamente alla propria cultura letteraria, che peraltro seguiva quella di Dante stesso. Egli, infatti, del viaggio ultraterreno del sommo poeta chiar\u00ec i richiami classici alla \"n\u00e8kyia\" omerica (libro XI dell\"Odissea\") e alla \"catabasi\" di Enea (libro VI dell\"Eneide\"), come anche al libro VI del \"Bellum civile\" di Lucano.\nGli altri commenti a noi noti di Benvenuto riguardano due opere della latinit\u00e0:\nBenvenuto da Imola non fu soltanto un commentatore. Fu anche autore di due opere:\nEredit\u00e0 culturale.\nNel 2017 \u00e8 stato fondato il \u00abCentro studi su Benvenuto da Imola\u00bb, che si propone di approfondire le ricerche sullo studioso e di diffonderne il pensiero.\nIntitolazioni.\nA Benvenuto Rambaldi \u00e8 intitolato il liceo classico statale di Imola."}
{"id": "1410341", "revid": "167080", "url": "https://it.wikipedia.org/wiki?curid=1410341", "title": "Manumissio", "text": ""}
{"id": "1410342", "revid": "767487", "url": "https://it.wikipedia.org/wiki?curid=1410342", "title": "Nojorid", "text": "Nojorid (in ungherese \"Nagy\u00fcr\u00f6gd\") \u00e8 un comune della Romania di 4.532 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 7 villaggi: Apateu, Chi\u0219irid, Le\u0219, Livada Bihor, Nojorid, P\u0103u\u0219a, \u0218auaieu.\nDal 2005 fa parte della Zona metropolitana di Oradea"}
{"id": "1410344", "revid": "110157", "url": "https://it.wikipedia.org/wiki?curid=1410344", "title": "Banca Popolare Etica", "text": "Banca Popolare Etica \u00e8 un istituto di credito, costituito in forma di societ\u00e0 cooperativa per azioni, specializzato nella finanza etica ed alternativa (banca etica). Ha 45.186 soci, un capitale sociale di 79.667.000 \u20ac e una raccolta diretta di 2.077.939.000 \u20ac.\nStoria.\nBanca Popolare Etica nasce a Padova il 30 maggio 1998.\nL'8 marzo 1999 inizia l'operativit\u00e0 con l'apertura della sede di Padova. In seguito verranno aperte le filiali di Ancona, Bari, Bergamo, Bologna, Brescia, Firenze, Genova, Milano, Napoli, Palermo, Perugia, Roma, Torino, Treviso, Trieste, Varese e Vicenza. Nell'ottobre 2014 apre la sua prima filiale estera in Spagna a Bilbao, dove commercializza i propri prodotti e servizi col marchio Fiare Banca Etica.\nNel 2000 viene costituita Etica Sgr e dal 2003 inizia l'operativit\u00e0.\nBanca Popolare Etica pubblica la rivista \"Valori\"."}
{"id": "1410345", "revid": "171417", "url": "https://it.wikipedia.org/wiki?curid=1410345", "title": "Barometro di Torricelli", "text": ""}
{"id": "1410348", "revid": "767487", "url": "https://it.wikipedia.org/wiki?curid=1410348", "title": "Olcea", "text": "Olcea \u00e8 un comune della Romania di 2.786 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: C\u0103lacea, Hodi\u0219el, Olcea, Ucuri\u0219."}
{"id": "1410357", "revid": "167080", "url": "https://it.wikipedia.org/wiki?curid=1410357", "title": "Praetor", "text": ""}
{"id": "1410358", "revid": "322321", "url": "https://it.wikipedia.org/wiki?curid=1410358", "title": "Torgiano", "text": "Torgiano \u00e8 un comune italiano di abitanti della provincia di Perugia in Umbria. \u00c8 indicato come uno de I borghi pi\u00f9 belli d'Italia.\nHa origine da un castello medievale. Di quest'ultimo non restano che poche mura diroccate e una torre. Nel XVII secolo i Baglioni vi eressero un palazzo, che la Lungarotti ha adibito a Museo del vino. Torgiano \u00e8 infatti rinomata, in Italia e nel mondo, per i suoi vini DOC e DOCG.\nGeografia fisica.\nTorgiano fa parte di:\nSport.\nCalcio.\nLa principale squadra di calcio della citt\u00e0 \u00e8 \"A.S.D. Torgiano calcio\" che milita nel campionato di Prima Categoria Girone C. \u00c8 nata nel 1928 ed ha vinto una Coppa Italia Eccellenza Umbria."}
{"id": "1410360", "revid": "767487", "url": "https://it.wikipedia.org/wiki?curid=1410360", "title": "O\u0219orhei", "text": "O\u0219orhei \u00e8 un comune della Romania di 6.151 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: Alparea, Cheriu, Felcheriu, Fughiu, O\u0219orhei.\nDal 2005 fa parte della Zona metropolitana di Oradea"}
{"id": "1410362", "revid": "287204", "url": "https://it.wikipedia.org/wiki?curid=1410362", "title": "Osorhei", "text": ""}
{"id": "1410363", "revid": "84184", "url": "https://it.wikipedia.org/wiki?curid=1410363", "title": "Amanita muscaria var. regalis", "text": "\"Amanita muscaria\" var. regalis (Fr.) Sacc., Sylloge fungorum omnium husque cognitorum (Abellini) 5: 13 (1887).\nAmanita muscaria var. regalis \u00e8 un fungo basidiomicete, variet\u00e0 dell\"Amanita muscaria\".\nDescrizione della specie.\nCappello.\nDa emisferico a convesso, poi aperto e piatto; cuticola color bruno-rossastro cosparsa da verruche color bianco sporco, resti del velo; margine striato.\nLamelle.\nFitte, da bianche a beige, intercalata da lamellule.\nGambo.\nCilindrico, da pieno a cavo, striato sopra l'anello ampio e membranoso, liscio sotto; di colore bianco, color bianco-ghiaccio all'invecchiamento. \nVolva.\nDissociata in verruche.\nCarne.\nBianca e fibrosa.\nHabitat.\nestate-autunno, boschi di latifoglia e conifera. Non comune.\nCommestibilit\u00e0.\nVelenoso come la Amanita muscaria\nEtimologia.\nDal latino \"regalis\", per la sua rarit\u00e0 riguardo al colore del cappello."}
{"id": "1410369", "revid": "1543377", "url": "https://it.wikipedia.org/wiki?curid=1410369", "title": "Paleu", "text": "Paleu \u00e8 un comune della Romania di 2.523 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Paleu, S\u0103ld\u0103bagiu de Munte e Uileacu de Munte.\nDal 2005 fa parte della Zona metropolitana di Oradea"}
{"id": "1410370", "revid": "116492749", "url": "https://it.wikipedia.org/wiki?curid=1410370", "title": "Naufrago", "text": "Un naufrago \u00e8 una persona che viene portata alla deriva o sulla terraferma. Solitamente la situazione avviene dopo un naufragio.\nLe provviste e le risorse disponibili per i naufraghi permettono loro di sopravvivere su di un'isola finch\u00e9 altre persone arrivano a salvarli e condurli via dall'isola. Tuttavia, queste missioni di salvataggio possono anche non avvenire mai se non \u00e8 noto il fatto che la persona sia ancora viva, se il motivo della scomparsa \u00e8 ignoto, o se l'isola non \u00e8 sulle mappe. Questi scenari hanno dato vita alle sceneggiature di numerose storie sotto forma di romanzi e film.\nLa figura del naufrago nella cultura di massa.\nDiversi romanzi, show televisivi e film narrano la storia di naufraghi:\nI naufraghi inoltre sono parte di altre storie, dove l'evento non \u00e8 la parte centrale della trama ma risulta comunque un aspetto importante. Esempi di ci\u00f2 sono:"}
{"id": "1410372", "revid": "143298", "url": "https://it.wikipedia.org/wiki?curid=1410372", "title": "Vinlandia", "text": ""}
{"id": "1410376", "revid": "228587", "url": "https://it.wikipedia.org/wiki?curid=1410376", "title": "Sunnm\u00f8re", "text": "Il Sunnm\u00f8re (M\u00f8re del sud) \u00e8 il distretto tradizionale pi\u00f9 a sud della contea del M\u00f8re og Romsdal, nella Regione del Vestlandet, in Norvegia.\nLa citt\u00e0 principale \u00e8 \u00c5lesund. \nIl distretto comprende i Comuni di: Giske, Hareid, Her\u00f8y, Fjord, Sande, \u00c5lesund, Stranda, Sula, Sykkylven, Ulstein, Vanylven, Volda, \u00d8rskog, \u00d8rsta e \u00c5lesund.\nIn epoca vichinga prima di Harald I il Sunnm\u00f8re era un minuscolo regno."}
{"id": "1410378", "revid": "767487", "url": "https://it.wikipedia.org/wiki?curid=1410378", "title": "Pietroasa (Bihor)", "text": "Pietroasa \u00e8 un comune della Romania di 3.311 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 7 villaggi: Chi\u0219c\u0103u, Cociuba Mic\u0103, Giule\u0219ti, Gurani, M\u0103gura, Mo\u021be\u0219ti, Pietroasa.\nDi un certo interesse la chiesa in legno dedicata a S. Giorgio (\"Sf. Gheorghe\"), del 1715, nel villaggio di Cociuba Mic\u0103."}
{"id": "1410379", "revid": "167080", "url": "https://it.wikipedia.org/wiki?curid=1410379", "title": "Pieter Bruegel il vecchio", "text": ""}
{"id": "1410380", "revid": "38120", "url": "https://it.wikipedia.org/wiki?curid=1410380", "title": "Sinfonia per Antigenida", "text": "La Sinfonia per Antigenida \u00e8 una composizione di Gian Francesco Malipiero del 1962.\nCon essa si pu\u00f2 parlare di un nuovo stile malipieriano, ricco di mutamenti linguistici che gi\u00e0 si erano fatti sentire durante la met\u00e0 degli anni Cinquanta.\nIl pezzo riprende il titolo \"sinfonia\", abbandonato da pi\u00f9 di dieci anni dall'autore, cio\u00e8 dal 1951, quando aveva composto la \"Sinfonia dello Zodiaco\".\nMalipiero, in testa all'edizione della partitura, spiega che \u00abAntigenida tebano antichissimo e peritissimo sonator di piffero ebbe un discepolo chiamato Ismenia, il quale avendo fatto delle cose della musica buonissimo acquisto, per una disavventura appresso il popolo non fu molto grato. Laonde stando mal contento, e avendosi di ci\u00f2 accorto, Antigenida gli disse: non ti curare Ismenia del popolo, percioch\u00e9 basta chu tu piaccia a me e alle Muse...\u00bb. \nLa prima esecuzione della \"Sinfonia per Antigenida\" ebbe luogo a Francoforte nel dicembre del 1962.\nL'unica incisione mondiale \u00e8 stata eseguita dall'Orchestra Sinfonica di Mosca diretta da Antonio de Almeida.\nStile.\nIl brano \u00e8 in un unico movimento, pieno di dissonanze ed episodi contrastanti, della durata approssimativa di 15 minuti. L'ottavino assume un ruolo quasi concertante e in pi\u00f9 di un punto il consueto linguaggio modaleggiante di Malipiero lascia spazio a procedimenti cromatici e asprezze espressionistiche. Le principali difficolt\u00e0 esecutive della \"Sinfonia per Antigenida\" consistono nel riuscire ad esaltare la fitta e spigolosa trama contrappuntistica senza che il discorso risulti un'accozzaglia confusa di note.\nLa sinfonia si articola in 4 tempi:"}
{"id": "1410387", "revid": "287204", "url": "https://it.wikipedia.org/wiki?curid=1410387", "title": "Yuan del Manciuku\u00f2", "text": "Lo yuan del Manciuku\u00f2 era una valuta creata dal Giappone per lo Stato del Manciuku\u00f2, che ebbe corso legale dal giugno 1932 all'agosto 1945. Teoricamente doveva essere una nuova vera moneta, rimase tale per\u00f2 solo in ipotesi, il tentativo di autosostegno venne abbandonato nel 1937. La moneta circolante fu lo \"yuan di controllo\", parificato allo yen.\nTale unit\u00e0 monetaria era in origine basata su un unico campione di base in argento puro, del peso di 23,91 grammi. Essa sostituiva il tael di Haikwan, il sistema monetario locale comunemente e regolarmente in uso in Manciuria prima dell'incidente di Mukden come valuta legale.\nStoria.\nInizialmente le banconote e le monete furono coniate dalla zecca della Banca del Giappone, ma furono in seguito emesse dalla zecca della Banca centrale del Manciuku\u00f2 nella capitale del Manciuku\u00f2, Hsinking (ora Changchun). A causa delle fluttuazioni internazionali nel prezzo dell'argento durante gli anni trenta, il Manciuku\u00f2 tolse lo \"yuan\" dal \"silver standard\" nel 1935 e successivamente agganci\u00f2 lo \"yuan\" allo yen, per poi raggiungere una parit\u00e0 approssimativa con esso.\nIn tutto questo periodo circa met\u00e0 del valore dei biglietti emessi era sostenuto da riserve in moneta metallica. I biglietti emessi erano in cinque tagli, da cento, dieci, cinque e uno \"yuan\" e da cinque \"chiao\" (mezzo \"yuan\"), e sul dritto raffiguravano tipicamente i sovrani della dinastia Qing. Per tenersi al passo con le pressioni inflazionistiche tipicamente sperimentate dalle aree sotto il controllo giapponese verso la fine della Seconda guerra mondiale, nel 1944 fu emesso un biglietto da 1.000 \"yuan\".\nLo \"yuan\" era suddiviso in 10 \"chiao\" (\u89d2), 100 \"fen\" (\u5206) o 1.000 \"li\" (\u91d0). Le monete erano emesse in tagli da 5 \"li\" fino a 10 \"fen\".\nNel 1944 e 1945, il Manciuku\u00f2 emise monete (da 1 e 5 \"fen\") fatte di quella che lo \"Standard Catalog of World Coins\" descrive come \"fibra rossa o marrone\", assomigliante a cartone. Si tratta di un raro esempio di monete non metalliche.\nNel 1948, dopo la fine della seconda guerra mondiale, approssimativamente 12 miliardi di \"yuan\" di biglietti della Banca centrale del Manciuku\u00f2 furono riscattati dalla Tung Pei Bank."}
{"id": "1410390", "revid": "1482985", "url": "https://it.wikipedia.org/wiki?curid=1410390", "title": "Skyr", "text": "Lo skyr () \u00e8 un latticino, magro e morbido a base di latte vaccino acido dal gusto e dall'aspetto simile allo yogurt, tipico della cucina islandese. Tradizionalmente prodotto al naturale e servito mescolato con latte e zucchero, attualmente sono molto diffuse le varianti commerciali con aggiunta di frutta o aromi.\nStoria.\nLo skyr, consumato sia dagli islandesi nel periodo medievale (di cui ci \u00e8 nota la testimonianza dalla letteratura, come la Grettis saga), che dalla popolazione gaelica, era noto, seppur con sensibili differenze, in tutta l'area scandinava, oggi \u00e8 consumato principalmente in Islanda. Tracce di tale prodotto caseario, risalenti a pi\u00f9 di mille anni fa, sono state trovate nella letteratura medievale islandese e in alcuni scavi archeologici compiuti in Islanda sono venuti alla luce resti dello skyr. In epoca moderna, lo skyr \u00e8 prodotto in modo differente da regione a regione, ci\u00f2 conferisce al latticino propriet\u00e0 organolettiche differenti.\nPreparazione.\nQuesto latticino, preparato utilizzando latte vaccino scremato, si ottiene dalla coagulazione delle caseine per mezzo dell'acidificazione con lattobatteri. In via consuetudinaria vengono utilizzati resti di skyr derivanti da una precedente produzione per ottenere il nuovo latticino.\nDiffusione.\nIn Italia, lo skyr originale \u00e8 caratterizzato, nella composizione, con la dicitura precisa \"fermenti di skyr\". Alcuni marchi presenti sul mercato indicano \"fermenti lattici\", distogliendo la denominazione e la ricetta autentica. Altri lo definiscono \"formaggio fresco magro\".\nQualit\u00e0 organolettiche.\nLo skyr sta guadagnando popolarit\u00e0 grazie all'abbondante domanda di alimenti tradizionali che siano poveri di carboidrati in favore del complesso proteico, senza dover rappresentare difficolt\u00e0 metaboliche per l'intestino, che riceve fermenti lattici vivi similmente ad uno yogurt, e che anche siano pronti da consumarsi senza preparazione. \u00c8 infatti un latticino come il quark con contenute calorie, pochi carboidrati, pochissimi grassi e sale con elevate proteine, leggermente superiori a quelle dello yogurt greco con il quale condivide l'aspetto."}
{"id": "1410392", "revid": "767487", "url": "https://it.wikipedia.org/wiki?curid=1410392", "title": "Pocola", "text": "Pocola \u00e8 un comune della Romania di 1.578 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: Feneri\u0219, Petrani, Pocola, Poietari, S\u00eenmartin de Beiu\u0219."}
{"id": "1410394", "revid": "1442080", "url": "https://it.wikipedia.org/wiki?curid=1410394", "title": "Amanita pantherina var. velatipes", "text": "Descrizione della specie.\nCappello.\nDa convesso a semipiatto; cuticola color marrone chiaro cosparsa da verruche bianche.\nLamelle.\nFitte, bianche con lamellule.\nGambo.\nBianco e cilindrico, prima pieno poi cavo, con anello striato e bulbo con volva circoncisa.\nCarne.\nBianca, senza odori e sapori particolari; fibrosa.\nSpore.\nBianche in massa.\nHabitat.\nEstate-autunno, sotto le Abietacee.\nCommestibilit\u00e0.\nVelenosissimo se ingerito in quantit\u00e0, come la \"Amanita pantherina\".\nSpecie simili.\nAltre varianti di \"Amanita pantherina\"."}
{"id": "1410395", "revid": "33751", "url": "https://it.wikipedia.org/wiki?curid=1410395", "title": "Avram Grant", "text": ""}
{"id": "1410396", "revid": "124758695", "url": "https://it.wikipedia.org/wiki?curid=1410396", "title": "Kristy Swanson", "text": "Biografia.\nNata in California, poco pi\u00f9 che quindicenne partecipa a pi\u00f9 di trenta spot pubblicitari. Debutta al cinema nel 1986, ottenendo un piccolo ruolo nella commedia \"Bella in rosa\", in seguito \u00e8 protagonista del film \"Dovevi essere morta\". Anche se il film non ottiene un enorme successo, diventa nota per l'interpretazione di Buffy Summers nel film \"Buffy - L'Ammazza Vampiri\", ruolo in seguito portato al successo da Sarah Michelle Gellar nell'omonima serie televisiva. Negli anni successivi partecipa a film come \"The Program\", \"Sesso e fuga con l'ostaggio\" e \"L'universit\u00e0 dell'odio\".\nL'attrice \u00e8 nota anche per la sua partecipazione alla terza stagione della serie tv \"Ultime dal cielo\", successivamente ha recitato nelle commedie \"Fatti, strafatti e strafighe\" e \"Big Daddy - Un pap\u00e0 speciale\". Nel 2003 ha interpretato il ruolo della biologa marina Kelly Raymond nel film \"Red Water - Terrore sott'acqua\". Nel 2002 ha posato senza veli per \"Playboy\", mentre nel 2006 ha partecipato e vinto a \"Skating with Celebrities\", versione statunitense di \"Notti sul ghiaccio\".\nDoppiatrici italiane.\nNelle versioni in italiano dei suoi film, Kristy Swanson \u00e8 stata doppiata da:"}
{"id": "1410399", "revid": "1543377", "url": "https://it.wikipedia.org/wiki?curid=1410399", "title": "Cesario Gussago", "text": "Dopo aver studiato filosofia e teologia a Pavia, nel 1599 fu vicario generale dell'ordine di San Gerolamo a Brescia e nel 1612 fu nominato organista a \"Madonna delle Grazie\". Oltre a comporre quattro raccolte di lavori sacri (tre dei quali sopravvivono attualmente), Gussago si dedic\u00f2 anche alla composizione di musica strumentale; egli ebbe infatti stretti rapporti con i migliori strumentisti della citt\u00e0 (violinisti e cornettisti). \nTra questi suoi lavori spiccano le sue \"Sonate\" del 1608, una delle primissime raccolte aventi questo titolo, nella quale sono inclusi anche alcuni brani che impiegano il singolo e il doppio coro secondo la maniera di Giovanni Gabrieli, sebbene nel resto delle altre musiche presenti predomini l'omofonia. Impiegano il doppio il coro anche i suoi salmi del 1610, dopo impiega sporadicamente anche il canto gregoriano. La sua ultima collezione di lavori sacri nota risale al 1612 e presenta parti a 3 voci in stile concertato.\nNon si conoscono ne la data ne la localit\u00e0 (forse Brescia) delle morte."}
{"id": "1410401", "revid": "1305772", "url": "https://it.wikipedia.org/wiki?curid=1410401", "title": "Europeo", "text": ""}
