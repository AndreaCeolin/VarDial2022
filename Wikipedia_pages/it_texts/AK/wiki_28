{"id": "1280537", "revid": "124601396", "url": "https://it.wikipedia.org/wiki?curid=1280537", "title": "Living in the Material World", "text": "Living in the Material World \u00e8 il quinto album solista di George Harrison, pubblicato nel 1973 dalla Apple Records. Come seguito dell'acclamato \"All Things Must Pass\" del 1970 e del suo pionieristico progetto di beneficenza, The Concert for Bangladesh, il disco fu tra le uscite pi\u00f9 attese dell'anno. L'album venne certificato disco d'oro dalla Recording Industry Association of America due giorni dopo la sua pubblicazione, salendo in vetta alla classifica negli Stati Uniti, e producendo il singolo di successo \"Give Me Love (Give Me Peace on Earth)\". Il disco raggiunse la prima posizione in classifica anche in Canada e Australia, la seconda in Gran Bretagna, e la quarta in Italia.\nDal punto di vista dei contenuti, \"Living in the Material World\" \u00e8 un album che tratta tematiche religiose e spirituali con testi senza compromessi, che riflettono il tormento interiore di Harrison diviso tra ricerca dell'illuminazione spirituale e status di ricca rockstar. Molti critici hanno individuato nell'opera le migliori prove canore e le parti di chitarra pi\u00f9 raffinate di tutta la carriera dell'ex-Beatle. In contrasto con \"All Things Must Pass\", Harrison scelse una produzione pi\u00f9 misurata per l'album, e ridusse il contributo musicale a un ristretto gruppo di musicisti comprendenti Nicky Hopkins, Gary Wright, Klaus Voormann e Jim Keltner. Ringo Starr, John Barham e il musicista classico indiano Zakir Hussain furono tra gli altri contributori.\nIl disco.\nDopo l'enorme successo dei suoi due precedenti progetti (\"All Things Must Pass\" e \"The Concert for Bangladesh\"), George Harrison trascorse il 1972 tra il meritato riposo e la convalescenza dopo un incidente automobilistico. Per questo motivo l'atteso nuovo album dell'ex Beatle usc\u00ec solo nell'estate del 1973. In realt\u00e0 tra i motivi di questo ritardo era da aggiungere la mancanza di nuovo materiale: col monumentale triplo \"All Things Must Pass\", Harrison aveva esaurito in un colpo solo le riserve accumulate durante la militanza nei Beatles.\nHarrison si affid\u00f2 a uno stuolo di collaboratori ben noti: Ringo Starr, Jim Keltner, Nicky Hopkins, Gary Wright e Klaus Voormann. Nelle previsioni l'album doveva essere prodotto da Phil Spector; in realt\u00e0, a causa delle precarie condizioni psicofisiche del noto produttore, Harrison si ritrov\u00f2 a produrre da solo l'intero album. Fa eccezione \"Try Some Buy Some\", per la quale Harrison us\u00f2 la base registrata nel 1971 per Ronnie Spector e prodotta da Phil Spector.\nOrigine e storia.\nI progetti umanitari caritatevoli di George Harrison del periodo 1971\u201372 in favore della nuova nazione del Bangladesh gli avevano fatto guadagnare una reputazione di \"eroe internazionale\", ma lo avevano anche lasciato esausto e frustrato nei suoi sforzi per assicurarsi che i fondi raccolti andassero a finire veramente ai bisognosi. Invece di pubblicare subito un seguito dell'acclamato \"All Things Must Pass\" per sfruttare la scia della fortuna commerciale che l'opera aveva riscosso, Harrison mise in pausa la sua carriera solista per oltre un anno dopo i due concerti per il Bangladesh, svoltisi al Madison Square Garden di New York nell'agosto 1971. Nel corso di un'intervista concessa alla rivista \"Disc and Music Echo\" nel dicembre dello stesso anno, il pianista Nicky Hopkins raccont\u00f2 di aver appena preso parte a una sessione in studio a New York per il singolo \"Happy Xmas (War Is Over)\" di John Lennon, dove Harrison aveva suonato per loro \"circa due o tre ore\" di nuove canzoni, aggiungendo: \"Erano veramente incredibili!\" Hopkins sugger\u00ec che la lavorazione del prossimo album di Harrison sarebbe potuta iniziare a gennaio o febbraio nel suo nuovo studio di registrazione casalingo a Friar Park, ma qualsiasi progetto venne rimandato a causa della raccolta fondi a favore del Bangladesh. Tra le attivit\u00e0 pi\u00f9 pressanti che tennero impegnato Harrison dal settembre 1971 fino alla fine del 1972, ci furono le difficoltose negoziazioni con la Capitol Records per l'album \"The Concert for Bangladesh\", vari problemi tecnici con il film tratto dai concerti, e le molte riunioni d'affari e con gli avvocati sia negli Stati Uniti sia in Gran Bretagna. Inoltre, negli ultimi mesi del 1971 egli produsse alcuni singoli di Ringo Starr e Lon &amp; Derrek Van Eaton, ed aiut\u00f2 a trovare i finanziamenti per un documentario su Ravi Shankar, per poi passare, nell'agosto 1972, a produrre Cilla Black quando questa incise la sua composizione \"When Every Song Is Sung\".\nIn tutto questo periodo, la devozione di Harrison verso la spiritualit\u00e0 induista e in particolare l'Associazione internazionale per la coscienza di Krishna, attraverso la sua amicizia con A.C. Bhaktivedanta Swami Prabhupada \u2013 raggiunse l'apice. Anche se, come ammise lo stesso Harrison, la sua aderenza alla dottrina spirituale non era impeccabile all'epoca. Egli infatti aveva frequenti relazioni sessuali extraconiugali, tradendo di nascosto la moglie Pattie Boyd, e continuava a fare uso di droga (principalmente cocaina). Questa sua dualit\u00e0 fu notata da parenti e amici all'epoca. Se da un lato Harrison era capace di passare giorni interi immerso nella lettura dei testi sacri induisti, dall'altro prendeva parte a selvagge sessioni in studio a Londra, divertendosi con alcol, sesso e droghe, come in occasione di quelle per l'album solista di debutto di Bobby Keys.\nNell'agosto 1972, quando anche il film documentario tratto dal \"The Concert for Bangladesh\" era stato ultimato e distribuito nei cinema, Harrison parte da solo in auto per un viaggio di vacanza in giro per l'Europa, durante il quale raccont\u00f2 in seguito di avere recitato il mantra Hare K\u1e5b\u1e63\u1e47a nonstop per un giorno intero. Secondo l'accademico religioso Joshua Greene, un devoto Hare Krishna, questo viaggio fu la preparazione spirituale di Harrison per la registrazione dell'album \"Living in the Material World\".\nContenuti.\nPiuttosto che rivisitare le composizioni lasciate fuori da \"All Things Must Pass\" o provate durante le sessioni per l'album in questione, Harrison scrisse i brani contenuti in \"Living in the Material World\" nel periodo 1971-72, con l'eccezione di \"Try Some, Buy Some\", da lui composto nel 1970 ed inciso per Ronnie Spector nel febbraio 1971. I brani riflettono la sua devozione spirituale, come nel caso di \"The Lord Loves the One (That Loves the Lord)\", \"Living in the Material World\", \"Give Me Love (Give Me Peace on Earth)\" e \"Try Some, Buy Some\" \u2013 ma anche i suoi sentimenti in merito al periodo pre e post concerto di beneficenza per il Bangladesh, in canzoni quali \"Miss O'Dell\" (non inclusa nell'album ma pubblicata come B-side di \"Give Me Love\") e \"The Day the World Gets 'Round\".\nSia \"The Lord Loves the One\" sia la title track dell'album furono ispirate direttamente dagli insegnamenti del maestro spirituale Prabhupada. L'accademico religioso Joshua Greene fece notare l'adattamento da parte di Harrison di un passaggio della \"Bhagavadg\u012bt\u0101\" nei testi di \"Living in the Material World\" ed aggiunse: \"Alcune delle canzoni distillano concetti spirituali in frasi cos\u00ec eleganti da ricordare s\u016btra vedici: brevi codici che contengono interi volumi di significati.\" In \"Give Me Love\", Harrison fonde lo stile ind\u00f9 bhajan (o canzone devozionale) con la musica gospel occidentale, ripetendo la formula del suo successo internazionale \"My Sweet Lord\". Nella sua autobiografia del 1980, \"I Me Mine\", egli descrisse la canzone \"una preghiera e una dichiarazione personale tra me, il Signore, e a chiunque interessi\".\nMentre i canti devozionali a K\u1e5b\u1e63\u1e47a presenti in \"All Things Must Pass\" erano stati edificanti celebrazioni di fede, le sue ultime composizioni tradiscono una qualit\u00e0 pi\u00f9 austera, in parte risultato dell'esperienza del concerto per il Bangladesh. Il suo arrangiatore musicale, John Barham, avrebbe successivamente suggerito che una \"crisi spirituale\" possa esserne stata la causa; mentre altri osservatori hanno indicato invece il fallimento del matrimonio di Harrison con Pattie Boyd, che stava andando a rotoli all'epoca, come probabile causa del tono pi\u00f9 cupo del disco.\nSin dal principio, l'adesione di Harrison alle tematiche spirituali non fu sempre costante, dedito com'era a stili di vita contrastanti: Chris O'Dell, amico di Harrison e Boyd, raccont\u00f2 in pi\u00f9 di un'occasione quanto fosse difficile sapere se il musicista \"metteva le mani nell'onnipresente borsa delle orazioni o in quella della cocaina\". Vari biografi riportano la medesima dualit\u00e0: da un lato, Harrison tradiva regolarmente la moglie in diverse avventure extraconiugali, mentre dall'altro lato, partecipava a sessioni di amici e conoscenti per favorirne la carriera, come nel caso del primo lavoro da solista di Bobby Keys, o della produzione della canzone di Harry Nilsson \"You're Breakin' My Heart\", durante la prima met\u00e0 del 1972. Nel medesimo periodo, a George venne ritirata per la seconda volta la patente per avere condotto la sua Mercedes-Benz a 145\u00a0km orari ed esser rimasto coinvolto in un incidente in una rotonda, nel quale sua moglie Pattie si procur\u00f2 le lesioni pi\u00f9 gravi.\nLe tematiche di altre canzoni trattano degli strascichi della separazione dei The Beatles, in diretto riferimento alla storia della band \u2013 come nel caso di \"Living in the Material World\" e \"Sue Me, Sue You Blues\" \u2013 oppure esprimendo il desiderio di Harrison di vivere nel presente, libero dalla sua precedente identit\u00e0 di \"Beatle George\", come nel caso di \"The Light That Has Lighted the World\", \"Who Can See It\" e, soprattutto, \"Be Here Now\". Il testo di \"Who Can See It\" riflette in particolare il disincanto di George nei confronti del suo status pregresso di membro pi\u00f9 giovane dei Beatles, \"una sorta di fratello minore\" per Lennon e Paul McCartney, mentre \"Sue Me, Sue You Blues\" \u00e8 il suo commento alla causa intentata da McCartney nel 1971 agli altri tre Beatles per dissolvere il gruppo come societ\u00e0. In linea con gli insegnamenti di Prabhupada, tutti i traguardi inerenti fama, ricchezza o posizione sociale non significano nulla dal punto di vista del George Harrison del 1972. Persino in canzoni apparentemente \"d'amore\" come \"That Is All\" e \"Don't Let Me Wait Too Long\", Harrison sembra indirizzarsi a una divinit\u00e0 piuttosto che a una persona fisica. Musicalmente, quest'ultima composizione risente dell'influenza dello stile di scrittura di inizio anni sessanta di Brill Building.\nHarrison don\u00f2 la sua quota di diritti d'autore di nove delle undici canzoni incluse in \"Living in the Material World\" all'associazione di beneficenza Material World Charitable Foundation da lui fondata. Questa iniziativa si era resa necessaria per le varie ragioni fiscali che avevano ostacolato i suoi sforzi di aiuto nei confronti dei rifugiati del Bangladesh.\nRegistrazione.\nDiversamente da quanto fatto per il suo triplo album del 1970, Harrison si avvalse della collaborazione di un ristretto gruppo di musicisti e amici per le sessioni di registrazione di \"Living in the Material World\". Gary Wright, che condivideva con George la fede spirituale ind\u00f9, e Klaus Voormann ritornarono rispettivamente a tastiere e basso elettrico, mentre John Barham forn\u00ec ancora gli arrangiamenti orchestrali. A loro si aggiunsero Jim Keltner, che aveva impressionato Harrison al concerto per il Bangladesh del 1971, e Nicky Hopkins. Anche Ringo Starr contribu\u00ec all'album, insieme a Jim Horn, altro musicista della band del \"Concert for Bangladesh\". L'ingegnere del suono fu Phil McDonald, che aveva lavorato nello stesso ruolo per \"All Things Must Pass\".\nTutte le parti di chitarra ritmica e solista furono eseguite dal solo Harrison. Gran parte delle tracce base furono incise con Harrison alla chitarra acustica; solamente \"Living in the Material World\", \"Who Can See It\" e \"That Is All\" includevano delle parti di chitarra elettrica. Pete Ham e il suo compagno nei Badfinger Tom Evans si aggiunsero ai turnisti il 4 e l'11 ottobre, anche se il loro apporto non venne incluso nella versione definitiva dell'album.\nLe sessioni si svolsero in parte agli Apple Studios di Londra, ma pi\u00f9 frequentemente nello studio di registrazione casalingo di Harrison a Friar Park, secondo Voormann. Il bassista tedesco descrisse le sessioni a Friar Park \"intime, rilassate, amichevoli\" e molto diverse dalle sedute di registrazione per l'album \"Imagine\" di John Lennon alle quali avevano preso parte lui, Harrison e Hopkins nel 1971. Keltner ricorda che Harrison era molto concentrato e \"al massimo della forma fisica\" durante le sessioni di \"Living in the Material World\", avendo smesso di fumare ed iniziato a recitare il M\u0101l\u0101.\nLa lavorazione dell'album prosegu\u00ec fino alla fine di novembre, quando Hopkins part\u00ec per la Giamaica per partecipare alle sessioni di registrazione del nuovo album dei Rolling Stones. Durante questo periodo, Harrison co-produsse (insieme a Zakir Hussain e Phil McDonald) un nuovo album dal vivo per Ravi Shankar e Ali Akbar Khan su etichetta Apple Records, \"In Concert 1972\". In aggiunta, appena prima di Natale, George produsse una versione preliminare della canzone \"Photograph\", da lui composta insieme a Ringo Starr.\nSovraincisioni e mixaggio.\nDopo aver ospitato Bob Dylan e la moglie Sara a Friar Park, Harrison riprese a lavorare all'album nel gennaio 1973, alla Apple. \"Sue Me, Sue You Blues\", che nel 1971 era stata data al chitarrista Jesse Ed Davis per un suo album, venne re-incisa in questo periodo. Il tema \"giudiziario\" del brano aveva acquistato nuovo rilievo agli inizi del 1973, dato che Harrison, Lennon e Starr intentarono tutti e tre causa al loro manager Allen Klein, che era stato la causa primaria dei litigi con McCartney. Nello specifico Harrison ce l'aveva con Klein in quanto egli aveva trascurato di registrare in anticipo i concerti del 1971 per il Bangladesh come raccolte fondi di beneficenza, con conseguente rifiuto dell'esenzione fiscale da parte del governo.\nPer il resto di gennaio e febbraio, si tennero sessioni per le sovraincisioni sulle tracce base dell'album \u2013 comprese tracce vocali, percussioni, slide guitar e sezione fiati. La canzone \"Living in the Material World\" ricevette particolare attenzione durante questa fase di produzione, con aggiunte di sitar, flauto e tabla da parte di Zakir Hussain. Il contrasto risultante tra la parte rock e il middle eight in stile indiano enfatizz\u00f2 la lotta interiore dell'autore tra le tentazioni del mondo materiale e gli obiettivi di elevazione spirituale. Anche la strumentazione di musica classica indiana aggiunta a \"Be Here Now\" segn\u00f2 un raro ritorno di Harrison al genere che lo aveva affascinato nel periodo 1966-68.\nLe ultime aggiunte furono le orchestrazioni di Barham e i cori, in \"The Day the World Gets 'Round\", \"Who Can See It\" e \"That Is All\", ai primi di marzo. Terminata la lavorazione dell'album, George Harrison part\u00ec per Los Angeles per presenziare a una riunione d'affari legata al nome \"Beatles\" e per iniziare la lavorazione dei rispettivi dischi di Shankar e Starr, \"Shankar Family &amp; Friends\" (1974) e \"Ringo\" (1973).\nCopertina e grafica.\nCome fatto in precedenza per \"All Things Must Pass\" e \"The Concert for Bangladesh\", Harrison commission\u00f2 l'artwork dell'album a Tom Wilkes, e al suo nuovo socio Craig Baun. La grafica dell'LP fu molto commentata all'epoca della pubblicazione del disco, Stephen Holden della rivista \"Rolling Stone\" descrisse l'opera \"meravigliosamente confezionata con disegni simbolici e dediche alla gloria di Sri K\u1e5b\u1e63\u1e47a\", mentre lo scrittore Nicholas Schaffner ammir\u00f2 le \"colorate rappresentazioni delle scritture ind\u00f9\", sotto forma di dipinti presi da un'edizione pubblicata da Prabhupada della \"Bhagavadg\u012bt\u0101\". Riprodotto nel foglio dei testi (sul retro dei quali campeggia un simbolo O\u1e43 (\u0950) di colore rosso su sfondo giallo), questo dipinto mostra K\u1e5b\u1e63\u1e47a insieme a Arjuna, leggendario guerriero, in un carro, trainato da Uchchaihshravas, il mitico cavallo a sette teste.\nPer l'immagine frontale di copertina, Wilkes utilizz\u00f2 una fotografia Kirlian del palmo della mano di Harrison con un medaglione ind\u00f9. La foto venne scattata al dipartimento di parapsicologia dell'UCLA, come anche quella usata per il retro di copertina, dove Harrison invece tiene in mano tre monete: un paio di quarti di dollaro ed un dollaro d'argento.\nIl pannello sinistro interno, dal lato opposto ai crediti dell'album, mostra Harrison e il gruppo di musicisti \u2013 Starr, Horn, Voormann, Hopkins, Keltner e Wright \u2013 seduti lungo una tavolata, imbandita con cibo e vino, in una deliberata parodia dell'affresco dell\"'Ultima cena\" di Leonardo da Vinci. La fotografia venne scattata da Ken Marcus in California presso la dimora in stile Tudor dell'avvocato Abe Somer. Harrison \u00e8 vestito da prete, tutto in nero (e in altri scatti della stessa seduta indossa anche una mitra da vescovo), con alla vita un cinturone da cowboy con una Colt a sei colpi \u2013 \"evidente l'intento blasfemo nei confronti della chiesa cattolica, e la critica della violenza e del materialismo percepiti in essa\", gi\u00e0 presi di mira da Harrison nella canzone \"Awaiting On You All\" inclusa nel suo precedente album \"All Things Must Pass\".\nPubblicazione.\nA causa del lungo periodo occorso per la registrazione, \"Living in the Material World\" fu pubblicato il 30 maggio 1973 negli Stati Uniti (n. cat. SMAS 3410), e il 22 giugno nel Regno Unito (PAS 10006). Preceduto dal singolo \"Give Me Love (Give Me Peace on Earth)\", che divenne il secondo numero 1 in classifica negli Stati Uniti per Harrison.\nIl disco riscosse un immediato successo commerciale, debuttando alla posizione numero 11 della classifica \"Billboard\" Top LPs &amp; Tape e raggiungendo il primo posto il 23 giugno, scalzando dalla vetta l'album \"Red Rose Speedway\" di Paul McCartney &amp; Wings. \"Living in the Material World\" rest\u00f2 in cima alla classifica statunitense per cinque settimane di fila, venendo certificato disco d'oro dalla RIAA con oltre 500,000 copie vendute nei primi due giorni di pubblicazione. In Gran Bretagna, l'album raggiunse la seconda posizione in classifica. Nonostante le alte vendite iniziali, il successo dell'album inizi\u00f2 a scemare velocemente in parte a causa della scelta \"anomala\" di cancellare la pubblicazione di un secondo singolo estratto dal disco, \"Don't Let Me Wait Too Long\"; e in parte a causa di alcune recensioni negative. Altra stranezza dal punto di vista commerciale, fu la decisione di Harrison di non effettuare nessun concerto a supporto dell'opera; l'unica sua apparizione pubblica in Inghilterra fu per accompagnare Prabhupada in una processione religiosa nel centro di Londra, l'8 luglio. Secondo l'autore Bill Harry, l'album ha venduto circa tre milioni di copie.\nClassifiche, riconoscimenti e critica.\nL'album ed il singolo estratto, \"Give Me Love (Give Me Peace on Earth)\", ebbero un immediato successo, raggiungendo la numero 1 per entrambi negli USA, numero 2 e 8 in Gran Bretagna; l'album raggiunse inoltre la prima posizione nella Billboard 200 per cinque settimane ed in Canada per sei settimane, la seconda in Australia, Svezia e Regno Unito, la quarta in Italia e Norvegia, la quinta in Olanda, l'ottava in Spagna, la nona in Giappone e la decima in Francia.\nTuttavia la critica fu tutt'altro che benevola\u02d0 ad Harrison venne rimproverato soprattutto l'utilizzo di temi e argomenti di carattere spirituale. Influenzate da tali veementi critiche, le vendite calarono bruscamente dopo circa un mese, dando inizio a un lungo periodo di crisi commerciale per Harrison. Al contrario, a posteriori l'album riscuote recensioni positive e viene considerato uno dei lavori pi\u00f9 importanti del George Harrison solista.\nRecensioni contemporanee.\nSimon Leng descrisse \"Living the Material World\" come \"uno dei dischi pi\u00f9 attesi del decennio\" e la sua pubblicazione \"un evento\". Talmente alte erano le aspettative dei critici, che Stephen Holden inizi\u00f2 la sua ampiamente favorevole recensione dell'album su \"Rolling Stone\" con le parole \"alla fine eccolo qui\", prima di proseguire definendo la nuova uscita di Harrison \"un classico pop\" e un \"disco profondamente seducente\". \"L'album non \u00e8 solo un evento commerciale\", egli scrisse, \"\u00e8 il pi\u00f9 coinciso e universale lavoro mai concepito da un ex-Beatle sin da \"John Lennon/Plastic Ono Band\" (1970)\". \"Billboard\" fece notare due tematiche principali presenti nell'album \u2013 \"i Beatles e il sottotesto della loro lotta spirituale\" \u2013 e descrisse le prove vocali di Harrison di \"primo livello\".&lt;ref name=\"BB review/google\"&gt;Eliot Tiegel (ed.), \"Top Album Picks: Pop\", \"Billboard\", 9 giugno 1973, pag. 54.&lt;/ref&gt;\nDue settimane prima della pubblicazione del disco in Gran Bretagna, \"Melody Maker\" pubblic\u00f2 un'estesa anteprima di \"Living in the Material World\" da parte del loro corrispondente di New York, Michael Watts. Quest'ultimo scrisse che \"l'impressione pi\u00f9 straordinariamente immediata lasciata dall'album concerne i testi\", che, sebbene a volte \"solenni e pii\", sono \"pi\u00f9 interessanti\" di quelli di \"All Things Must Pass\", dato che \"Material World\" \u00e8 \"personale, alla sua maniera, tanto quanto qualsiasi altra cosa fatta da Lennon\". Nel descrivere \"un'ottima scelta\", in considerazione della natura dei testi, lo stile di produzione pi\u00f9 sobrio dell'album, Watts concluse: \"Harrison mi ha sempre colpito principalmente come scrittore di canzoni pop molto eleganti; ora \u00e8 qualcosa di pi\u00f9 di un intrattenitore. Ora \u00e8 onesto.\"\nMentre Holden dichiara che, secondo lui, di tutti e quattro i Beatles, Harrison \u00e8 quello che ha proseguito l'eredit\u00e0 \"pi\u00f9 preziosa dei Beatles\" \u2013 cio\u00e8, \"l'aura spirituale che il gruppo aveva acquisito a partire dal White Album\" \u2013 altri recensori obiettarono invece che c'era troppa \"religiosit\u00e0\" in \"Living in the Material World\". Questa critica in particolare fu frequente soprattutto in Gran Bretagna, dove nell'estate del 1973, l'autore Bob Woffinden scrisse, \"la bolla di protezione da Beatle di George era senza dubbio scoppiata\" e anche per ognuno dei suoi ex compagni di band; il suo \"piedistallo da santo\" ora era \"un luogo esposto, niente affatto confortevole dove stare\".\nSul \"NME\", Tony Tyler inizi\u00f2 la sua recensione dichiarando quanto avesse a lungo idolatrato Harrison considerandolo \"il miglior oggetto confezionato sin dalla pizza surgelata\", ma che aveva drasticamente cambiato idea in anni recenti; dopo il magnifico \"All Things Must Pass\", Tyler prosegu\u00ec, \"l'indegnit\u00e0 dei miei pensieri eretici mi colse al tempo dei concerti per il Bangladesh\". Tyler liquid\u00f2 \"Material World\" con la sentenza: \"[\u00c8] piacevole, competente, vagamente ottuso ed inoffensivo. \u00c8 anche straordinariamente poco originale e - almeno a livello lirico - rigido, ripetitivo e cos\u00ec dannatamente santo da farmi venire voglia di urlare.\" Il recensore concluse: \"Non ho dubbi che il disco vender\u00e0 tonnellate di copie e che George doner\u00e0 tutti i profitti ai Bengalesi affamati e mi far\u00e0 sentire come il cinico squalido e meschino che indubbiamente sono.\"&lt;ref name=\"Tyler/NME73\"&gt;Tony Tyler, \"Holy Roller: Harrison\", \"NME\", 9 giugno 1973, pag. 33.&lt;/ref&gt; Anche Robert Christgau recens\u00ec negativamente l'album su \"Creem\", dando al disco una \"C\" e scrivendo che \"Harrison canta come se stesse facendo l'imitazione di un sitar\". Nel loro libro del 1975 \"\", Tyler e Roy Carr biasimarono Harrison per \"l'imposizione didattica [delle] sue sante memorie a poveri ed innocenti collezionisti di dischi\" e dichiararono le tematiche spirituali dell'album \"offensive, a loro modo, tanto quanto il radicalismo politico di Lennon &amp; Y\u014dko Ono in \"Some Time in New York City\" (1972).\"\nDa parte sua, Harrison anticip\u00f2 le critiche per la troppa spiritualit\u00e0 dei testi dell'album, dichiarando alla rivista \"Melody Maker\" nel settembre 1971 a proposito dei critici musicali: \u00abSi sentono minacciati quando parli di qualcosa che non sia giusto \"be-bop-a-lula\". E se dici le parole \"Dio\" o \"Signore\", gli si rizzano i capelli in testa\u00bb.\nSecondo il critico neozelandese Graham Reid, riguardo alla religiosit\u00e0 dell'album, \"spesso la musica \u00e8 una guida pi\u00f9 veritiera del senso dei testi rispetto alle parole stesse. Harrison non \u00e8 un grande scrittore di parole, ma \u00e8 un musicista eccezionale. Tutto scorre, tutto si intreccia. Le sue melodie sono cos\u00ec superbe che si prendono cura di tutto... \".&lt;ref name=\"Reid/Elsewhere\"&gt;Graham Reid, \"George Harrison Revisited, Part One (2014): The dark horse bolting out of the gate\", Elsewhere, 24 ottobre 2014.&lt;/ref&gt; Come Holden, Nicholas Schaffner approv\u00f2 l'iniziativa di George Harrison di donare la sua quota di diritti d'autore alla Material World Charitable Foundation e lod\u00f2 le \"sottigliezze musicali squisite\" presenti nel disco. Sebbene i \"dogmi trascendentali\" non siano sempre di suo gusto, Schaffner riconobbe la grande ricercatezza stilistica di \"Living in the Material World\".\nTralasciando le tematiche religiose e spirituali dell'album, furono generalmente molto apprezzate la produzione e la musica in esso contenute. Schaffner scrisse: \"Sicuramente Phil Spector non ha mai avuto un allievo pi\u00f9 attento.\" Carr &amp; Tyler lodarono il \"superbo accompagnamento di Harrison alla chitarra slide\", e gli assolo in \"Give Me Love, The Lord Loves the One, The Light That Has Lighted the World\" e \"Living in the Material World\" sono stati definiti tra le prove pi\u00f9 esemplari dell'ex-Beatle allo strumento in tutta la sua carriera. Nel suo libro \"The Beatles Apart\" (1981), Bob Woffinden scrisse: \"Quelli che si fermano a contestare i testi, o Harrison stesso, si perdono della grande musica, spesso eccellente.\" Woffinden descrisse l'album \"veramente bello\", e afferm\u00f2 come l'unico errore di Harrison fosse stato \"l'aver aspettato troppo tempo prima di pubblicarlo e dare cos\u00ec un successore ai suoi dischi del 1970-71\".\nRecensioni moderne.\nNei decenni successivi alla pubblicazione dell'album, \"Living in the Material World\" si guadagn\u00f2 la reputazione di \"blockbuster dimenticato\" \u2013 termine usato da Simon Leng, e riportato da altri commentatori quali Robert Rodriguez e Bruce Eder di AllMusic. Quest'ultimo descrisse \"un capolavoro minore sottovalutato\" il disco del 1973 di Harrison, che \"rappresenta il suo apice come musicista e compositore\". John Metzger di \"The Music Box\" defin\u00ec \"Material World\" il \"pi\u00f9 sottovalutato e trascurato album della carriera di Harrison\", aggiungendo che esso \"si coalizza attorno alle sue canzoni ... e la bellezza zen che emana dagli inni a un potere superiore, inevitabilmente, si trasforma in un'influenza delicata e seducente.\"\nScrivendo su \"Rolling Stone\" nel 2002, Greg Kot trov\u00f2 l'album \"tristemente monocromatico\" se paragonato al suo predecessore, mentre Zeth Lundy di PopMatters, scrisse che l'opera soffriva di \"un tratto distintivo pi\u00f9 anonimo\" rispetto alla \"cattedrale sonora\" di \"All Things Must Pass\". Recensendo la carriera solista di Harrison sulla rivista \"Goldmine\" nel 2002, Dave Thompson consider\u00f2 il disco allo stesso livello di \"All Things Must Pass\", scrivendo: \"Anche se la storia insiste a dire che \"Living in the Material World\" non poteva fare a meno di essere eclissato dal suo antenato gigantesco, ascoltando insieme i due album e utilizzando la funzione \"shuffle\" del lettore CD, \u00e8 difficile scegliere quale sia il disco migliore.\"\nChris Ingham nella sua \"The Rough Guide to The Beatles\" del 2003, riconosce che \"Living in the Material World\" possegga, a tratti, notevoli grazia e bellezza, ma conclude scrivendo: \"Chi trova noiosi brani come \"Long, Long, Long\" o le grandi ballate di \"All Things Must Pass\", potrebbe non avere sufficiente pazienza per il tono ombroso e sconcertante dell'album\".\nNella sua recensione della ristampa del 2006 di \"Living in the Material World\", Tom Doyle sulla rivista \"Q\", elogi\u00f2 le ballate presenti nell'album, come \"The Light That Has Lighted the World\" e \"Be Here Now\", e sugger\u00ec che \"lo scorrere del tempo aiuta a svelare la bellezza dell'opera\". Mat Snow sulla rivista \"Mojo\" scrisse che l'album contiene \"almeno due capolavori\", le tracce \"Don't Let Me Wait Too Long\" e \"The Day the World Gets 'Round\", e concluse dicendo come il resto dell'album \"fosse Harrison nel suo massimo periodo da predicatore, ma nondimeno sempre in ottima forma come musicista.\" In un'altra recensione datata 2006, per il sito internet Vintage Rock, Shawn Perry scrisse che \"Material World\" pu\u00f2 sembrare \"pi\u00f9 sobrio ed immediato senza il \"muro del suono\" del suo predecessore, ma il suo flusso ed eleganza sono inconfondibili\". Perry ammira lo stile chitarristico di Harrison alla slide guitar e conclude definendo il disco un \"classico sottovalutato\". Scrivendo per la rivista \"Uncut\" nel 2008, David Cavanagh descrisse \"Living in the Material World\" forse \"un po' troppo mistico e religioso, ma comunque un album da avere se vi piace la buona musica\".\nNel recensire la ristampa dell'album del 2014, Chaz Lipp scrisse che \"questo classico da primo posto in classifica, in termini di produzione, \u00e8 preferibile senza dubbio al suo predecessore\", aggiungendo: \"La sinuosa \"Sue Me, Sue You Blues\", la galoppante title track, e l'ascendente \"Don't Let Me Wait Too Long\" si posizionano tra le cose migliori di Harrison.\" Alex Franquelli di PopMatters lo definisce \"un successore di peso\" a \"All Things Must Pass\" e scrive come l'album \"sollevi la barra della consapevolezza sociale che era stata solo leggermente sfiorata nel disco precedente\". Franquelli conclude: \"\u00c8 un'opera che gode di uno sviluppo dinamico pi\u00f9 elaborato, in cui gli strati sono tenuti insieme dall'abile lavoro di Harrison dietro il banco di mixaggio.\" In un'altra recensione del 2014, Paul Trynka scrisse su \"Classic Rock\": \"In tutti questi anni, \u00e8 il suo album pi\u00f9 apertamente spirituale che brilla ancora oggi ... Le canzoni pi\u00f9 conosciute, come \"Sue Me, Sue You Blues\" (dedicata al rapace Allen Klein), resistono bene, ma sono le tracce pi\u00f9 sobrie \u2013 \"Don't Let Me Wait Too Long\", \"Who Can See It\" \u2013 che colpiscono di pi\u00f9: meravigliose canzoni pop, tanto pi\u00f9 forti per la loro stessa misura.\" Trynka prosegue descrivendo \"Be Here Now\" un \"capolavoro e il vertice del disco\".\nTra i vari biografi dei Beatles, Alan Clayson approv\u00f2 lo stile produttivo di \"Material World\" \"pi\u00f9 simile a quanto fatto da George Martin per i dischi della band\", dopo gli \"eccessi\" spectoriani di \"All Things Must Pass\". All'interno di un contesto maggiormente sobrio, Clayson aggiunse, Harrison rivendica il titolo di \"re della chitarra slide rock 'n' roll\", oltre a fornire la \"sua migliore prestazione canora di sempre\" in \"Who Can See It\". Inoltre, Rodriguez lodando lo stile produttivo pi\u00f9 scarno, scrisse che esso permetteva alle melodie dell'ex-Beatle di respirare dando loro pi\u00f9 spazio per dispiegarsi, e giudic\u00f2 \"stellare\" la tecnica chitarristica di Harrison. Peter Lavezzoli descrisse l'album \"una raccolta di canzoni ispirate che contiene alcuni dei migliori brani di Harrison, in particolare la ballata \"Who Can See It\", anche se un po' troppo esageratamente in stile Roy Orbison.\"\nLeng dichiar\u00f2 che \"Living in the Material World\" era il suo disco preferito in assoluto tra gli album solisti di George Harrison. Secondo Leng, con la commistione della provocatoria canzone di \"protesta\" \"The Day the World Gets 'Round\", l'anti-divistica \"The Lord Loves the One\", e la \"perfetta confezione pop\" in \"Give Me Love\" e \"Don't Let Me Wait Too Long\", \"Living in the Material World\" \u00e8 l'ultimo album a catturare lo spirito libertario ed idealista degli anni sessanta. Anche Eder riconosce il messaggio utopico presente in \"Material World\", scrivendo: \"Persino nell'estate del 1973, dopo anni di guerra e disillusioni, alcuni di noi erano ancora in cerca \u2013 o speravano - di ricevere la salvezza dal concetto di pace e amore\".\nTracce.\nVersione originale.\nTutte le canzoni sono scritte da George Harrison.\nLato A\nLato B\nRistampa del 2006.\nMateriale aggiuntivo.\nLa versione Deluxe CD+DVD contiene inoltre:"}
{"id": "1280538", "revid": "1745361", "url": "https://it.wikipedia.org/wiki?curid=1280538", "title": "Stream of Consciousness (album)", "text": "Stream of Consciousness \u00e8 il terzo album in studio del gruppo musicale italiano Vision Divine, pubblicato il 3 maggio 2004 dalla Scarlet Records.\nDescrizione.\nSi tratta del primo concept album del gruppo, nonch\u00e9 il primo con il cantante Michele Luppi, che ha sostituito Fabio Lione, e con Oleg Smirnoff alla tastiera e Matteo Amoroso alla batteria.\nIl concept narra la storia di un uomo che dalla sua cella di un manicomio ritorna indietro nel tempo, e si chiede se \u00e8 valsa veramente la pena di impazzire per conoscere il vero senso della vita. Durante questo viaggio sar\u00e0 accompagnato dal suo angelo custode che rappresenta la coscienza umana."}
{"id": "1280540", "revid": "123721445", "url": "https://it.wikipedia.org/wiki?curid=1280540", "title": "Alessandro I di Tver'", "text": "Biografia.\nSecondogenito del Principe Michail di Tver' e di Anna di Ka\u0161in, in giovent\u00f9 gli furono conferiti gli appannaggi di Cholm e Mikulin. Nel 1320 spos\u00f2 Anastasia di Galizia. Nel 1326, succedette come Principe di Tver' e di Vladimir al fratello Dimitrij, ucciso per ordine di Uzbeg Khan nella citt\u00e0 di Saraj. L'anno successivo un ufficiale tataro, Shevkal (cugino di Uzbeg), arriv\u00f2 a Tver' con un largo contingente militare.\nDopo essersi stabilito nel palazzo di Alessandro, secondo i resoconti storici, inizi\u00f2 a terrorizzare la citt\u00e0, permettendo alle sue truppe di uccidere e saccheggiare liberamente. Voci di corte sostenevano inoltre che fosse suo obiettivo uccidere Alessandro, usurpare il suo trono e introdurre l'Islam nella citt\u00e0. Leggenda vuole che, quando il 15 agosto 1327 alcuni tatari cercarono di portare via il cavallo a un diacono, noto come Diudko, una folla di cittadini corse dapprima in suo aiuto e quindi inizi\u00f2 a massacrare i tatari accampati in citt\u00e0. Shevkal e le sue guardie furono bruciati vivi nelle case all'interno delle ove avevano cercato di rifugiarsi nel vano tentativo di sottrarsi al linciaggio.\nIl massacro comport\u00f2 inevitabilmente la rappresaglia tatara. Ivan Kalita, fratello del Principe Jurij di Mosca, ucciso nel 1322 da Dimitrij, si rec\u00f2 immediatamente presso l'Orda e, prima che Alessandro avesse la possibilit\u00e0 di giustificarsi presso Uzbeg Khan, persuase quest'ultimo a conferire a Mosca lo yarlik (titolo) del trono di Vladimir. Il Khan invi\u00f2 inoltre 50.000 soldati, guidati da Ivan, a Tver'. Alessandro fugg\u00ec con la propria famiglia a Novgorod, ma quest'ultima rifiut\u00f2, per timore dei Tatari, di offrirgli ospitalit\u00e0: vistosi respinto, decise di rifugiarsi a Pskov.\nPskov non solo autorizz\u00f2 Alessandro ad entrare in citt\u00e0, ma gli confer\u00ec il titolo di Principe. Tuttavia, nel desiderio di salvare le terre russe da ulteriori devastazioni (se Ivan Kalita avesse sorpreso Alessandro a Pskov, il Khan avrebbe senza dubbio ordinato una spedizione punitiva con il compito di distruggere la citt\u00e0) Alessandro cerc\u00f2 di allontanarsi dalla citt\u00e0 ma i cittadini non gli permisero di fuggire. Il Metropolita Teognoste arriv\u00f2 quindi a Novgorod e, insieme all'Arcivescovo Moisei e sotto l'ordine di Ivan Kalita, scomunic\u00f2 Pskov. Nel 1329, obbedendo agli ordini del khan, Ivan Kalita e alcuni altri Principi dichiararono guerra alla citt\u00e0.\nAlessandro fugg\u00ec prima in Polonia, quindi in Svezia e quando il Metropolita revoc\u00f2 la scomunica, torn\u00f2 a Pskov sotto la protezione di Gediminas, Granduca di Lituania. Nel 1335 Alessandro invi\u00f2 il suo primogenito, F\u00ebdor, all'Orda con il compito di chiedere perdono; due anni dopo vi si rec\u00f2 egli stesso: Uzbeg Khan, in un primo momento, perdon\u00f2 il suo vecchio nemico e permise il suo ritorno a Tver'. Questo rinnov\u00f2 le ostilit\u00e0 con Mosca, che Tver' non era tuttavia pi\u00f9 in grado di sostenere: a fronte di nuove tensioni, avendo Tver' stretto un'alleanza con Jaroslavl', Ivan Kalita, pur militarmente in netto vantaggio in un eventuale scontro, decise tuttavia di non affrontare il nemico in campo aperto ma si rec\u00f2 dal Khan insieme ai figli Simeone e Ivan, denunciando le provocazioni di Alessandro e dipingendolo come uno strenuo nemico dei mongoli.\nUzbek decise tuttavia di chiamare a s\u00e9 i principi di Tver' e di Jaroslav, annunciando loro il perdono. Alessandro, oltremodo diffidente, prima invi\u00f2 il proprio figlio Fyodor a Saraj e successivamente, di nuovo invitato, vi si rec\u00f2 seppur riluttante. I suoi timori furono confermati: nella capitale dell'orda d'Oro egli fu condannato a morte per ordine del Khan nell'ottobre 1339 tramite squartamento insieme al proprio figlio primogenito. I loro corpi fatti a pezzi furono dapprima portati a Vladimir e quindi seppelliti a Tver'."}
{"id": "1280542", "revid": "121572142", "url": "https://it.wikipedia.org/wiki?curid=1280542", "title": "Tira (gastronomia)", "text": "La \u201cTira\u201d di Cairo Montenotte (vai alla pagina dedicata sul sito pro loco di Cairo Montenotte).\nUn tempo chiamata \u201cla Regina delle Langhe\u201d, Cairo Montenotte \u00e8 un borgo medioevale dell\u2019entroterra Savonese, situato sulla sponda sinistra della Bormida di Spigno. Le vestigia del castello dei Del Carretto ne costituiscono uno sfondo suggestivo. Comune un tempo principalmente agricolo, fu oggetto, nel corso degli anni di numerose invasioni barbariche e fu proprio a cavallo tra il \u2018700 e l\u2019800, durante la presenza delle truppe Napoleoniche che, secondo la leggenda, nacque la favolosa \u201cTira\u201d. Esistono testimonianze storiche che la \u201cTira\u201d abbia fatto parte della tradizione gastronomica locale ma ai Cairesi piace appagarsi della leggenda secondo la quale essa sarebbe nata in casa di un umile contadino cairese di nome \u201cGepin\u201d in modo del tutto fortuito e come molte grandi scoperte quasi \u201cper sbaglio\u201d\nLa ricetta.\nLa \"tira\" \u00e8, sostanzialmente, un panino, cotto in un forno a legna, nella cui preparazione per\u00f2, oltre ai normali ingredienti per la preparazione del pane, si aggiunge anche abbondante pasta di salsiccia.\nLa leggenda.\nSi racconta che le truppe Napoleoniche, le quali dopo le battaglie della campagna d\u2019Italia della fine del \u2018700 avevano gettato le basi per la conquista dei primi territori Italici proprio nelle nostre valli, imperversassero nelle campagne alla ricerca di cibo. Gepin, ignaro delle scorrerie, aveva ucciso il maiale e dopo la lavorazione delle carni si accingeva a insaccarle per garantirne la conservazione nei mesi successivi, ma mentre era intento nell\u2019operazione, vide i soldati avanzare verso la sua dimora.\nVelocemente Gepin nascose la carne nel posto pi\u00f9 vicino e a portata di mano: la madia. I soldati a caccia di cibo e riposo si fermarono nella cascina, e consumato il poco cibo trovato, si abbandonarono a un agognato riposo e dopo alcune ore ripartirono. Gepin corse allora a recuperare la carne, ma nella madia non c\u2019era pi\u00f9: era sparita. La farina, che impastata con acqua e lievito riposava nella madia aveva avvolto completamente la carne e non era pi\u00f9 possibile separare l\u2019una dall\u2019altra. Troppo prezioso il cibo per potersi permettere di sprecarlo ed allora Gepin decise di farne delle pagnottelle che, una volta cotte nel forno, divennero le succulenti \u201cTire\u201d."}
{"id": "1280547", "revid": "287204", "url": "https://it.wikipedia.org/wiki?curid=1280547", "title": "Gaio Senzio Saturnino", "text": "Il nonno era stato pretore, mentre il cugino, L.Scribonio Libone (console nel 34 a.C.), era un consolare. Di lui Velleio Patercolo ricorda, dopo averlo conosciuto negli anni 4 e 5 in Germania, che era un \"uomo dalle molteplici virt\u00f9, serio ed al contempo brillante\".\nBiografia.\nDivenuto console nel 19 a.C., dovette affrontare notevoli responsabilit\u00e0 nel sedare alcuni disordini popolari fomentati da Marco Egnazio Rufo (pretore nel 20 a.C.), che aveva ordito un complotto per uccidere Augusto. Quest'ultimo una volta scoperto veniva messo a morte.\nIn seguito govern\u00f2 l'Africa proconsularis (attorno al 13 a.C.), la Siria (attorno al 9-7 a.C.; ed in Giudea effettu\u00f2 il censimento, sotto Erode) e la Gallia-Germania dal 6 al 3 a.C.\nTornava in Germania con Tiberio in qualit\u00e0 di suo legato dal 4 al 6, ottenendo gli \"ornamenta triumphalia\" al termine delle prime due campagne del 4 e 5 d.C., quando un esercito romano raggiunse l'Elba.&lt;br&gt;\nNel 6 Tiberio aveva programmato di abbattere il regno marcomanno di Maroboduo, completando cos\u00ec l'occupazione dell'intera Germania e portando definitivamente i confini dell'Impero romano dal Reno all'Elba. Saturnino doveva condurre gli eserciti di Gallia, Germania e Rezia in Boemia (per un totale di 4-5 legioni, dalla regione di Mogontiacum e dall'alto Danubio), mentre Tiberio, da Carnuntum, lungo il fronte occidentale avrebbe condotto altre 4 legioni lungo il fronte orientale, in una manovra a tenaglia che non desse scampo al re dei Marcomanni. Lo scoppio della rivolta in Pannonia e Dalmazia proprio al principio di questa campagna marcomannica, interruppe l'avanzata romana a soli cinque giorni di marcia dagli avamposti nemici.\n\u00c8 possibile che abbia governato la neo provincia germanica fino al 7, anno in cui veniva sostituito da Publio Quintilio Varo.\nEbbe un figlio, Cneo (o Caio/Gaio?) Senzio Saturnino, divenuto anch'egli console nel 4 d.C. Moriva probabilmente prima di Augusto attorno al 12-14 d.C.\nSecondo la Treccani si tratta di due figli distinti: l'omonimo Gaio console nel 4 d.C. insieme a Elio Catone, e Gneo console suffetto nel 4 d.C. che accompagn\u00f2 il padre in Siria e amministr\u00f2 la provincia dopo di lui."}
{"id": "1280550", "revid": "109808714", "url": "https://it.wikipedia.org/wiki?curid=1280550", "title": "Leamington Spa", "text": "Royal Leamington Spa, pi\u00f9 nota come Leamington Spa o semplicemente Leamington, \u00e8 una citt\u00e0 termale di 45.114 abitanti della contea del Warwickshire, in Inghilterra."}
{"id": "1280551", "revid": "767487", "url": "https://it.wikipedia.org/wiki?curid=1280551", "title": "Giovent\u00f9 violata", "text": "Giovent\u00f9 violata \u00e8 un film del 2005 diretto da Griffin Dunne.\nTrama.\nLiz, una massaggiatrice di New York, sogna di abbandonare la sua vita e cercare il padre di suo figlio, un famoso antropologo che vive in Sud America per studiare una trib\u00f9 primitiva (chiamata Yanomano o Fierce People). La sua vita per\u00f2 \u00e8 a Manhattan ed \u00e8 tranquilla, ma quando il figlio ha dei problemi con la legge, decide di darsi una nuova opportunit\u00e0 per evitare che il mondo le crolli addosso."}
{"id": "1280552", "revid": "116635605", "url": "https://it.wikipedia.org/wiki?curid=1280552", "title": "Liquame", "text": "Il liquame \u00e8 un effluente zootecnico fluido, derivato dalle deiezioni solide e liquide (feci e urina) a cui si \u00e8 aggiunta acqua di bevanda e acqua di lavaggio.\nA differenza del letame e del liquiletame, il liquame non contiene alcun materiale usato come lettiera, pertanto presenta un rapporto carbonio/azoto pi\u00f9 basso e, quindi, una carica inquinante pi\u00f9 alta anche in caso di spandimento sul suolo, a causa della maggiore suscettivit\u00e0 alla mineralizzazione e al conseguente dilavamento di nitrati.\nA differenza del letame, che essendo di consistenza solida viene frammentato finemente e sparpagliato sul terreno con macchine denominate spandiletame, il liquame viene irrorato in forma liquida da appositi carri-botte, trainati da una trattrice agricola e denominati \"spandiliquame o botte del liquame\".\nI liquami sono generalmente prodotti in allevamenti intensivi con alto carico di bestiame in rapporto alla superficie, in particolare allevamenti di suini e di bovini da carne in stalle con pavimentazione in grigliato."}
{"id": "1280553", "revid": "1463849", "url": "https://it.wikipedia.org/wiki?curid=1280553", "title": "Enrico Golisciani", "text": "Biografia.\nHa pubblicato anche un volumetto di versi per musica, intitolato \"Pagine d'Album\" (Milano, Ricordi, 1885) e molte altre poesie per musica pubblicate regolarmente nella \"Gazzetta Musicale di Milano\"; a Napoli fu direttore del Giornale per tutti. \nDi lui Franco Bruni scrive \u00abLo stile del G. si rivela profondamente legato al clima tardoromantico\u00bb e \u00abL'opera letteraria del G. \u00e8 attraversata, dal periodo giovanile alla piena maturit\u00e0, dall'uso sapiente del colore locale e da una narrazione in cui gli elementi sociali sono ben evidenziati, secondo una tradizione che ci riporta al naturalismo francese\u00bb.\nPoesia e musica.\nRomanze"}
{"id": "1280554", "revid": "1543377", "url": "https://it.wikipedia.org/wiki?curid=1280554", "title": "Sun Tong", "text": "\u5b59\u901a, Sun Tong (in Pinyin), zi Jikuan (\u5b63\u5bbd). \u00c8 un insegnante di arti marziali cinesi che ha trasmesso il Mizongquan.\nNote biografiche.\nSun Tong \u00e8 originario di Tai'an (\u6cf0\u5b89) nello Shandong. \u00c8 nato nel 1722 e fin dall'infanzia si \u00e8 appassionato di arti marziali cinesi. Si trasfer\u00ec a Yanzhou (\u5156\u5dde) nella zona di Jining in Shandong, per apprendere il Wushu dal maestro Zhang (se ne conosce solo il cognome). Dopo dieci anni di lavoro assiduo egli divenne particolarmente versato nelle tecniche di gamba, tanto che venne soprannominato \u201cSun la gamba di ferro\u201d. Trovandolo intelligente, costante, dotato, ma non temprato, il maestro Zhang gli consigli\u00f2 di percorrere il paese e di studiare le arti marziali presso i grandi maestri di altre scuole. Dopo numerosi anni di viaggio, si ferm\u00f2 a studiare al monastero Shaolin dove si guadagn\u00f2 il nome di \u201cSun Tong la gamba di ferro prestigiosa\u201d.\nQuando Sun Tong torn\u00f2 a casa del maestro Zhang, la figlia di questi (Zhang Yulan\u5f20\u7389\u5170) lo ingaggio in combattimento e venne uccisa per sbaglio da lui. Preso dai rimorsi si mise nuovamente ad errare per il paese, fino a quando, negli ultimi anni di vita si ferm\u00f2 ad insegnare nel villaggio Yaoguantun (\u59da\u5b98\u5c6f) del distretto di Cangxian (\u6ca7\u53bf) in Hebei. Sun Tong insegn\u00f2 a circa un centinaio di studenti e cinque di essi sono coloro che hanno trasmesso lo stile Mizongquan fino a noi. Tra i suoi studenti ricordiamo: Chen Shan (\u9648\u5584), Zhang Yaoting (\u5f20\u8000\u5ead), Wang Jiwu (), Yang Hongbin (\u6768\u9e3f\u5bbe), ecc."}
{"id": "1280556", "revid": "33689", "url": "https://it.wikipedia.org/wiki?curid=1280556", "title": "Scribonio Largo", "text": "Biografia.\nAttivo durante gli anni del principato di Claudio, Scribonio Largo legato a Gaio Giulio Callisto liberto dell'imperatore. La sua preparazione \u00e8 fatta risalire all'et\u00e0 tiberiana.\nPrese parte alla spedizione britannica di Claudio nel 43 d.C., e l'anno successivo inizi\u00f2 a comporre un ricettario, le \"Compositiones\", che fu pubblicato verso il 47-48, forse in una doppia redazione greca e latina (che giustificherebbe il particolare carattere linguistico del testo).\nLe \"Compositiones\".\nL'opera \u00e8 dedicata a Gaio Giulio Callisto, un potente liberto della corte e raccoglie 271 ricette mediche(alcune delle quali perdute) contro ogni genere di male.\nIl testo \u00e8 diviso in due parti: nel primo le ricette (in numero di 162) sono presentate secondo lo schema dalla teste ai piedi (secondo il criterio gi\u00e0 presente in Celso). Seguono 37 ricette di antidoti (tra i quali la theriaca) contro veleni, morsi e punture. Sono poi illustrati impiastri, \"malagmata\" (unguenti) e \"acopa\" (antidolorifici) utilizzati dai chirurghi. Il linguaggio adottato \u00e8 ricco di volgarismi.\nNella prefazione l'autore, rifacendosi ad Ippocrate definisce il codice deontologico del medico, improntato a misericordia e umanit\u00e0. Il medico delineato dallo scrittore deve prestare soccorso a chiunque stia male, indipendentemente dalla condizione economica dei pazienti, ed impegnarsi solo nelle arti che guariscono: per tale motivo \u00e8 decisamente condannata ogni pratica abortiva.\nScribonio indica il nome degli autori dei vari preparati che presenta, in qualche caso se stesso, e afferma di averli sperimentati tutti, dichiarando qualche volta di aver cambiato le proporzioni degli ingredienti rispetto alle sue fonti. \nFra i trattamenti pi\u00f9 interessanti si ricorda l'elettroterapia per la cura della gotta e delle cefalee tramite l'uso di torpedini (\"Torpedo marmorata\") e razze (\"Rajiformes\") poste a diretto contatto col corpo del malato.\nNell'opera sono citate 249 sostanze vegetali, 45 minerali e 36 animali, tutte provenienti dal bacino del Mediterraneo, dal Vicino Oriente o dall'Africa.\nSpesso i rimedi vegetali consigliati da Scribonio avevano realmente un effetto terapeutico: si ricorda l'analgesico per l'angina della madre dell'imperatore Claudio.\nI suoi dentifrici contengono abrasivi, agenti sbiancanti e del nardo per migliorare l'alito.\nAlcune delle ricette sono invece di origine dubbia o esotica: tra di esse, per es., l'uso della pietra bezoar contro i morsi degli animali arrabbiati, la consultazione astrologica per migliorare l'efficacia dei rimedi medici, la salamandra contro il freddo e il succo di mandragora. \nSono condannati invece l'uso di altre pratiche considerate superstiziose (come il cervello di cerbiatto o il sangue di gladiatore contro l'epilessia.\nL'opera godette di enorme successo per tutta l'et\u00e0 imperiale e tardo-imperiale, tanto che la maggior parte delle ricette fu ripresa da un medico del V secolo d.C., Marcello Empirico, che, nel 410 circa, la utilizz\u00f2 per redigere la sua opera \"De medicamentis empiricis, physicis, et rationabilibus\" di grande valore per la comprensione del testo di Scribonio Largo.\nLe \"Compositiones\" furono riscoperte all'inizio del XVI secolo e pubblicate per la prima volta nel 1529. I preparati furono utilizzati nelle farmacopee utilizzate almeno fino al 1655."}
{"id": "1280558", "revid": "10351149", "url": "https://it.wikipedia.org/wiki?curid=1280558", "title": "Royal Leamington Spa", "text": ""}
{"id": "1280561", "revid": "716642", "url": "https://it.wikipedia.org/wiki?curid=1280561", "title": "Derek Riordan", "text": "Carriera.\nHibernian.\nCominci\u00f2 la carriera nell'Hibernian (la squadra di cui era tifoso da bambino) nel 2000, per poi debuttare nel 2001. Ci vollero pochi anni per farsi conoscere, e nel gennaio del 2003 fu prestato al Cowdenbeath, squadra di seconda divisione scozzese. Qui in 2 presenze segn\u00f2 3 gol.\nRiusc\u00ec a conquistarsi il posto nella stagione 2002-2003, durante la quale l'Hibernian si posizion\u00f2 nella parte alta della classifica della Scottish Premier League. Per le successive 3 stagioni fu il miglior realizzatore della sua squadra con 18, 23 e 20 gol.\nGrazie a tutto ci\u00f2, vinse il titolo di SPFA Young Player of the Year 2005, cio\u00e8 il miglior giovane della Scottish Premier League. In questo periodo debutt\u00f2 anche in Nazionale.\nNella stagione 2004-2005 rifiut\u00f2 il rinnovo contrattuale, e venne inserito nella lista dei partenti. Nell'estate del 2006 il Celtic riusc\u00ec a strappare al club di Edimburgo Riordan, per 200.000 sterline.\nCeltic.\nL'inizio con il Celtic fu difficile. Infatti fu piuttosto difficile per lui conquistarsi un posto nell'11 titolare. In questa stagione, comunque, riusc\u00ec a realizzare 4 gol in 16 presenze nel campionato scozzese.\nIl ritorno all'Hibernian.\nAlla chiusura del mercato estivo 2008 Riordan torn\u00f2 nell'Hibernian.\nIl 7 maggio 2009 segn\u00f2 nel Derby di Edimburgo contro i rivali dell'Hearts regalando agli \"Hibs\" la vittoria.\nShaanxi Chanba.\nL'8 luglio 2011 ha firmato un contratto di due anni con lo Shaanxi Chanba, club della massima divisione cinese che lo ha acquistato a parametro zero. Derek lascia cos\u00ec l' di Edimburgo dopo 3 stagioni e 36 reti segnate nella Scottish Premier League."}
{"id": "1280565", "revid": "773636", "url": "https://it.wikipedia.org/wiki?curid=1280565", "title": "Chiesa della Madonna dei Remedi", "text": "La chiesa della Madonna dei Remedi \u00e8 un edificio sacro che si trova ad Abbadia San Salvatore.\nDescrizione.\nFu eretta nel 1602 sul posto di un tabernacolo distrutto nel 1561. L'arco della facciata era parte di un portico, chiuso ai primi del Novecento.\nAll'interno si trovano affreschi di Francesco e Giuseppe Nicola Nasini: nella cappella di destra, le \"Sante Cecilia e Barbara, Agnese, Margherita\"; in quella di sinistra, \"Sant'Agata, Santa Lucia\", \"Miracoli di Sant'Antonio da Padova\" e, sulla volta, la \"Gloria del Santo\". L'altare maggiore conserva al centro una \"Madonna col Bambino\" del primo Cinquecento. Sulle pareti Giuseppe Nicola Nasini ha affrescato l\"Angelo annunciante\" e la \"Vergine annunciata\"; nella parte centrale si riconoscono i \"Santi Pietro e Sebastiano, Paolo e Rocco, Michele e Raffaele, Francesco e Marco\"."}
{"id": "1280566", "revid": "1714743", "url": "https://it.wikipedia.org/wiki?curid=1280566", "title": "Elena Paleologa (1428-1458)", "text": "Biografia.\nInfanzia.\nSia secondo \"Les familles d'outre-mer\", che secondo la \"Chroniques d'Amadi et de Strambaldi. T. 2\", Elena era l'unica figlia di Teodoro II Paleologo, despota della Morea e della moglie Cleofe Malatesta di Pesaro, che, secondo il \"Duc\u00e6 Mich\u00e6lis Duc\u00e6 nepotis Historia Byzantina\" era la figlia del signore di Rimini, Pesaro, Fossombrone, Fratta Todina, Gradara, Jesi, Todi, Narni, Orte e Acquasparta, Malatesta IV Malatesta e di Elisabetta da Varano, morta misteriosamente nel 1433.\n&lt;br&gt;Teodoro II Paleologo, ancora secondo \"Les familles d'outre-mer\", era il figlio secondogenito del basileus dei romei, Manuele II Paleologo e di Elena Draga\u0161\nMatrimonio.\nElena, come riportano sia \"Les familles d'outre-mer\", che la \"Chroniques d'Amadi et de Strambaldi. T. 2\" e la \"Chronique de l'\u00cele de Chypre\", and\u00f2 in sposa, come seconda moglie, al re di Cipro e di Gerusalemme, pretendente al trono armeno di Cilicia, Giovanni II di Lusignano (1432 \u2013 1458), il figlio primogenito del re di Cipro e di Gerusalemme, pretendente al trono armeno di Cilicia, Giano di Lusignano (1375 \u2013 1432) e della sua seconda moglie, Carlotta di Borbone (1388-1422), che, secondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo\"Histoire g\u00e9n\u00e9alogique et chronologique de la maison royale de France\", Carlotta era figlia del Conte di La Marche, Giovanni di Borbone-La Marche e della Contessa di Vend\u00f4me e di Castres, Caterina di Vend\u00f4me. \n&lt;br&gt;Elena era arrivata a Cipro il 2 febbraio 1441, come conferma la \"Chroniques d'Amadi et de Strambaldi. T. 2\", ed il 3 febbraio nella Cattedrale di Santa Sofia a Nicosia erano state celebrate le nozze, e dove venne anche incoronata regina consorte di Cipro, Gerusalemme e Armenia.\n&lt;br&gt;Suo marito, Giovanni aveva sposato, in prime nozze, nel 1437, a Ripaglia, per procura (rappresentato dallo zio, Ugo) Amedea Paleologa (1418 \u2013 1440), figlia del Marchese del Monferrato, GianGiacomo; Amedea, che la \"Chroniques d'Amadi et de Strambaldi. T. 1\", cita col nome di Medea, arriv\u00f2 a Cipro, nel 1440, il matrimonio fu celebrato il 3 luglio e il 13 settembre mor\u00ec, anche la \"Chroniques d'Amadi et de Strambaldi. T. 2\", cita Amedea col nome di Medea, riportando che il 3 luglio fu anche incoronata regina di Cipro, confermando la morte al 13 settembre e la tumulazione nella chiesa di San Domenico accanto alla suocera, senza aver dato discendenti a Giovanni II.\nRegina di Cipro.\nSuo marito, Giovanni II, aveva anche un'amante, Marietta di Patrasso, di cui non si conoscono gli ascendenti e che nella \"Chronique de l'\u00cele de Chypre\" viene descritta come una donna bella e saggia (Marietta da Patras dal Arcipelago, donna bellissima e savia), che, prima del 1441, gli aveva dato un figlio, Giacomo detto il Bastardo (1438 \u2013 1473).\nSempre secondo la \"Chronique de l'\u00cele de Chypre\", la regina, Elena, venuta a conoscenza che il re Giovanni II aveva un'amante, la fece convocare e le fece tagliare il naso, per renderla meno attraente agli occhi del marito, ed inoltre desiderava che il figlio di Marietta fosse soppresso, ma Giovanni II lo imped\u00ec. \nElena, cerc\u00f2 di diffondere la religione ortodossa, sostituendo i sacerdoti latini con quelli greci, dimostrando tuttavia grande spirito di accoglienza e assistette ai molti rifugiati bizantini a Cipro, dopo la caduta di Costantinopoli nel 1453, per mano degli ottomani, che posero definitivamente fine a quello che rimaneva del millenario Impero romano d'Oriente. \nLa regina lott\u00f2 strenuamente contro il figlio naturale del marito e contro la madre di questi, Marietta, ma il suo atteggiamento non imped\u00ec al sovrano di nominare Giacomo secondo erede, dopo Carlotta, figlia legittima.\n&lt;br&gt;Essendo morto l'arcivescovo di Nicosia, il figlio naturale di Giovanni II Giacomo, all'et\u00e0 di quindici anni, lo sostitu\u00ec con l'approvazione papale.\n&lt;br&gt;In quello stesso anno, 1456, la figlia Carlotta, erede al trono, era stata data in moglie a Giovanni di Portogallo, che ricevette il titolo di principe \"titolare\" d'Antiochia e affianc\u00f2 il suocero nel governo del regno; e, quando l'anno successivo, 1457, si ammal\u00f2 e mor\u00ec, la suocera, la regina Elena, fu sospettata di averlo fatto avvelenare dal ciambellano di corte, in quanto cercava di contrastare la religione ortodossa.\nRimasta vedova, per la figlia Carlotta fu cercato un nuovo marito, e gi\u00e0 nel 1457, furono intavolate trattative con Luigi di Savoia, figlio maschio secondogenito di Ludovico, duca di Savoia e di Anna di Lusignano; Elena per\u00f2 si oppose alle trattative, in quanto riteneva che due cugini primi non dovessero sposarsi, le trattative ripresero dopo la morte di Elena.\nTra il 1457 ed il 1458, Giacomo, che era stato privato dell'arcivescovado di Nicosia ed era andato prima a Venezia e poi a Rodi, era tornato a Cipro per vendicarsi dei suoi nemici; Giovanni II e la moglie si rinchiusero nel castello di Nicosia, dove Elena mor\u00ec.\nMorte.\nSecondo la \"Chronique de l'\u00cele de Chypre\", Elena mor\u00ec l'11 aprile 1458.\nDiscendenza.\nElena a Giovanni II di Cipro diede due figlie:"}
{"id": "1280572", "revid": "1980354", "url": "https://it.wikipedia.org/wiki?curid=1280572", "title": "Arthur Witty", "text": "Con il Futbol Club Barcelona gioc\u00f2 nella prima finale di Coppa del Re e fu poi il quarto presidente del club, in carica dal 17 settembre 1903 al 6 ottobre 1905. Imprenditore di successo, l'azienda di propriet\u00e0 della sua famiglia, il Witty Group, opera ancora oggi. Era il fratello maggiore di Ernest Witty, tennista e fondatore del Real Club de Tenis de Barcelona.\nBiografia.\nPrimi anni.\nEra figlio di Frederick Witty, un imprenditore britannico stabilitosi a Barcellona e appartenente ad una famiglia dello Yorkshire. Inizialmente intendeva emigrare in Argentina, ma fu convinto a trasferirsi in Spagna da amici. Nel 1873 fond\u00f2 un'impresa costruttrice di barche di nome \"F. Witty\" e intensific\u00f2 i rapporti commerciali tra Spagna e Regno Unito. Arthur e il fratello minore Ernest frequentarono la Merchant Taylors' School, nel Merseyside, dove lo sport era ritenuto di primaria importanza nell'educazione e nello sviluppo di un giovane. Negli anni trascorsi alla Merchant Taylors, Arthur gioc\u00f2 come attaccante nella locale squadra di rugby. Ritornati a Barcellona, i due fratelli si unirono all'azienda del padre, che oggi \u00e8 nota come \"Witty Sociedad Anonima\" o \"Witty S.A\".\nCalciatore.\nArthur ed Ernest tornarono in Spagna con la passione per lo sport. Impossibilitati a praticare il rugby per via della carenza di campi appositi, iniziarono ad organizzare partite di calcio tra squadre di impiegati. Nel 1899 Ernest divenne uno dei fondatori del Real Club de Tenis de Barcelona e da campione nazionale spagnolo di tennis gioc\u00f2 insieme a Hans Gamper. Quando quest'ultimo fond\u00f2 il Futbol Club Barcelona nell'ottobre 1899, i fratelli Witty furono subito coinvolti nel progetto e usarono la loro compagnia per dotare il sodalizio di palloni a norma di regolamento, fischietti da arbitro e reti dall'Inghilterra. Secondo alcune voci sarebbero stati proprio i fratelli Witty a scegliere il \"blaugrana\" come colore ufficiale del Barcellona, mutuando le tonalit\u00e0 presenti sulle divise della squadra di rugby della Merchant Taylors', bench\u00e9 sull'origine del cromatismo del Bar\u00e7a sussitano altre ipotesi ugualmente plausibili.\nAll'inizio di dicembre del 1899 il Barcellona disput\u00f2 la sua prima partita contro una selezione inglese nel Vel\u00f3dromo de la Bonanova, oggi conosciuto come Turo Park. La squadra blaugrana aveva solo dieci uomini, mentre la selezione inglese comprendeva alcuni giocatori del Barcellona come Arthur Witty. La selezione britannica vinse per 1-0 con un gol di Witty. Alla vigilia di Natale Witty avrebbe esordito ufficialmente con la maglia del FC Barcelona in una partita vinta per 3-1 contro il Catal\u00e0 SC.\nNella citt\u00e0 andavano formandosi diversi club. Fu cos\u00ec che, nel 1902, si raggiunse un numero di squadre sufficienti per disputare una prima competizione locale, la Copa Macaya. Witty faceva parte della formazione che vinse la Copa Macaya nel 1902, primo trofeo nella storia del club. Gioc\u00f2 con il Barcellona anche nel 1902, quando il club fu invitato a partecipare alla prima Coppa del Re. Dopo aver sconfitto il Madrid CF, poi diventato , per 3-1 nel primo turno, il Bar\u00e7a fu battuto per 2-1 dal Club Vizcaya, poi divenuto Athletic Club, in finale. Witty, inoltre, aiut\u00f2 la squadra ad aggiudicarsi la Copa Barcelona nel 1903. Dal 1899 al 1905 collezion\u00f2 74 partite con il Barcellona, per lo pi\u00f9 come difensore centrale.\nPresidente.\nFu eletto presidente del FC Barcelona il 17 settembre 1903, dopo una militanza nel comitato esecutivo. Durante la sua presidenza il club vinse il suo primo Campionat de Catalunya con una squadra che comprendeva Ernest Witty e Rom\u00e0 Forns, una delle tante giovani riserve che Witty introdusse nella rosa dei blaugrana. Il club contava gi\u00e0 molti tifosi, cos\u00ec Witty decise di dotare il club di un impianto pi\u00f9 capiente, il Carrer Muntaner, e di far conoscere il sodalizio all'estero, dove il Barcellona debutt\u00f2 il 1\u00ba maggio 1904 a Tolosa (Francia) contro lo Stade Olympien des \u00c9tudiants Toulousains, battendolo per 3-2. Gli stessi avversari furono invitati dal club catalano per giocare la partita inaugurale del Carrer Muntaner e furono sconfitti nuovamente, questa volta per 4-0, con due gol di Hans Gamper. Witty concluse il suo mandato il 6 ottobre 1905.\nImprenditore.\nNel giugno 1924 Witty fu coinvolto in un breve scandalo quando invit\u00f2 la banda della Marina Reale inglese a suonare \"God Save the Queen\" allo stadio Les Corts, dopo che un tentativo di eseguire la \"Marcha Real\", l'inno nazionale spagnolo, era stato soppresso dal pubblico che aveva rumoreggiato. Il gesto fu un chiaro segnale dell'avvenuta politicizzazione della tifoseria del Barcellona, fatto che Witty non approvava e che lo indusse a prendere progressivamente le distanze dal club, pur rimanendone sostenitore. Negli anni trenta Witty e il figlio Frederick Jr. costituirono la compagnia di famiglia e contribuirono ad introdurre nomi celebri come Cadburys, Johnnie Walker, Unilever e Bovril nel mercato spagnolo. Witty ricopr\u00ec poi l'incarico di Presidente dell'Associazione Agenti Nautici di Barcellona sino al 1936, affermandosi come leader nel settore commerciale delle navi in Spagna. Durante la guerra civile spagnola la compagnia fu esentata da un passaggio di propriet\u00e0 in favore di un comitato di lavoratori in qualit\u00e0 di compagnia di propriet\u00e0 britannica, potendo in tal modo continuare a prosperare. Nel corso della seconda guerra mondiale Witty lasci\u00f2 la Spagna, lasciando gli affari nelle mani di un avvocato. Tornato durante gli anni di Franco, riacquis\u00ec il suo status di agente nautico in vista e, insieme al fratello, apr\u00ec un negozio di articoli sportivi di successo.\nMorte.\nSi \u00e8 spento nel 1969 all'et\u00e0 di 91 anni."}
{"id": "1280573", "revid": "76069", "url": "https://it.wikipedia.org/wiki?curid=1280573", "title": "Charly (Aisne)", "text": ""}
{"id": "1280574", "revid": "2056951", "url": "https://it.wikipedia.org/wiki?curid=1280574", "title": "ASCII esteso", "text": "Il termine ASCII esteso (in inglese extended ASCII o high ASCII) designa una codifica a 8 bit o pi\u00f9, in grado di rappresentare molti altri caratteri oltre ai tradizionali 128 dell'ASCII a 7 bit. \nL'utilizzo di questo termine \u00e8 stato spesso criticato in quanto potrebbe lasciar intendere (erroneamente) che l'ASCII sia stato aggiornato o che si tratti della stessa codifica.\nStoria.\nUna nuova codifica chiamata Unicode fu sviluppata nel 1991 per poter codificare pi\u00f9 caratteri in modo standard e permettere di utilizzare pi\u00f9 set di caratteri estesi (es. greco e cirillico) in un unico documento; questo set di caratteri \u00e8 oggi largamente diffuso. \nInizialmente prevedeva 65.536 caratteri (\"code points\") ed \u00e8 stato in seguito esteso a 1.114.112 (= 220 + 216) e finora ne sono stati assegnati circa 101.000. I primi 256 \"code point\" ricalcano esattamente quelli dell'ISO 8859-1. La maggior parte dei codici sono usati per codificare lingue come il cinese, il giapponese ed il coreano.\nI motivi alla base.\nPoich\u00e9 il numero dei simboli usati nelle lingue naturali \u00e8 di molto pi\u00f9 grande dei caratteri codificabili col vecchio ASCII \u00e8 stato necessario espanderne il set di codifica. Negli anni nei paesi che non utilizzano l'alfabeto latino (o comunque caratteri non presenti nel set ASCII), come i paesi dell'estremo oriente o nel mondo slavo, sono nati metodi di codifica per i caratteri non-standard afflitti per\u00f2 da seri problemi di compatibilit\u00e0 verso gli altri set.\nPoich\u00e9 la codifica ASCII utilizza 7 bit molti dei set di estensione usavano i 128 caratteri aggiuntivi codificabili usando l'ottavo bit disponibile in ogni byte.\nEstensioni proprietarie.\nVarie estensioni proprietarie nacquero sui mainframe non-EBCDIC e sui mini-computer, specialmente nelle universit\u00e0. La Commodore ad esempio aggiunse molti simboli non-ASCII alla sua codifica denominata PETSCII, basata sullo standard originario del 1963. L'IBM introdusse una codifica a 8 bit sui suoi IBM PC con varianti per i diversi paesi. L'IBM produsse codifiche ASCII-compatibili, poich\u00e9 i primi 128 caratteri del set mantenevano il valore originario (US-ASCII), le varie codifiche vennero divise in \"pagine\" (code page).\nISO 8859 e adattamenti proprietari.\nIn seguito al proliferare di codifiche proprietarie, l'ISO rilasci\u00f2 uno standard denominato ISO 8859 contenente un'estensione a 8 bit del set ASCII. Il pi\u00f9 importante fu l\"ISO 8859-1\", detto anche \"Latin1\", contenente i caratteri per i linguaggi dell'Europa Occidentale.\nFurono standardizzate codifiche per gli altri linguaggi: ISO 8859-2 per i linguaggi dell'Europa Orientale, ISO 8859-5 per i caratteri cirillici e molti altri.\nUna particolarit\u00e0 dell'ISO 8859 rispetto agli altri caratteri estesi \u00e8 che i caratteri dal 128 al 159, i cui 7 bit pi\u00f9 bassi corrispondono ai caratteri di controllo ASCII, non sono usati per non creare problemi di compatibilit\u00e0. Microsoft successivamente cre\u00f2 la code page 1252, un set compatibile con l'ISO 8859-1 che riempie anche questi 32 caratteri, che divenne lo standard per le versioni europee di Windows."}
{"id": "1280580", "revid": "125832772", "url": "https://it.wikipedia.org/wiki?curid=1280580", "title": "Steve Carell", "text": "Noto per i ruoli comici, in particolare quello di Michael Scott, protagonista della serie televisiva \"The Office\", che gli \u00e8 valso il Golden Globe come miglior attore in una serie commedia o musicale, \u00e8 stato altres\u00ec capace di interpretare ruoli drammatici con notevole successo e di ricevere una candidatura all'Oscar come miglior attore per la sua interpretazione in \"Foxcatcher - Una storia americana\".\nBiografia.\nNasce a Concord, nel Massachusetts, il 16 agosto 1962, figlio di Edwin A. Carell, un ingegnere elettrico statunitense di origini italiane e tedesche e di Harriet T. Koch, un'infermiera psichiatrica statunitense di origini polacche. Il vero cognome del padre era Caroselli; fu cambiato in Carell nel 1950.\nInizialmente intenzionato a diventare avvocato, studia presso la The Fenn School e alla Middlesex School e si laurea presso la Denison University nell'Ohio. La passione per la recitazione prende il sopravvento, tanto da incominciare un'esperienza teatrale presso il Second City Theatre di Chicago.\nIn televisione, la carriera di Steve non comincia nel migliore dei modi, infatti, nel 1997, ottiene un ruolo fisso nella sit-com \"Over the Top\" che per\u00f2 chiude dopo soli 4 episodi. Nel 2002, Steve si fa notare apparendo, come personaggio ricorrente, in 3 episodi della prima stagione della sit-com \"Watching Ellie\" in onda sulla NBC al fianco dell'attrice Julia Louis-Dreyfus e il suo personaggio, Edgar, \u00e8 cos\u00ec apprezzato che, nel 2003, Carell venne assunto come personaggio fisso nella seconda stagione della serie che, per\u00f2, durer\u00e0 solo 6 episodi. Un'altra esperienza sfortunata capita nel 2004 con la sit-com, sempre della NBC, \"Come to Papa\" dove il ruolo fisso di Blevin dura solo i 4 episodi di vita del telefilm.\nPositive invece le esperienze televisive al \"The Daily Show\", dal 1999 al 2005 nel ruolo di inviato, e nel 2005, di nuovo sulla NBC, il grande successo con il fortunato remake a stelle e strisce della serie britannica \"The Office\". A contribuire alla sua notoriet\u00e0 internazionale anche una parte nel film con Jim Carrey \"Una settimana da Dio\" del 2003 e in \"Melinda e Melinda\" di Woody Allen.\nNel 2005 \u00e8 protagonista, nonch\u00e9 co-sceneggiatore, della commedia \"40 anni vergine\", in cui mette in mostra il suo talento comico. Nel 2006 \u00e8 uno dei protagonisti di \"Little Miss Sunshine\", mentre nel 2007, reinterpreta il ruolo di Evan Baxter, gi\u00e0 interpretato in \"Una settimana da Dio\", stavolta come protagonista nello spin-off \"Un'impresa da Dio\".\nNel 2011 ha recitato nel film \"Crazy, Stupid, Love\". Nel 2012 \u00e8 protagonista con Keira Knightley nel film \"Cercasi amore per la fine del mondo\". Sempre nel 2012 recita accanto a Tommy Lee Jones e Meryl Streep in \"Il matrimonio che vorrei\", diretto da David Frankel. Nel 2013 \u00e8 tra i protagonisti di \"C'era una volta un'estate\", un film indipendente diretto da Nat Faxon e Jim Rash. Nel 2014 compare nel video della canzone Happy di Pharrell Williams. Steve Carell, insieme con Ben Stiller, Jack Black, Will Ferrell, Vince Vaughn e i fratelli Owen e Luke Wilson fa parte del gruppo di comici statunitensi chiamato Frat Pack.\nNel film del 2014 \"Foxcatcher - Una storia americana\" diretto dal regista Bennett Miller, (candidato all'Oscar nel 2006 per \"Truman Capote - A sangue freddo)\" Carell interpreta il personaggio realmente esistito dell'allenatore di lotta libera affetto da schizofrenia John Eleuth\u00e8re du Pont, sostituendo l'attore inizialmente scelto dalla produzione Gary Oldman. Du Pont allen\u00f2 i due fratelli Dave e Mark Schultz, entrambi campioni olimpici alle Olimpiadi del 1984 a Los Angeles, nel film interpretati rispettivamente da Mark Ruffalo e Channing Tatum. Per interpretare tale ruolo, Carell si \u00e8 sottoposto giornalmente a delle lunghe sedute di makeup, che nel film lo hanno reso quasi irriconoscibile. Il film, che esordisce pubblicamente in competizione al Festival di Cannes 2014 accompagnato da ampi consensi della giuria e critiche entusiastiche per l'interpretazione di Carell, vale all'attore una nomination come miglior attore in un film drammatico ai Golden Globe 2015, e successivamente la sua prima nomination come miglior attore ai Premi Oscar 2015.\nNel 2018 \u00e8 uno dei protagonisti di \"Vice - L'uomo nell'ombra\", dove interpreta Donald Rumsfeld.\nVita privata.\nCarell \u00e8 sposato dal 1995 con l'attrice Nancy Walls, conosciuta a un corso presso il Second City Training Center, dove Carell era insegnante e Nancy una sua alunna. La coppia ha due figli, Elisabeth Anne (nata nel 2001) e John (nato nel 2004).\nDoppiatori italiani.\nNelle versioni in italiano dei suoi film, Steve Carell \u00e8 stato doppiato da:\nDa doppiatore \u00e8 sostituito da:"}
{"id": "1280583", "revid": "110157", "url": "https://it.wikipedia.org/wiki?curid=1280583", "title": "Rinn", "text": "Rinn \u00e8 un comune austriaco di 1 826 abitanti nel distretto di Innsbruck-Land, in Tirolo."}
{"id": "1280587", "revid": "339392", "url": "https://it.wikipedia.org/wiki?curid=1280587", "title": "Premio FIFPro", "text": ""}
{"id": "1280589", "revid": "110157", "url": "https://it.wikipedia.org/wiki?curid=1280589", "title": "Rum (Austria)", "text": "Rum \u00e8 un comune austriaco di 9 048 abitanti nel distretto di Innsbruck-Land, in Tirolo; ha lo status di comune mercato (\"Marktgemeinde\")."}
{"id": "1280590", "revid": "76069", "url": "https://it.wikipedia.org/wiki?curid=1280590", "title": "Cantone di Charly", "text": ""}
{"id": "1280591", "revid": "773636", "url": "https://it.wikipedia.org/wiki?curid=1280591", "title": "Chiesa della Madonna del Castagno", "text": "La chiesa della Madonna del Castagno \u00e8 un edificio sacro che si trova ad Abbadia San Salvatore.\nStoria e descrizione.\nConsacrata nel 1524, fu innalzata sul luogo di una cappella costruita a seguito del rinvenimento di un'immagine della Madonna dipinta su una tegola appesa ad un castagno. L'architettura \u00e8 tipicamente rinascimentale e presenta un prospetto a capanna con oculo, affiancato da due lesene sulle quali si appoggia una cornice marcapiano. Il portale con timpano triangolare introduce ad un'aula rettangolare coperta a capriate e ornata con altari in stucco.\nNella zona del settecentesco altare maggiore, ove si conserva l'immagine della \"Madonna col Bambino\", si trovano affreschi con il \"Martirio di Santa Caterina d'Alessandria\" e la \"Nativit\u00e0\", della prima met\u00e0 del XVI secolo. Nel lato sinistro, una \"Crocifissione\" di scuola senese della met\u00e0 del Cinquecento."}
{"id": "1280592", "revid": "76963", "url": "https://it.wikipedia.org/wiki?curid=1280592", "title": "Sara Rue", "text": "Biografia.\nNota per il ruolo di Claude Casey nella serie \"Perfetti... ma non troppo\" e per il ruolo di Carmen Ferrara in \"Popular\", \u00e8 inoltre apparsa come guest star nella sitcom \"Will &amp; Grace\" nel ruolo di Joyce, sorella di Grace Adler, e in \"The Big Bang Theory\" nel ruolo della dottoressa Stephanie Barnett, fidanzata di Leonard Hofstadter. Ha partecipato ad un episodio di \"E.R. - Medici in prima linea\" e ad uno di \"Chicago Hope\". Nel 2009 ha preso parte alla serie TV \"Eastwick\".\nPer il cinema ha recitato nella commedia \"Giovani, pazzi e svitati\" e \"La mappa del mondo\", ha interpretato una babysitter nel film di Gore Verbinski \"The Ring\", ed \u00e8 stata una delle infermiere in \"Pearl Harbor\" di Michael Bay. Inoltre ha lavorato al fianco di Luke Wilson in \"Idiocracy\", ed ha preso parte al film \"134 modi per innamorarsi\", nel ruolo della migliore amica della protagonista Carly Pope (gi\u00e0 sua collega in \"Popular\"). \u00c8 stata anche protagonista del film per la televisione \"Un fidanzato venuto dal futuro\" nei panni di Elizabeth Barrett, giornalista e scrittrice che vive a New Orleans.\nDoppiatrici italiane.\nNelle versioni in lingua italiana dei suoi lavori, Sara Rue \u00e8 stata doppiata da:"}
{"id": "1280594", "revid": "110157", "url": "https://it.wikipedia.org/wiki?curid=1280594", "title": "Sankt Sigmund im Sellrain", "text": "Sankt Sigmund im Sellrain \u00e8 un comune austriaco di 169 abitanti nel distretto di Innsbruck-Land, in Tirolo."}
{"id": "1280595", "revid": "1833487", "url": "https://it.wikipedia.org/wiki?curid=1280595", "title": "Ponte Sfondato", "text": "Ponte Sfondato \u00e8 una frazione del comune di Montopoli di Sabina, da cui dista 6,46 chilometri, situata lungo la strada regionale 313 di Passo Corese (ex strada statale 313), o \"via Ternana\". Il suo nome \u00e8 dovuto al caratteristico ponte naturale, collassato nel 1961, scavato in un costone roccioso dal torrente Farfa e distante circa un chilometro dal centro abitato, che era propriamente denominato \"Osteria di Ponte Sfondato\".\nIl \u00abPonte Sfondato\u00bb e l'origine del toponimo.\nLa denominazione \"Ponte Sfondato\" non deriva, come si potrebbe immaginare, dall'evento recente del crollo del ponte. Il nome della localit\u00e0 deriva invece dal ponte di roccia, quasi certamente naturale, prodotto dall'erosione della corrente del fiume Farfa, e per secoli denominato appunto \"Ponte Sfondato\". Lo troviamo gi\u00e0 documentato, ad esempio, nel 1757 (il fiume Farfa \u00abimbocca nel \"Tevere\" poco lungi da \"Ponte sfondato\", meno di un miglio distante da \"Torri\"\u00bb); e cfr. anche la nota etimologica di Giuseppe Antonio Guattani (1827): \u00abil tronco [della via Salaria] si divide in tre rami. Il settentrionale prossimo al Tevere [odierna \"via Ternana\"] traversa il Farfa sopra il ponte sfondato [...]. Si passa sopra un ponte detto \"sfondato\" per un foro che l'impeto della corrente si \u00e8 aperto a traverso del monte tufaceo, lasciando il suo primiero letto. Passava anticamente circa 150 passi pi\u00f9 innanzi, sotto ponte artificiale rimasto in secco\u00bb.\nIn corrispondenza della rupe erosa, prima della rettifica del corso fluviale determinata dall'apertura del varco nella roccia, avvenuta prima del secolo XVI, il Farfa formava un ampio meandro, oggi ancora ben evidente nei rilievi aerofotografici del territorio. Il tracciato dell'ansa definiva una penisola rocciosa sicuramente ancora esistente nel Medioevo, sulla sommit\u00e0 del quale era l'area del \"castrum\" di Tribuco (vedi oltre).\nPeraltro, \u00e8 quasi certo che la denominazione originaria del passo sia stata \"Monte Sfondato\". Nella prima carta della Sabina ove la localit\u00e0 \u00e8 menzionata, quella di Mauro Giubilio (o Iubilio, medico di Torri in Sabina), composta prima del 1592, figura il toponimo \u00abMo(n)te Sfond(ato)\u00bb. E gi\u00e0 in un manoscritto dell'umanista reatino Mariano Vittori, morto nel 1572, si legge: \u00abmontem, quem perforatu(m) vocant\u00bb.\n\"Monte Sfondato\" pu\u00f2 facilmente essersi mutato in \"Ponte Sfondato\": per ovvia sostituzione logica (essendo quel \u00abmonte\u00bb, di fatto, divenuto un \u00abponte\u00bb), o per scambio o trasformazione fonetica della labiale \"m\" in \"p\", ovvero per abbreviazione, in una possibile originaria denominazione \"Ponte di Monte Sfondato\". Dal XVII secolo, nelle carte topografiche (Innocenzo Mattei, 1674; Ameti, 1696; Gian Domenico Campiglia, 1743; Giovan Battista Chigi, 1777; A. Litta, 1820) e nei testi (si vedano quelli sopra menzionati) la denominazione \u00e8 stabilmente \"Ponte Sfondato\" (\u00abPonte naturale detto Sfondato\u00bb, in una mappa tecnica del 1832 di un tratto della via Ternana).\nIl singolare fenomeno di erosione \u00e8 stato oggetto di studi geofisici. Dopo una nota del Keller nel 1896, lo studio pi\u00f9 comprensivo \u00e8 di Carmelo Maxia (1948, vedi Bibliografia), che ne fornisce una descrizione morfologica, metrica e mineralogica, confermando l'ipotesi genetica naturale, coincidente peraltro con la tradizione storica, e concedendo al massimo un intervento antropico di perforazione di un residuo diaframma.\nIl ponte di roccia \u00e8 collassato in una notte del 1961: con scarsa preveggenza, il Maxia aveva ipotizzato che la corrente \u00abpotr\u00e0 determinare, \"in avvenire lontano\", il crollo della volta, [...] come se la Natura, quasi pentita, tenda a distruggere l'utile opera sua stessa\u00bb. Il ponte \u00e8 invece crollato pochissimi anni dopo. Vero \u00e8 che i locali riferirono allo studioso, e ancora oggi si racconta \"in loco\", che nei primi di giugno del 1944, durante la loro ritirata, le truppe tedesche abbiano minato i prospetti del ponte, con conseguente crollo di una parte della volta. Tale circostanza risulterebbe anche documentabile da collazioni fotografiche, in particolare dall'osservazione della variazione di spessore dell'arcata, che il Keller aveva determinato in metri 8,80, contro i 5-6 rilevati dal Maxia.\nGi\u00e0 nel 1960 era comunque in avanzata fase di costruzione l'odierno ponte carrabile in cemento armato, che ora scavalca il Farfa pi\u00f9 a monte e ha parzialmente variato il tracciato della via Ternana.\nLa galleria fotografica in fondo a questo articolo (vedi ) contiene immagini dei ruderi del Ponte Sfondato, ormai nascosti fra la vegetazione, deposti sul letto del torrente Farfa.\nIconografia.\nLa particolarit\u00e0 paesaggistica del sito, ove il primitivismo agro-pastorale si univa alla desolazione e ai ruderi, emergenze del passato splendore, costitu\u00ec un'attrattiva per artisti romantici e viaggiatori: \u00absi godono qui d'intorno bellissime vedute, per cui questo sito \u00e8 bene spesso visitato da' pittori paesisti\u00bb.\nIl ponte fu disegnato nel 1828 da Ludovico Prosseda (1780-1860), artista, pittore e incisore di Moricone, autore delle tavole pubblicate sull'opera citata del Guattani.\nUn olio su tela di cm 150 \u00d7 200, che rappresenta il \"ponte sfondato\" con scena pastorale, \u00e8 attualmente di propriet\u00e0 di una galleria d'arte privata, con sede in Roma; l'opera, non firmata, \u00e8 attribuita al paesaggista Andreas Marko (Vienna 1824, Firenze 1895), anche sulla base del fatto che un dipinto di identico soggetto a sua firma sarebbe stato di recente (2011) presentato in un'asta a Parigi.\nDel territorio di Ponte Sfondato, oltre alle levate aerofotografiche disponibili sul Portale Cartografico Nazionale, esistono fotografie planimetriche effettuate per rilievi bellici dalla RAF nel 1943: due (pi\u00f9 una terza del 1973) sono pubblicate dalla Muzzioli alle pagine 120 e 121 del volume \"L'aerofotografia\", altre nel suo \"Cures Sabini\" (entrambi i riferimenti in Bibliografia).\nUna magnifica vista del ponte compare in una scena del film Il Ritorno di Don Camillo (1953); anche una scena del film Tot\u00f2 e Carolina (1955), di Mario Monicelli, \u00e8 stata girata sul Ponte Sfondato e nel sottostante Torrente Farfa.\nStoria.\nEt\u00e0 antica.\nLa zona, per la sua particolare collocazione geografica lungo la riva sinistra del Tevere, dovette essere abitata e percorsa fin dall'epoca preromana. Per il periodo Paleolitico e Mesolitico si veda l'apposita ricerca indicata in Bibliografia. Maria Pia Muzzioli, docente di topografia antica, nel suo gi\u00e0 menzionato \"Cures Sabini\" censisce nel territorio compreso fra Montopoli e Passo Corese decine di siti archeologici, dal paleolitico alle varie et\u00e0 romane. In localit\u00e0 \"Grotte di Torri\" \u00e8 stato rinvenuto un notevole reperto murario (un tempo ritenuto la cinta ciclopica di un \"oppidum\", oppure una propaggine dell'antica e non distante Cures Sabini), descritto per la prima volta, dopo una nota manoscritta del Vittori nel XVI secolo, da Pierluigi Galletti nel 1757, che ritenne erroneamente di avere qui rinvenuto la sede dell'antico insediamento di \"Gabio\"; pi\u00f9 recentemente, il manufatto \u00e8 stato interpretato come una \"villa\" romana. Su questo importante reperto si veda, su questa stessa enciclopedia, la voce Grotte di Torri. Anche in localit\u00e0 \"San Vittore\" e \"Villa Caprola\", presso il corso del Tevere, sono stati rinvenuti i ruderi di antiche ville romano-sabine. Alcuni resti rinvenuti fanno pensare all'esistenza di un tempio dedicato al dio fluviale Farfaro (\"Farfarus\" \u00e8, in Ovidio, il nome del fiume Farfa).\nL'et\u00e0 medievale e Castel Tribuco.\nA guardia del ponte sul Farfa, sul costone successivamente trasformato in \"ponte sfondato\", nell'Alto Medioevo fu edificato un castello, \"Tribucum\" o \"Castel Tribuco\" (o anche \"Tribico\" e \"Trivico\"), cos\u00ec detto, secondo alcuni, per via delle tre porte di cui era dotato.\nIl castello nacque anche a difesa del gualdo di San Getulio. La comunit\u00e0 rurale che aveva abbandonato vaste aree della campagna sabina in seguito alle invasioni barbariche, si accentr\u00f2 infatti intorno alla tomba ricavata in una grotta che raccoglieva le spoglie di San Getulio, protomartire sabino, che a Ponte Sfondato fu martirizzato (in \"fundo capriolis\", oggi localit\u00e0 \"Caprola\") sotto l'imperatore Adriano (117-138), e qui sepolto e venerato nei secoli successivi. Nell'867, per preservarla dalle incursioni saracene, la salma fu traslata all'interno del monastero farfense.\nL'area occupata dal castello era chiusa su tre lati dal Farfa, che qui formava un'ansa (come si legge in un documento farfense del 982, era circoscritto \u00aba capite petra ficta, a tribus lateribus fluvio Farfa\u00bb. Verso la fine del secolo IX si aggiunsero forse altri presidi sulla sponda opposta del Farfa (si legge nel \"Regestum Farfense\" di Gregorio da Catino, doc. 428: \u00abambobus castellis quae vocantur Tribucum, unum iuxta alium\u00bb).\nIl castello, ampiamente documentato nei documenti farfensi, fu senz'altro uno dei pi\u00f9 potenti della Sabina, a lungo conteso fra l'abbazia di Farfa e la famiglia nobile dei Crescenzi, spesso teatro di lotte sanguinose. La rilevanza del presidio derivava dalla sua collocazione strategica, dominante la valle del Farfa e la sua confluenza del Tevere, con porto fluviale e traghetto, e all'intersezione di una importantissima via di terra Nord-Sud. Dal 16 febbraio al 2 aprile del 1111, in piena lotta per le investiture, papa Pasquale II con sei cardinali vi fu tenuto prigioniero dall'imperatore tedesco Enrico V di Franconia. Papa Innocenzo II, in guerra con l'antipapa Vittore IV, ne ordiner\u00e0 il diroccamento nel 1138.\nIl toponimo \"Tribuco\" sopravvisse tuttavia a lungo dopo la distruzione del castello: figura ancora nelle carte geografiche sopra citate del Mattei (1674, \u00abTribuco Locus\u00bb), dell'Ameti 1696, del Campiglia (1743, \u00abTribaco\u00bb, \"sic\", per refuso tipografico), del Chigi (1777), del Litta (1820, \u00abC. Tribuco\u00bb); spesso, tuttavia, collocato piuttosto a sud rispetto al ponte.\nTracce di alcune strutture murarie del maniero si conservano a sud del ponte, in luogo dominante, fra la via Ternana moderna e il fiume, e alcuni avanzi impostati su una cisterna romana riutilizzata.\nIl paese di Montopoli \u00e8 situato alla destra del Farfa. I territori alla sinistra del corso d'acqua (la cosiddetta \"terra di Coltimoni\" o \"Turris\", oggi distribuiti fra le frazioni di Ponticchio e Ponte Sfondato, in localit\u00e0 \"Grotte di Torri\") risultano acquisiti al comune di Montopoli dal 15 gennaio 1489. Tuttavia la traslazione della salma di San Getulio (867), sopra ricordata, e poi la successiva distruzione di \"Tribucum\", avevano gi\u00e0 procurato lo spopolamento pressoch\u00e9 totale dell'area, che da quel momento in poi sar\u00e0 dedicata alla sola pastorizia e abbandonata fino alla fine del XIX secolo.\nL'et\u00e0 contemporanea.\nDopo la Prima guerra mondiale alcuni agiati possidenti terrieri, di estrazione prettamente contadina, acquistarono e colonizzarono queste terre. Le tre grandi famiglie fondatrici di Ponte Sfondato agli albori del XX secolo sono le famiglie De Santis, D'Alessandri e Duranti.\nNel 1960 era pressoch\u00e9 terminato l'odierno ponte sul Farfa sopra ricordato. Nel 1973 venne costruita la prima chiesa del nuovo borgo dedicata all'Assunta, di cui ogni anno si celebra la ricorrenza con diversi giorni di festa a ridosso del 15 agosto. Culmine dei festeggiamenti sono i fuochi d'artificio, tra i pi\u00f9 spettacolari di tutta la Sabina, che illuminano la mezzanotte del Ferragosto in una grandiosa esplosione di colori, raccogliendo ogni anno un cospicuo numero di spettatori che vengono proprio per assistere a tale spettacolo."}
{"id": "1280597", "revid": "1573940", "url": "https://it.wikipedia.org/wiki?curid=1280597", "title": "Chiesa di San Leonardo (Abbadia San Salvatore)", "text": "La chiesa di San Leonardo \u00e8 una chiesa cattolica che si trova ad Abbadia San Salvatore.\nDescrizione.\nFu fondata nel XIII secolo dai monaci benedettini ed \u00e8 nota fin dal 1296. Mostra all'esterno due portali medievali ed il campanile costruito nel XVIII secolo e rialzato nel 1914. L'interno rettangolare con scarsella \u00e8 coperto a capriate e presenta un arcone trasversale che divide la navata dal presbiterio."}
{"id": "1280600", "revid": "110157", "url": "https://it.wikipedia.org/wiki?curid=1280600", "title": "Scharnitz", "text": "Scharnitz \u00e8 un comune austriaco di 1 377 abitanti nel distretto di Innsbruck-Land, in Tirolo; si trova a 16,40\u00a0km a nordest di Innsbruck e 9\u00a0km a nord di Seefeld in Tirol, al confine con la Baviera (Germania)."}
{"id": "1280601", "revid": "110157", "url": "https://it.wikipedia.org/wiki?curid=1280601", "title": "Universit\u00e0 Nazionale della Colombia", "text": "L'Universit\u00e0 Nazionale della Colombia (in spagnolo Universidad Nacional de Colombia) \u00e8 l'universit\u00e0 pi\u00f9 grande e pi\u00f9 importante della Repubblica della Colombia. Centro di studi accademici in tutte le aree del sapere, \u00e8 cuore della formazione universitaria nel paese.\nL'Universit\u00e0 Nazionale della Colombia - U.N.- \u00e8 un'istituzione di educazione superiore autonoma. Pur godendo di un regime speciale, dipende dal Ministero dell'Educazione Nazionale ed \u00e8 definita Universit\u00e0 Nazionale, Pubblica e dello Stato. Il suo obiettivo \u00e8 lo sviluppo dell'educazione superiore e la ricerca. Nei suoi istituti si svolge quasi il 90% dell'attivit\u00e0 di ricerca colombiana, un'attivit\u00e0 comunque sottodimensionata rispetto alle reali esigenze del paese.\nL'U.N. \u00e8 la principale universit\u00e0 della Colombia, con una popolazione studentesca attuale vicina ai 43.341 alunni, dei quali 39.382 fanno corsi di laurea e 3.959 ne fanno post-laurea. La sede principale \u00e8 a Bogot\u00e0, le sedi secondarie si trovano a Medell\u00edn, Manizales, Palmira, Leticia, Arauca e nel dipartimento di San Andr\u00e9s, Providencia e Santa Catalina. Al suo interno si incrociano scuole di pensiero, voci contraddittorie e forme di espressione che ne fanno un ritratto fedele della nazione colombiana.\nL'universit\u00e0 offre 98 corsi di laurea in tutti gli ambiti della conoscenza e 276 corsi postlaurea (tra specializzazioni, master, dottorati e postdottorati).\nStoria.\nL'idea di un'universit\u00e0 pubblica in Colombia inizi\u00f2 con la promulgazione della legge n. 8 del 1826\n\"Sobre organizaci\u00f3n y arreglo de la Instrucci\u00f3n P\u00fablica\" (Sulla organizzazione e composizione della Pubblica Istruzione), promossa dal vicepresidente della Grande Colombia, Francisco de Paula Santander. In quel periodo furono fondate le Universit\u00e0 di Cauca, Cartagena e l'Universit\u00e0 Centrale della Repubblica, con sedi a Bogot\u00e1, Caracas e Quito. La Universit\u00e0 Centrale fu l'antesignana di quella Nazionale. Questa fu fondata il 25 dicembre del 1826 nella chiesa di Sant'Ignazio a Bogot\u00e1. Raggruppava la Biblioteca Nazionale, il Collegio Nazionale di San Bartolomeo (oggi Colegio Mayor de San Bartolom\u00e9) e la Universit\u00e0 stessa.\nNel 1867 contava sei corsi di laurea. Tra il 1903 ed il 1940 vennero aggiunti ulteriori 20 indirizzi. Nel 1967 cominci\u00f2 l'offerta di corsi post-laurea; nel 1986 vennero assegnati i primi titoli di Dottore di ricerca.\nSedi nazionali.\nFacolt\u00e0 a Bogot\u00e0.\nIstituti interfacolt\u00e0:\nMusei.\nMusei nella citt\u00e0 universitaria di Bogot\u00e1:\nMusei nella citt\u00e0 universitaria di Medell\u00edn:"}
{"id": "1280602", "revid": "200568", "url": "https://it.wikipedia.org/wiki?curid=1280602", "title": "Schmirn", "text": "Schmirn \u00e8 un comune austriaco di 866 abitanti nel distretto di Innsbruck-Land, in Tirolo.\nGeografia fisica.\n\u00c8 situato nell'omonima valle, che si dirama dalla Wipptal in localit\u00e0 Sankt Jodok, fino alle Alpi di Tux. Del comune di Schmirn fa parte anche la zona settentrionale di Sankt Jodok, mentre quella meridionale \u00e8 sotto il comune di Vals.\nStoria.\nAttraverso il valico Tuxer Joch i Romani invasero la vallata, che poi usarono come pascoli. Schmirn fu citata per la prima volta nel 1249 con il nome di \"Vallis Smurne\" e divenne poi comune indipendente nel 1811; fino al 1926 anche Hintertux, situata nella valle Ziller (Zillertal), faceva parte del territorio comunale.\nMonumenti e luoghi d'interesse.\nNel 1756-1757 venne costruita una chiesa, in stile barocco, dedicata a san Giuseppe (\"Sankt Joseph\") su progetto di Franz de Paula Penz; nel 1778 fu innalzata a parrocchia e nel 1958-1959 venne restaurata.."}
{"id": "1280609", "revid": "110157", "url": "https://it.wikipedia.org/wiki?curid=1280609", "title": "Sch\u00f6nberg im Stubaital", "text": "Sch\u00f6nberg im Stubaital \u00e8 un comune austriaco di 1 034 abitanti nel distretto di Innsbruck-Land, in Tirolo. Si trova nella Stubaital."}
{"id": "1280614", "revid": "217591", "url": "https://it.wikipedia.org/wiki?curid=1280614", "title": "Seefeld in Tirol", "text": "Seefeld in Tirol \u00e8 un comune austriaco di 3 398 abitanti nel distretto di Innsbruck-Land, in Tirolo. Rilevante stazione sciistica, \u00e8 il capoluogo dell'Olympiaregion Seefeld teatro dei Giochi olimpici invernali del 1964 e del 1976 entrambi con sede a Innsbruck.\nStoria.\nSeefeld \u00e8 stato menzionato per la prima volta nel 1022, quando vi erano gi\u00e0 una cappella sul lago e una fortezza.\nAl 1384 risale il miracolo eucaristico che sarebbe avvenuto nella chiesa parrocchiale di Sant'Osvaldo, e che ebbe come protagonista il cavaliere Oswald Milser. L'episodio spinse in seguito ad ampliare la chiesa, divenuta meta di pellegrinaggi.\nInfrastrutture e trasporti.\nSeefeld in Tirol \u00e8 collegata via treno a Monaco di Baviera e Innsbruck dalla ferrovia di Mittenwald (\"Mittenwaldbahn\"). In auto pu\u00f2 essere raggiunta attraverso la strada B177, via Zirl, mentre l'aeroporto di Innsbruck si trova a circa 20\u00a0km di distanza: in inverno ci sono collegamenti da Amburgo, Berlino e Colonia.\nSport.\nSci.\nStazione sciistica specializzata nello sci nordico, \u00e8 attrezzata con il Trampolino olimpico Toni Seelos e ha ospitato, oltre alle rassegne olimpiche, tappe della Coppa del Mondo di sci di fondo e di quella di combinata nordica, tra le quali quella inaugurale del 17 dicembre 1983. Ha ospitato i Campionati mondiali di sci nordico 1985 e i Campionati mondiali di sci nordico 2019."}
{"id": "1280616", "revid": "599013", "url": "https://it.wikipedia.org/wiki?curid=1280616", "title": "Beat Zberg", "text": "Professionista dal 1991 al 2007, in carriera vinse un Giro del Piemonte, i campionati svizzeri (sia in linea, sia a cronometro) e una tappa alla Vuelta a Espa\u00f1a 2001.\nCarriera.\nBeat Zberg divent\u00f2 professionista nel settembre 1991 con il team Helvetia-La Suisse, dopo aver conquistato il bronzo ai campionati mondiali 1991 nella corsa in linea per dilettanti. Nel 1992, da \"neo-pro\", vinse il Trofeo Matteotti e il Giro di Romagna. Dopo l'esperienza con il team Helvetia, dal 1993 al 1996 corse con la Carrera Jeans: nel 1993 si aggiudic\u00f2 il Giro del Piemonte, nel 1995 una tappa al Tour de Romandie e la Vuelta a Asturias e nel 1996 il Rund um den Henninger-Turm a Francoforte.\nNel 1997 pass\u00f2 alla Mercatone Uno: durante l'anno fece sua la Coppa Placci e il Giro del Mendrisiotto, e ottenne numerosi piazzamenti, fu infatti terzo alla Tirreno-Adriatico, all'Amstel Gold Race e al Tour de Romandie, settimo alla Liegi-Bastogne-Liegi e undicesimo al Tour de France. Dal 1998 al 2003 gareggi\u00f2 per la Rabobank: alla prima stagione con la formazione olandese vinse il Giro d'Austria e il titolo nazionale a cronometro, mentre nel 2001 si aggiudic\u00f2 la frazione della Vuelta a Espa\u00f1a con arrivo al Port Aventura di Salou e nel 2002 una tappa alla Vuelta al Pa\u00eds Vasco. Dal 2004 al 2007 corse nelle file della Gerolsteiner, ottenendo altri successi di rilievo: una tappa alla Vuelta al Pa\u00eds Vasco 2004, il Gran Premio del Canton Argovia 2006 e il titolo nazionale in linea nel 2007. Concluse la carriera al termine della stagione 2007.\nFratello maggiore di Markus Zberg, per dieci stagioni i due gareggiarono nella stessa squadra."}
{"id": "1280617", "revid": "76069", "url": "https://it.wikipedia.org/wiki?curid=1280617", "title": "Larrivi\u00e8re", "text": ""}
{"id": "1280620", "revid": "110157", "url": "https://it.wikipedia.org/wiki?curid=1280620", "title": "Sellrain", "text": "Sellrain \u00e8 un comune austriaco di 1 347 abitanti nel distretto di Innsbruck-Land, in Tirolo."}
{"id": "1280621", "revid": "111838225", "url": "https://it.wikipedia.org/wiki?curid=1280621", "title": "Campionato del mondo di calcio da tavolo 2003 - Categoria squadre open", "text": "Il Campionato del Mondo di Calcio da tavolo di Cospicua a Malta.\nFasi di qualificazione ed eliminazione diretta della gara a squadre della Categoria Open (28 settembre).\nPer la classifica finale vedi Classifica.\nPer le qualificazioni delle altre categorie:"}
{"id": "1280623", "revid": "110157", "url": "https://it.wikipedia.org/wiki?curid=1280623", "title": "Sistrans", "text": "Sistrans \u00e8 un comune austriaco di 2 230 abitanti nel distretto di Innsbruck-Land, in Tirolo."}
{"id": "1280625", "revid": "1522738", "url": "https://it.wikipedia.org/wiki?curid=1280625", "title": "Steinach am Brenner", "text": "Steinach am Brenner () \u00e8 un comune austriaco di 3 635 abitanti nel distretto di Innsbruck-Land, in Tirolo; ha lo status di comune mercato (\"Marktgemeinde\").\nGeografia fisica.\nSteinach am Brenner \u00e8 situata nella Wipptal, a un'altitudine di 1 048 m s.l.m., lungo il fiume Sill alla diramazione della valle di Gschnitz (Gschnitztal). Sorge a 31\u00a0km a sud di Innsbruck e a 12\u00a0km dal confine con l'Italia.\nStoria.\nIl primo insediamento documentato di Steinach risale al 985, quando il villaggio (con il nome di \u201cMuron\u201d) era situato su una collina nei pressi della chiesa di Sant'Orsola. Il nome attuale, menzionato per la prima volta nel 1220, pare derivi da \u201cSteina\u201d, ovvero dalle numerose rocce di grandi dimensioni presenti nel luogo. Nel 1349 il tribunale fu spostato definitivamente a Steinach da Aufenstein, situata all'ingresso della valle di Navis, mentre la chiesa dipendeva dalla parrocchia di Matrei am Brenner. Nel 1407 fu designata come comune mercato, riconfermata successivamente nel 1574 e nel 1639. Data la sua posizione di transito molte personalit\u00e0 vi fecero sosta nel corso degli anni: Carlo V d'Asburgo, Ferdinando I d'Asburgo (1530) e papa Pio VI (1782). Andreas Hofer, durante l'insorgenza tirolese, vi ebbe alcune volte il suo quartier generale e qui, il 3 novembre 1809, prese la decisione della resa. Durante la seconda guerra mondiale Steinach fu bombardata pi\u00f9 volte a causa della linea ferroviaria.\nStemma.\nLo stemma di Steinach \u00e8 costituito da uno scudo con sfondo blu, attraversato da una freccia obliqua rivolta in basso verso sinistra e da due cerchi, sistemati in posizione opposta tra di loro, di colore giallo. Il significato dello stemma non \u00e8 conosciuto anche se i due cerchi rappresenterebbero le pietre da cui il nome della localit\u00e0. Lo stemma \u00e8 stato disegnato il 21 luglio 1936.\nGeografia antropica.\nSuddivisioni amministrative.\nIl territorio comunale coincide con il comune catastale di Steinach e conta tre frazioni (tra parentesi la popolazione al 31 ottobre 2011): Mauern (551), Stafflach (313) e Steinach am Brenner (2 488), a loro volta articolate in varie localit\u00e0 (inizialmente Harland, M\u00fchlen, Plon, Puig, Salfaun, Siegreith, Tienzens e Wolf; anche Erlach, H\u00f6henweg, Hochacker e Schlurnweg).\nSociet\u00e0.\nSecondo il censimento austro-ungarico del 1880, la popolazione del distretto giudiziario di Steinach era per la maggior parte di etnia tedesca, con una presenza ladina (oltre 1% della popolazione)."}
{"id": "1280630", "revid": "110157", "url": "https://it.wikipedia.org/wiki?curid=1280630", "title": "Telfes im Stubai", "text": "Telfes im Stubai \u00e8 un comune austriaco di 1 533 abitanti nel distretto di Innsbruck-Land, in Tirolo. Si trova nella Stubaital.\nSport.\nTelfes im Stubai ha ospitato i Campionati del mondo di corsa in montagna nel 1990 e nel 1996 e i Campionati europei di corsa in montagna nel 2009."}
{"id": "1280631", "revid": "76069", "url": "https://it.wikipedia.org/wiki?curid=1280631", "title": "Peyroles", "text": ""}
{"id": "1280632", "revid": "57342", "url": "https://it.wikipedia.org/wiki?curid=1280632", "title": "Renzo Vespignani", "text": "Biografia.\nNacque a Roma il 19 febbraio 1924 da Guido Vespignani ed Ester Molinari, bisnipote di Virginio Vespignani, famoso architetto. Dopo la morte del padre, stimato chirurgo e cardiologo, dovette, giovanissimo, trasferirsi con la madre nella zona proletaria di Portonaccio, adiacente al quartiere San Lorenzo, dove crebbe.\nQui, durante il periodo di occupazione nazista della Capitale, alla macchia come tanti suoi coetanei, cominci\u00f2 a disegnare, cercando di rappresentare la realt\u00e0 crudele, sporca e patetica attorno a lui: lo squallore del paesaggio urbano di periferia, le rovine e le macerie causate dai bombardamenti, il dramma degli emarginati e la povert\u00e0 del quotidiano.\nLa sua arte non si limit\u00f2 alla sola esperienza pittorica, fu illustratore di moltissimi capolavori. \nImportante anche la sua attivit\u00e0 di scenografo: lavoro' per \u201cI giorni contati\u201d e \u201cL'assassino\u201d di Elio Petri, \u201cMaratona di danza\u201d e \u201cLe Bassaridi\u201d di Hans Werner Henze, \u201cI sette peccati capitali\u201d e \u201cLa madre\u201d di Bertolt Brecht, \u201cJenufa\u201d di Leo\u0161 Jan\u00e1\u010dek.\nCome incisore produsse pi\u00f9 di quattrocento titoli in acquaforte, vernice molle e litografia.\nCarriera.\nInizi\u00f2 a dipingere durante l'occupazione nazista, nascosto presso l'incisore Lino Bianchi Barriviera, suo primo maestro. Altri importanti punti di riferimento, che influirono sui suoi esordi artistici, furono Alberto Ziveri e Luigi Bartolini mentre, soprattutto nei suoi primi quadri, sembra evidente l'influsso di espressionisti come George Grosz e Otto Dix. Nel 1945 espone la sua prima personale e comincia a collaborare a varie riviste politico-letterarie (\"Domenica\", \"Folla\", \"Mercurio\", \"La Fiera Letteraria\") con scritti, illustrazioni e disegni satirici.\nIl suo lavoro, tra il '44 e il '48 descrive il tentativo di resurrezione di un'Italia distrutta dalla guerra.\nNel 1956 fonda, con altri intellettuali, la rivista \"Citt\u00e0 Aperta\", incentrata sui problemi della cultura urbana.\nNel 1961 \u00e8 fra i vincitori del Premio Spoleto; agli artisti prescelti fu dedicato un saggio corredato dalla riproduzione in grande formato (bianco e nero e quadricromie) delle opere esposte.\nNel 1963 una sua opera viene esposta alla mostra \"Contemporary Italian Paintings\", allestita in alcune citt\u00e0 australiane. Nel 1963-64 espone alla mostra \"Peintures italiennes d'aujourd'hui\", organizzata in medio oriente e in nordafrica.\nTra gli artisti a lui vicini si ricordano Giuseppe Zigaina (e la cosiddetta \"Scuola di Portonaccio\") e, dopo il '63, quelli del gruppo denominato \"Il pro e il contro\", da lui fondato insieme a Ugo Attardi, Fernando Farulli, Ennio Calabria, Piero Guccione e Alberto Gianquinto.\nDal 1969, Vespignani lavora a grandi cicli pittorici dedicati alla crisi della societ\u00e0 del benessere: \"Imbarco per Citera\" (1969), riguardante il ceto intellettuale coinvolto nel '68; \"Album di Famiglia\" (1971), uno sguardo polemico sulla sua personale quotidianit\u00e0; \"Tra due guerre\" (1973-1975) un'analisi inflessibile sul perbenismo e l'autoritarismo piccolo-borghese in Italia; \"Come mosche nel miele\" (1984) dedicato a Pier Paolo Pasolini. Nel 1991 espone a Roma 124 opere, tra le quali il ciclo \"Manatthan Transfert\", una critica all'insostenibile delirio esistenziale dell'American way of life.\nStrettissimo il suo rapporto con la letteratura. Vespignani illustra il Decameron del Boccaccio, poesie e prose del Leopardi, le \"Opere Complete\" di Majakowskij, i \"Quattro Quartetti\" di Eliot, i \"Racconti\" di Kafka, i \"Sonetti\" del Belli, le \"Poesie\" del Porta, il \"Testamento\" di Villon e \"La Question\" di Alleg.\nNel 1999 viene eletto Presidente dell'Accademia Nazionale di San Luca e nominato Grand'ufficiale dell'Ordine al merito della Repubblica Italiana.\nBibliografia.\nCitazioni: "}
{"id": "1280635", "revid": "110157", "url": "https://it.wikipedia.org/wiki?curid=1280635", "title": "Telfs", "text": "Telfs \u00e8 un comune austriaco di 15 361 abitanti nel distretto di Innsbruck-Land, in Tirolo, del quale \u00e8 centro maggiore; ha lo status di comune mercato (\"Marktgemeinde\").\nLa sua localit\u00e0 M\u00f6sern \u00e8 nota per la presenza della Friedensglocke des Alpenraumes (\"Campana della pace\") e per essere la localit\u00e0 dove nel 1972 fu fondata la Comunit\u00e0 di Lavoro delle Regioni Alpine.\nTelfs ha ospitato alcune gare della XXII Universiade invernale ed \u00e8 anche sede di tornei internazionali di tennis e di golf."}
{"id": "1280641", "revid": "1904508", "url": "https://it.wikipedia.org/wiki?curid=1280641", "title": "Francesco Arese Lucini", "text": "Biografia.\nDiscendente di una illustre famiglia della nobilt\u00e0 lombarda, gli Arese-Lucini, figlio del conte Benedetto Arese e della contessa Margherita Lucini nonch\u00e9 fratello del conte Marco, si arruol\u00f2 molto giovane nell'esercito della Repubblica Cisalpina e poi del Regno d'Italia.\nLo stemma personale di barone napoleonico concessogli \u00e8: \nScaccato semipartito in capo: al primo d'argento con un mezzo volo di nero: al secondo, franco de' Ba\u00ad roni tratti dall'armata, che \u00e8 di rosso con una spada alta d'argento; sopra l'azzurro, con tre lucci d'argento l'un sopra l'altro.\nIl vicer\u00e9 Eugenio di Beauharnais lo chiam\u00f2 a far parte del Ministero della Guerra.\nDopo la restaurazione si dedic\u00f2 agli studi letterari, continuando ad aver contatti con gli ambienti nobiliari, come quello riunito intorno al conte Federico Confalonieri, che non accettavano la dominazione austriaca.\nNei processi del 1821 contro questi moti, l'Arese pur non essendo coinvolto in azioni specifiche, fu ugualmente condannato a morte, condanna poi commutata nella detenzione allo Spielberg (presso Brno), la fortezza morava che vide prigionieri anche altri patrioti, quali Silvio Pellico, Pietro Maroncelli, Federico Confalonieri. Dopo tre anni di carcere duro fu graziato e riusc\u00ec a tornare a Milano, dove riprese gli studi letterari."}
{"id": "1280645", "revid": "200568", "url": "https://it.wikipedia.org/wiki?curid=1280645", "title": "Thaur", "text": "Thaur \u00e8 un comune austriaco di 2 230 abitanti nel distretto di Innsbruck-Land, in Tirolo."}
{"id": "1280647", "revid": "110157", "url": "https://it.wikipedia.org/wiki?curid=1280647", "title": "Trins", "text": "Trins \u00e8 un comune austriaco di 1 268 abitanti nel distretto di Innsbruck-Land, in Tirolo."}
{"id": "1280649", "revid": "91792", "url": "https://it.wikipedia.org/wiki?curid=1280649", "title": "Basilica dei Santi Bartolomeo e Gaetano", "text": "La basilica dei Santi Bartolomeo e Gaetano \u00e8 una chiesa cattolica di Bologna, ubicata nelle immediate adiacenze delle due torri. Nell'ottobre del 1924 papa Pio XI l'ha elevata alla dignit\u00e0 di basilica minore.\nStoria.\nLa tradizione parla di una chiesa dedicata a san Bartolomeo gi\u00e0 nel V secolo, eretta da san Petronio sulle fondazioni di una chiesa paleocristiana. Nel luogo in cui sorge la basilica odierna, esisteva nel XIII invece una chiesa di modeste dimensioni, con la facciata rivolta a Piazza di Porta Ravegnana.\nNel 1516, la famiglia Gozzadini affid\u00f2 ad Andrea Marchesi, detto il Formigine, un progetto che comprendeva anche la ristrutturazione della chiesa esistente. Il progetto venne interrotto a causa dell'uccisione di Giovanni di Bernardino Gozzadini, nel 1516, con la realizzazione del solo portico ancora oggi visibile.\nNel 1599 i padri Teatini subentrarono nella reggenza della chiesa, e diedero l'avvio, dal 1627, a una completa ristrutturazione del complesso. Il disegno fu affidato a Giovanni Battista Natali, detto il Falzetta, rivisto da Agostino Barelli, architetto del Senato bolognese: inglobando il portico del palazzo Gozzadini, il nuovo edificio risultava di maggiori dimensioni e con un diverso orientamento, con la facciata rivolta su Strada Maggiore.\nNel 1671 venne canonizzato San Gaetano, fondatore dell'ordine dei Teatini, e i padri ne unirono il titolo a quello dell'apostolo Bartolomeo. Le lunette del portico vennero quindi decorate con scene della vita di San Gaetano. Venne conservato, della precedente chiesa, il portale quattrocentesco posto sul lato rivolto alle Due Torri, e nel 1694 vennero completati il campanile e la cupola. La cuspide del campanile venne aggiunta mezzo secolo dopo.\nDescrizione.\nLa chiesa, suddivisa all'interno da tre navate, presenta una ricca decorazione tipicamente barocca. La volta della navata centrale fu affrescata da Angelo Michele Colonna (1604 -1687), Agostino Mitelli (1609-1660) e Giacomo Alberesi (1632-1677) con quadrature e le Storie di San Gaetano (a partire dalla controfacciata: \"Visione di San Gaetano\", \"Spiritualit\u00e0 di San Gaetano\", la \"Lotta contro l'eresia\").\nNell'abside sono raffigurate tre scene della vita di San Bartolomeo: a sinistra \"San Bartolomeo predica agli Armeni e distrugge l'idolo\", a destra \"San Bartolomeo libera dal demonio la figlia del re d'Armenia\" e al centro il \"Martirio di San Bartolomeo\". Autori di questi affreschi furono Marcantonio Franceschini (1648-1727) e Luigi Quaini (1643-1717).\nLa grande cupola fu invece decorata dai fratelli Antonio (1643-1695) e Giuseppe(1652-1727) Rolli, con la \"Gloria di San Gaetano\" al centro e nei quattro pennacchi i \"Quattro dottori della Chiesa\".\nLe cappelle laterali sono impreziosite da alcuni notevoli dipinti del Seicento bolognese fra cui il \"S. Carlo Borromeo al sepolcro di Varallo\" di Ludovico Carracci e L\"'Annunciazione\" di Francesco Albani. Degna di nota nel transetto sinistro \u00e8 la Cappella del Santissimo Sacramento nel cui altare \u00e8 custodita la piccola tela di forma ovale della \"Madonna col bambino dormiente\" (detta anche del Suffragio)\",\" opera di Guido Reni databile attorno al 1632.\nNella scalinata si trova un'opera a olio dell'importante incisore bolognese Ludovico Mattioli.\nSopra la porta d'ingresso \u00e8 conservato l'organo costruito da Giuseppe Colonna nel 1644 e pi\u00f9 volte modificato e restaurato; possiede una tastiera di 45 tasti (Do-Do) con ottava corta e pedaliera di 18 tasti (Do-La) costantemente unita al manuale; i registri sono azionati da manette ad incastro poste su due file parallele a destra della tastiera a scorrimento verticale con incastro. Un secondo strumento, risalente al XIX secolo e racchiuso entro cassa lignea neogotica, \u00e8 situato a pavimento nell'abside."}
{"id": "1280651", "revid": "287204", "url": "https://it.wikipedia.org/wiki?curid=1280651", "title": "Peyrolles", "text": "Peyrolles \u00e8 un toponimo francese che pu\u00f2 riferirsi a:"}
{"id": "1280653", "revid": "110157", "url": "https://it.wikipedia.org/wiki?curid=1280653", "title": "Tulfes", "text": "Tulfes \u00e8 un comune austriaco di 1 495 abitanti nel distretto di Innsbruck-Land, in Tirolo."}
{"id": "1280656", "revid": "1228162", "url": "https://it.wikipedia.org/wiki?curid=1280656", "title": "Villa Cipolla Pellegrini", "text": "Villa Cipolla Pellegrini \u00e8 una dimora storica del XVI secolo costruita come residenza di campagna dei Cipolla di Verona, ed \u00e8 parte integrante del patrimonio artistico italiano, ubicata nel comune di Tregnago (VR). \nNella struttura generale mostra ancora tratti della sua fisionomia cinquecentesca, nonostante la ristrutturazione portata a termine da Francesco Ronzani nel 1841.\nLa parte centrale \u00e8 sormontata da un frontone impreziosito da statue, sotto il quale campeggia il grandioso stemma dei Cipolla. La parte inferiore \u00e8 a finto bugnato, mentre quella superiore, liscia, presenta sopra le finestre architravate decorazioni floreali e arboree. \nMembri illustri di questa famiglia furono gli storici Luigi e Carlo Cipolla, che hanno dedicato particolare attenzione alle vicende veronesi e locali.\nA Belfiore, comune ugualmente in provincia di Verona situato alla sinistra dell'Adige, in localit\u00e0 Panterona, si trova altra Villa Cipolla, detta appunto \"Panterona\" eretta nel 1692.&lt;br&gt;\nAltre notevoli costruzioni di interesse artistico, dei conti Cipolla si ritrovano nel territorio veneto:&lt;br&gt;\na Castion Costermano ricordiamo la splendida villa settecentesca opera dell'architetto Pellegrini su base di un edificio del secolo XV"}
{"id": "1280657", "revid": "122550956", "url": "https://it.wikipedia.org/wiki?curid=1280657", "title": "Franco Arese", "text": "\u00c8 stato presidente dell'Asics Italia per 31 anni, dal 1982 all'aprile 2013, e, dal 2005 al 2012, ha ricoperto per due mandati la carica di presidente della Federazione Italiana di Atletica Leggera.\nBiografia.\nHa gareggiato con la maglia della FIAT e della Balangero e per 38 volte ha indossato la maglia della Nazionale. Nel 1970 vinse la gara dei 1500 m alle Universiadi e in Coppa Europa.\nIn carriera ha stabilito diversi record nazionali e vinto 12 titoli nazionali assoluti. In particolare tutti questi record (ad eccezione di quello sugli 800 metri) furono stabiliti nel 1971, il suo anno migliore. In quell'anno, oltre al titolo europeo sui 1500 m, vinse anche la medaglia d'argento ai Giochi del Mediterraneo.\nHa partecipato a due edizioni dei Giochi olimpici ( e ) arrivando in entrambi i casi a disputare la semifinale.\n\u00c8 inserito nella Hall of Fame della FIDAL.\nNel 2017 le Edizioni Correre hanno pubblicato \"Divieto di sosta\", libro scritto da Gianni Romeo, Franco Fava e Fabio Monti, imperniato sulla vita di Franco Arese, sia agonistica che imprenditoriale e da dirigente sportivo.\nRecord nazionali.\nArese ha stabilito i primati italiani su tutte le distanze del mezzofondo, dagli 800 m ai 10000 m.\nProgressione.\nSu questa distanza Arese \u00e8 stato per otto stagioni nella \"top 25\" mondiale stagionale."}
{"id": "1280659", "revid": "767487", "url": "https://it.wikipedia.org/wiki?curid=1280659", "title": "Unterperfuss", "text": "Unterperfuss \u00e8 un comune austriaco di 226 abitanti nel distretto di Innsbruck-Land, in Tirolo."}
{"id": "1280664", "revid": "1431409", "url": "https://it.wikipedia.org/wiki?curid=1280664", "title": "Albert Celades", "text": "Carriera.\nCalciatore.\nClub.\nCresciuto nella \"cantera\" del Barcellona, gioca nel Barcellona B dal 1993 al 1995, anno del suo esordio in prima squadra.\nIl 6 agosto 1999 si trasferisce al Celta Vigo. Il 14 giugno 2000 passa al .\nIl 19 agosto 2003 passa in prestito al Bordeaux, dove rimane per una stagione. Il 29 agosto 2005 viene acquistato dal .\nL'11 marzo 2009 firma un contratto con gli statunitensi dei New York Red Bulls. Si ritira dal calcio giocato il 24 ottobre 2009, appena conclusa la MLS.\nIl 6 febbraio 2010 ritorna a giocare con i cinesi del Kitchee.\nNazionale.\nCon la Nazionale spagnola conta 4 presenze. Ha partecipato al in Francia.\nAllenatore.\nIl 2 ottobre 2013 diventa allenatore della Spagna Under-16. Esordisce nell\u2019amichevole persa per 4-2 contro la Svizzera.\nIl 7 maggio 2014 diventa allenatore dell'Under-21. Esordisce nella vittoria per 1-0 contro l\u2019Ungheria partita valevole per la qualificazione dei Europei del 2015 di categoria. Dopo arrivato primo nel proprio girone e aver ottenuto l\u2019accesso alla fase successiva viene eliminato ai preliminari dalla Serbia. Si qualifica per gli Europei del 2017 di categoria arrivando secondo al proprio girone e battendo ai preliminari l\u2019Austria per la regola dei gol fuori casa. In semifinale batte l\u2019Italia per 3-1, ma in finale perde 1-0 contro la Germania. Si qualifica alla fase successiva per la qualificazione ai Europei del 2019 di categoria arrivando primo al proprio girone. Il 18 luglio 2018 decide di dimettersi.\nIl 3 agosto viene ingaggiato dal Real Madrid come vice del nuovo tecnico Julen Lopetegui. Il 29 ottobre viene esonerato insieme al tecnico basco.\nL'11 settembre 2019 \u00e8 ingaggiato dal Valencia in sostituzione dell'esonerato Marcelino, prendendo la squadra al quattordicesimo posto in campionato. Esordisce il 14 settembre, nella sconfitta per 5-2 in casa del Barcellona. Dopo tre giorni esordisce anche in UEFA Champions League, a Stamford Bridge contro il Chelsea. La partita si svolge in un clima teso, con i calciatori valenciani che nella conferenza stampa pre-partita lasciano da solo il tecnico, in protesta con la decisione della dirigenza di esonerare Marcelino; alla fine il Valencia si impone per 1-0. La gestione di Celades s'interrompe con l'esonero, a sei giornate dal termine del campionato, il 29 giugno 2020.\nStatistiche.\nAllenatore.\nClub.\n\"Statistiche aggiornate al 14 febbraio 2020\"."}
{"id": "1280666", "revid": "200568", "url": "https://it.wikipedia.org/wiki?curid=1280666", "title": "Vals (Austria)", "text": "Vals \u00e8 un comune austriaco di 537 abitanti nel distretto di Innsbruck-Land, in Tirolo.\nStoria.\nIl territorio di Vals era un tempo usata dai contadini romani come pascolo, e la prima citazione documentata risale al 1313 con il nome di \u201cValles\u201d derivato dal latino \"vallis\". Dal Medioevo nella valle fu estratto il marmo utilizzato poi anche per i pavimenti dell'Hofburg e della cattedrale di Innsbruck. Durante l'Insorgenza tirolese del 1809 tutta la Wipptal e alcune valli adiacenti furono teatro delle battaglie del monte Isel tra i Tirolesi e il Regno di Baviera e il Primo Impero francese.\nNel 1941 l'intera valle fu dichiarata riserva naturale; nonostante ci\u00f2 nel maggio 1942, durante la Seconda guerra mondiale, sotto la sella dell'Alpeiner, a 2 950 m s.l.m., fu scavato un sistema di gallerie per l'estrazione di molibdeno. Sotto il comando della Wehrmacht furono impiegati nello scavo prigionieri di guerra ed altri costretti ai lavori forzati.\nStemma.\nLo stemma di Vals \u00e8 costituito da uno scudo rosso con una V nera nella parte superiore inclusa una corona dorata; la corona si riferisce a quella di san Jodok."}
{"id": "1280668", "revid": "115376995", "url": "https://it.wikipedia.org/wiki?curid=1280668", "title": "Huo Yuanjia", "text": "Biografia.\nHuo Yuanjia nasce tra il 1867 ed il 1869 a Xiaonan hecun (\u5c0f\u5357\u6cb3\u6751) nella contea Jinghaixian (\u9759\u6d77\u53bf) in Hebei.\n\u00c8 il secondo dei tre figli di Huo Endi: Huo Yuanqing (\u4fdd\u9556); Huo Yuanjia (\u970d\u5143\u7532); Huo Yuandong (\u970d\u5143\u680b).\nSi racconta che Huo Yuanjia fosse cagionevole di salute e perci\u00f2 gli venissero interdetti gli allenamenti collettivi. Per questo pare spiasse gli esercizi eseguiti dai suoi fratelli. Il padre, Huo Endi, indirizz\u00f2 il figlio a studi civili e ci\u00f2 fece s\u00ec che Yuanjia divenne noto per la sua umilt\u00e0 e per la sua capacit\u00e0 di giudizio.\nNel 1896, dopo un impoverimento delle campagne, Huo Yuanjia si trasfer\u00ec a Tianjin dove lavor\u00f2 come facchino presso la farmacia Huaiqing di Nong Jinsun (\u519c\u52b2\u836a), un ricco commerciante che amava attorniarsi di uomini abili nelle arti marziali e nelle prove di forza.\nNel 1898 Yuanjia divenne amico e fratello marziale (Xiongdi) di Wang Zibin (\u738b\u5b50\u658c, conosciuto come Dadao Wang Wu \u5927\u5200\u738b\u4e94) che si era rifugiato a Tianjin. Qualche anno pi\u00f9 tardi Wang Wu si un\u00ec alla Rivolta dei Boxer e venne decapitato nella capitale Pechino. Huo Yuanjia si rec\u00f2 l\u00ec a recuperare il capo dell'amico.\nNel 1901 Huo Yuanjia rispose ad una sfida lanciata da un lottatore russo che insultava i cinesi definendoli \u201cuomini malati dell'Asia\u201d e si dichiarava l'uomo pi\u00f9 forte del mondo. Huo lo affront\u00f2 al parco Xiyuan (\u620f\u56ed) di Tianjin e lo sconfisse.\nNel 1909 Yuanjia, accompagnato dai suoi allievi Liu Zhensheng (\u5218\u632f\u58f0) e Zhang Wenda (\u5f35\u6587\u9054), and\u00f2 a Shanghai per accettare una sfida aperta lanciata da un pugile inglese chiamato Hercules O'Brien (Aopiyin \u5965\u76ae\u97f3). Dopo essere stato battuto da Yuanjia, di O'Brien non si seppe pi\u00f9 nulla.\nIl primo giorno del sesto mese del 1910 sotto l'egida di Nong Jinsun (\u519c\u52b2\u836a), venne fondata la Zhongguo Jingwu Ticao Hui (\u4e2d\u56fd\u7cbe\u6b66\u4f53\u64cd\u4f1a) che in seguito venne chiamata Jingwu Tiyu Hui (\u7cbe\u6b66\u4f53\u80b2\u4f1a).\nNello stesso anno Huo si confront\u00f2 in combattimento con un giapponese praticante di J\u016bd\u014d che sconfisse regolarmente. Durante il banchetto seguito al combattimento Huo Yuanjia stette male e qualche giorno dopo mor\u00ec.\nHuoshi mizongquan (\u970d\u6c0f\u8ff7\u8e2a\u62f3).\nHuo Yuanjia praticava un ramo dello stile Mizongquan tramandato in seno alla sua famiglia e per questo motivo chiamato Huoshi Mizongquan (\u970d\u6c0f\u8ff7\u8e2a\u62f3 Mizongquan della famiglia Huo) o Huojiapai (\u970d\u5bb6\u6d3e, scuola della famiglia Huo). Questo stile gli fu insegnato dal padre, Huo Endi (\u970d\u6069\u7b2c). La famiglia Huo aveva un servizio di scorta (Baobiao (\u4fdd\u9556)) e le arti marziali servivano proprio nel quadro di questa attivit\u00e0.\nQuesto stile familiare \u00e8 pressoch\u00e9 identico al Mizongquan Chen Shan Pai (\u9648\u5584\u6d3e) ed ha come principali Taolu a mano nuda: Lianshouquan (\u7ec3\u624b\u62f3) e Huoshi Lianquan (\u970d\u6c0f\u8fde\u62f3), ecc.\nMorte misteriosa.\nMolti studenti di Huo Yuanjia, incluso lo storico Chen Gongzhe (\u9673\u516c\u54f2 1890-1961) credono e scrivono che egli sia stato avvelenato dal dottore giapponese Akino (\u7cbe\u6b6650\u5e74\u6b66\u8853\u767c\u5c55\u53f2, '50 Years History of Wu Shu Development at Jing Wu', pubblicato nel 1957). Huo venne accettato all'Ospedale Shanghai Red Cross e mor\u00ec 2 settimane dopo. Zhang Wenda e Chen Gongzhe presero la medicina e la fecero esaminare al Shanghai Public Concession Hospital, controllo che conferm\u00f2 che la medicina conteneva arsenico. Nel 1989 la tomba di Huo Yuanjia e di sua moglie venne trasferita e nelle ossa del maestro il Laboratorio della Polizia Municipale di Tianjin ha trovato tracce di arsenico. Bisogna per\u00f2 sottolineare che frequentemente l'arsenico \u00e8 utilizzato come componente delle medicine tradizionali."}
{"id": "1280671", "revid": "661803", "url": "https://it.wikipedia.org/wiki?curid=1280671", "title": "V\u00f6ls", "text": "V\u00f6ls \u00e8 un comune austriaco di 6 963 abitanti nel distretto di Innsbruck-Land, in Tirolo; ha lo status di comune mercato (\"Marktgemeinde\")."}
{"id": "1280673", "revid": "124156749", "url": "https://it.wikipedia.org/wiki?curid=1280673", "title": "Peschette al tartufo", "text": "Le peschette al tartufo, note anche come peschiole al tartufo, sono una specialit\u00e0 abruzzese, toscana, marchigiana e campana.\nSi tratta di una preparazione costituita da pesche verdi nane in un bagno di olio e aceto, aromatizzate con tartufo e aroma di tartufo.\nLe pesche sono colte allo stato immaturo e presentano un nocciolo ancora embrionale, che viene consumato assieme alla polpa. Si presentano come grosse olive verdi. L'effetto che hanno \u00e8 amplificato dal contrasto tra il sapore dell'oliva verde, che il consumatore si aspetta di assaporare, e il sapore peculiare e fresco della peschiola, ben lontano da quella di una normale pesca matura.\nL'idea \u00e8 nata dalla pratica comune della potatura di fruttificazione che prevede di diradare i frutti, lasciandone meno del 50% sulla pianta, sacrificando la quantit\u00e0 per la dimensione e la qualit\u00e0 dei frutti.\nLe pesche verdi lasciate sul terreno hanno dato l'idea di un uso commerciale abbinato al tartufo."}
{"id": "1280675", "revid": "228587", "url": "https://it.wikipedia.org/wiki?curid=1280675", "title": "Falcon", "text": ""}
{"id": "1280678", "revid": "116763147", "url": "https://it.wikipedia.org/wiki?curid=1280678", "title": "Volders", "text": "Volders \u00e8 un comune austriaco di 4 427 abitanti nel distretto di Innsbruck-Land, in Tirolo."}
{"id": "1280681", "revid": "767487", "url": "https://it.wikipedia.org/wiki?curid=1280681", "title": "Vernice molle", "text": "La vernice molle \u00e8 una tecnica incisoria impiegata per ottenere un segno morbido e delicato.\nStoria.\nVenne usata per la prima volta nel XIII secolo ed in epoca contemporanea da artisti come Stanley William Hayter e Renzo Vespignani per ottenere un tratto granuloso, simile a quello della matita, del pastello o del carboncino.\nIl nome.\nIl nome \"vernice molle\" (o cera molle) deriva dalla vernice impiegata, che varia rispetto a quella dell'acquaforte per l'aggiunta di sego (o altro grasso) che rende la vernice fluida e appiccicosa.\nLa tecnica.\nPer creare la matrice la lastra viene preparata con una cera che non indurisce per l'aggiunta di sego. La cera viene applicata a caldo con un tampone, ponendo la lastra su una piastra elettrica. dopo aver tirato la cera con un rullo di caucci\u00f9, la lastra viene tolta e affumicata, per fissare la vernice e per rendere meglio visibili i segni da imprimere. Viene quindi tracciato un disegno su un foglio di carta velina appoggiato sopra la lastra verniciata con il lato opaco rivolto verso la cera. Tolto il foglio sulla lastra \u00e8 rimasta la traccia del disegno eseguito priva di vernice. La lastra viene quindi immersa nell'acido, che intacca soltanto le parti in cui la vernice \u00e8 stata asportata. L'immersione avviene mantenendo in movimento la bacinella oppure passando un apposito pennello con delicatezza sulla matrice, perch\u00e9 non si formino bolle di gas nei solchi e la corrosione sia perfetta. A questo punto la matrice \u00e8 pronta e dopo la pulizia si pu\u00f2 procedere alla sua inchiostrazione e quindi alla stampa.\nCuriosit\u00e0.\nQuesta tecnica si presta anche a usi sperimentali: alcuni artisti, infatti, imprimono sulla cera foglie, tessuti o altri materiali."}
{"id": "1280682", "revid": "287204", "url": "https://it.wikipedia.org/wiki?curid=1280682", "title": "Super League 2004-2005", "text": "L'edizione 2004-2005 del campionato di calcio svizzero (\"Axpo Super League\") vide la vittoria finale del .\nStatistiche.\nMedia spettatori.\nMedia spettatori dell'Axpo Super League 2003-04: 8.305"}
{"id": "1280683", "revid": "110157", "url": "https://it.wikipedia.org/wiki?curid=1280683", "title": "Wattenberg", "text": "Wattenberg \u00e8 un comune austriaco di 728 abitanti nel distretto di Innsbruck-Land, in Tirolo."}
{"id": "1280685", "revid": "125771122", "url": "https://it.wikipedia.org/wiki?curid=1280685", "title": "Serifo", "text": " \nSerifo o Serfanto () \u00e8 un'isola del Mar Egeo, ampia circa , situata nell'arcipelago delle Cicladi, circa a sud-est del Pireo. Dal punto di vista amministrativo costituisce un comune nella periferia dell'Egeo Meridionale (unit\u00e0 periferica di Milo).\nSi colloca tra le isole di Citno e di Sifno. Sull'isola si trovano giacimenti di ferro. Agricoltura, pastorizia e pesca completano il quadro dell'economia locale.\nAmministrazione.\nLa popolazione era di 1.414 abitanti al censimento 2001.\nLocalit\u00e0.\nI centri abitati dell'isola sono i seguenti:\nNote.\nIn Italia, all'interno del parco divertimenti Movieland, esiste uno spettacolo , MEDUSA-THE EPIC SHOW ,che colloca a Serifos la tomba della famosa Gorgone."}
{"id": "1280686", "revid": "110157", "url": "https://it.wikipedia.org/wiki?curid=1280686", "title": "Wildermieming", "text": "Wildermieming \u00e8 un comune austriaco di 923 abitanti nel distretto di Innsbruck-Land, in Tirolo."}
{"id": "1280687", "revid": "76069", "url": "https://it.wikipedia.org/wiki?curid=1280687", "title": "Saint-Girons (Pirenei atlantici)", "text": ""}
{"id": "1280692", "revid": "110157", "url": "https://it.wikipedia.org/wiki?curid=1280692", "title": "Zirl", "text": "Zirl \u00e8 un comune austriaco di 8 022 abitanti nel distretto di Innsbruck-Land, in Tirolo; ha lo status di comune mercato (\"Marktgemeinde\").\nGeografia fisica.\nZirl \u00e8 situata ai margini sudoccidentali dei Monti del Karwendel, a circa 10\u00a0km a ovest di Innsbruck, sulla sponda settentrionale del fiume Inn.\nStoria.\nSul Martinsb\u00fchel \u00e8 stato accertato un insediamento dell'epoca della Cultura di La T\u00e8ne. Il territorio dell'odierna Zirl era un importante punto di snodo sulla strada romana via Claudia Augusta per Augusta. All'inizio del III secolo fu edificato il \"castrum\" romano \"Statio Teriolis\", che fu distrutto nel corso delle invasioni barbariche del V e VI secolo.\nIl nome attuale \u00e8 attestato per la prima volta nel 799, nelle forme di \"Cyreolu\" e \"Cyreola\". Il castello di Fragenstein fu edificato nel 1209 e distrutto nel 1703, nel corso della guerra di successione spagnola. Tra il 1608 e il 1908 otto incendi devastarono il paese: il 21 giugno 1908 la maggior parte delle casa fu distrutta.\nEconomia.\nIl clima mite rende possibile la coltivazione della vita la cui importanza, come il resto dell'agricoltura, \u00e8 tuttavia limitata. Sono presenti imprese industriali e artigianali; le pi\u00f9 importanti lavorano nel campo di chimica, edilizia e riciclaggio. Nella frazione di Hochzirl si trova un ospedale specializzato in medicina interna e neurologia.\nInfrastrutture e trasporti.\nZirl si collega con l'autostrada A12 Inntal Autobahn tramite due svincoli; il paese \u00e8 collegato con Innsbruck tramite autobus regionali.\nLa stazione della ferrovia dell'Arlberg \u00e8 situata a sud-ovest dal centro del paese, sulla sponda meridionale dell'Inn; grazie alle numerose imprese presenti la stazione di Zirl \u00e8 uno dei pi\u00f9 grandi scali merci del Tirolo."}
{"id": "1280701", "revid": "712828", "url": "https://it.wikipedia.org/wiki?curid=1280701", "title": "Maestro dei Ghiacci", "text": ""}
{"id": "1280705", "revid": "712828", "url": "https://it.wikipedia.org/wiki?curid=1280705", "title": "Crystal Saint", "text": ""}
{"id": "1280706", "revid": "76069", "url": "https://it.wikipedia.org/wiki?curid=1280706", "title": "Vernoil", "text": ""}
{"id": "1280712", "revid": "180559", "url": "https://it.wikipedia.org/wiki?curid=1280712", "title": "Tonino Raffa", "text": "\u00c8 stato anche cronista e conduttore del Tg Calabria della RAI.\nBiografia.\n\u00c8 nel giornalismo dalla met\u00e0 degli anni sessanta. Dopo aver collaborato con quotidiani e riviste, \u00e8 diventato pubblicista nel 1970 ed \u00e8 passato tra i professionisti nel 1975, svolgendo il praticantato al \"Giornale di Calabria\" diretto da Piero Ardenti. Assunto in Rai nel 1979, ha condotto il \"Tg Calabria\" per vent'anni. Dal 1982 affianca Enrico Ameri per le interviste del dopo partita nel programma di Radio2 \"Domenica Sport\" condotto da Mario Giobbe, in onda dopo \"Tutto il calcio minuto per minuto\" del quale, dal 1988, \u00e8 radiocronista.\nNel 1999 \u00e8 stato trasferito a Roma e integrato nella redazione radiocronache del Giornale Radio, dove si divide tra il calcio, la pallacanestro, dove \u00e8 nello staff di \"Tuttobasket\" sin dagli anni ottanta, e la pallanuoto. Ha seguito per la RAI le Olimpiadi di Atlanta 1996 Atene 2004 e Pechino 2008, i Mondiali di calcio di Italia 1990, Stati Uniti 1994, Francia 1998, Giappone-Corea del Sud 2002, Germania 2006 e Sudafrica 2010 e gli Europei di Inghilterra '96, Portogallo 2004 e Austria-Svizzera 2008.\n\u00c8 stato consigliere nazionale dell'Unione Stampa Sportiva Italiana per dieci anni. Nel 2010 gli \u00e8 stato assegnato il premio CONI-USSI per la sezione Radio. Il 15 maggio 2011 effettua la sua ultima radiocronaca da dipendente Rai prima della pensione, dopo 1125 partite raccontate: prima dell'incontro una maglia con questo numero viene consegnata a Raffa dalla Societ\u00e0 del , che in quella circostanza ospita la battendola per 1-0. Negli ultimi minuti il conduttore Alfredo Provenzali gli concede l'onore del campo principale come tributo ai 29 anni trascorsi al microfono.\nTorna al microfono di Rai Radio 1 in qualit\u00e0 di collaboratore esterno nella stagione successiva, a conclusione della quale conclude la sua carriera a \"Tutto il calcio minuto per minuto\"."}
{"id": "1280713", "revid": "76069", "url": "https://it.wikipedia.org/wiki?curid=1280713", "title": "Grenand-l\u00e8s-Sombernon", "text": ""}
{"id": "1280714", "revid": "880848", "url": "https://it.wikipedia.org/wiki?curid=1280714", "title": "Rifugio Zamboni-Zappa", "text": "Il rifugio Zamboni-Zappa \u00e8 un rifugio situato nel comune di Macugnaga (VB), in valle Anzasca, nelle Alpi Pennine, a 2070\u00a0m s.l.m.\nStoria.\nIl rifugio Zamboni fu costruito nel 1925 dalla SEM (Societ\u00e0 Escursionisti Milanesi), si trattava di un piccolo edificio al quale, per soddisfare la crescente affluenza di alpinisti ed escursionisti, fu accostato nel 1954 il rifugio Zappa. Il risultato fu l'attuale rifugio dedicato a Rodolfo Zamboni e Mario Zappa.\nCaratteristiche e informazioni.\nIl rifugio \u00e8 adagiato sulla piana dell'alpe Pedriola, un'ampia conca prativa solcata dall'omonimo torrente e delimitata da una parte dalla morena laterale del ghiacciaio del Belvedere, dall'altra dalle pendici del pizzo Bianco.\nLa struttura estiva dispone di 72 posti letto, disposti su due piani. Il pernottamento \u00e8 in camerette da 4 o da 6 posti con lavandino in camera. Doccia calda e servizi al piano.\nAccessi.\nDalla frazione Pecetto di Macugnaga, passando per l'alpe Burki e il rifugio Cai Saronno, si raggiunge la stazione terminale della seggiovia in localit\u00e0 Belvedere (m. 1914, 2 ore); da qui, costeggiando l'imponente apparato morenico del ghiacciaio del Belvedere, si raggiunge l'alpe Pedriola e il rifugio (45 min.).\nOppure prima dell'alpe Burki (dove finisce il primo tratto della seggiovia) si attraversa il torrente a sinistra su guado in pietra e si sale verso l'alpe Rosareccio e successivamente ai piani alti di Rosareccio (il percorso \u00e8 ben segnalato con tratti di vernice giallorossi). A destra del vecchio impianto di risalita abbandonato si diparte il sentiero che con un percorso molto facile e panoramico conduce al rifugio (2 ore circa)."}
{"id": "1280715", "revid": "339392", "url": "https://it.wikipedia.org/wiki?curid=1280715", "title": "Barcellona B", "text": ""}
{"id": "1280717", "revid": "767487", "url": "https://it.wikipedia.org/wiki?curid=1280717", "title": "I 4 dell'Oca selvaggia", "text": "I 4 dell'Oca selvaggia (\"The Wild Geese\") \u00e8 un film del 1978 diretto da Andrew V. McLaglen.\nGli interpreti principali della pellicola sono Richard Burton e Roger Moore. Nel 1985 venne girato un \"sequel\", \"I 4 dell'Oca selvaggia II\".\nTrama.\nSir Edward Matherson convoca in segreto il colonnello Allen Faulkner al quale chiede, dietro compenso, di liberare Julius Limbani, ex presidente democratico di un Paese africano, prigioniero del dittatore Endova, salito al potere dopo un colpo di Stato. Il colonnello, che era a capo del servizio di sicurezza del presidente, non pot\u00e9 far nulla e cadde in disgrazia. Ovviamente Sir Edward agisce per togliere di mezzo il dittatore e mettere le mani sulle miniere di rame del Paese.\nFaulkner accetta (anche per avere un riscatto personale) e si mette alla ricerca dei collaboratori migliori per questa missione, primi tra tutti i due pi\u00f9 stretti amici, Rafer Janders abile stratega ed organizzatore e Shawn Fynn scaltro pilota di aerei. Recluta anche Sandy Young, il migliore addestratore che lui conosca. Si ritrova a mettere insieme una truppa di 50 mercenari e li porta in un campo di addestramento nello Swaziland in Africa. Qui, dopo aver pianificato nei minimi particolari la missione di liberazione, il gruppo si mette in marcia.\nLanciatisi in paracadute da un aereo, i mercenari raggiungono facilmente la caserma in cui \u00e8 detenuto Julius Limbani, ne uccidono le sentinelle e qualche guardia che non si arrende, liberano il prigioniero e si accingono di corsa a riprendere l'aereo che li porter\u00e0 in salvo, il tutto con minime perdite. Purtroppo per loro, nel frattempo Matherson si \u00e8 accordato con il dittatore in cambio di vantaggiose concessioni minerarie e richiama indietro l'aereo lasciando i mercenari a terra in balia delle forze africane.\nLimbani, liberato dalla prigione, \u00e8 malato e viene anche colpito durante l'evacuazione. In una fuga disperata dagli spietati \"Simba\", trasportandolo a spalle. I mercenari lottano per la salvezza e riescono a recuperare un aereo, indicatogli da un missionario che spera di allontanare la battaglia dal villaggio che assiste, ma a costo di innumerevoli vite, sia tra i mercenari sia tra i loro avversari.\nDurante le peripezie Limbani conquista le simpatie dei mercenari, anche dell'afrikaner Pieter Coetzee, tutti sono infatti colpiti dalla visione di un'Africa pacificata.\nSull'aereo Limbani, dopo aver dato la prova della sua presenza ottenendo per i dodici superstiti l'autorizzazione ad atterrare in Rhodesia, muore.\nD'obbligo la vendetta finale. Alla fine il colonnello, in rispetto alla promessa che ha fatto all'amico Rafer, decide di occuparsi del piccolo Emile Janders in qualit\u00e0 di tutore.\nOpere correlate.\n\"L'oca selvaggia colpisce ancora\", del 1980, non \u00e8 un seguito ufficiale, fu semplicemente la distribuzione italiana a far credere che fosse il sequel, vista la presenza di Roger Moore."}
{"id": "1280719", "revid": "486946", "url": "https://it.wikipedia.org/wiki?curid=1280719", "title": "Pok\u00e9mon 2 - La forza di Uno", "text": ""}
{"id": "1280720", "revid": "56620", "url": "https://it.wikipedia.org/wiki?curid=1280720", "title": "Martin Gerbert", "text": "Biografia.\nAppartenente alla famiglia aristocratica dei von Hornau, ricevette la sua prima educazione a Friburgo in Brisgovia. Nel 1736 divenne monaco dell'abbazia di San Biagio dove nel 1744 inizi\u00f2 l'insegnamento della teologia.\nGerbert si dedicava principalmente alla biblioteca dell'abbazia, e si diede allo studio della storia della Chiesa; l'oggetto specifico del suo interesse divenne la musica sacra medievale. Fece cos\u00ec frequenti viaggi in Germania, Francia ed Italia, principalmente allo scopo di raccogliere materiali per una storia medievale della liturgia e della musica.\nIl 15 ottobre 1764 fu eletto principe-abate (\"F\u00fcrstabt\") di St. Blasien. Sotto la sua autorit\u00e0 l'abbazia divenne un importante centro di ricerca storica metodica.\nSi oppose alla politica dell'imperatore Giuseppe II, che tentava di sottrarre al Papa l'autorit\u00e0 sul clero nazionale; pubblic\u00f2 l'opera in tre tomi\n\"Historia Nigrae Silvae\" (1783-1788) e dopo l'incendio del 1768 fece innalzare la celebre chiesa rotonda di St. Blasien. A Gerbert va fatto risalire il primo nucleo della \"Germania Sacra\", una storia delle diocesi tedesche. Il suo interesse per la musica lo port\u00f2 a stringere rapporti con Christoph Willibald Gluck, e a diventarne amico.\nA Bologna, nel corso di uno dei suoi viaggi, strinse amicizia con Giovanni Battista Martini, con cui ebbe modo di condividere le vaste esperienze. Il primo risultato fu il resoconto di viaggio \"Iter Alemannicum\". Segu\u00ec nel 1774 l'importante opera in due volumi \"De cantu et musica sacra\", nel 1777-79 \"Monumenta veteris liturgiae Alemannicae\", e ancora, nel 1784 \"Scriptores ecclesiastici de musica sacra\"; l'ultimo scritto - una raccolta bibliografica in tre volumi - comprendeva la maggioranza degli scritti di teoria musicale dal III secolo alla fine del Medioevo, e rimase anche in epoca successiva uno strumento della massima importanza per lo studio della storia della musica medievale.\nNel 1791 fond\u00f2 la birreria \"Rothaus\" - ancora oggi esistente col nome di \"Badische Staatsbrauerei Rothaus\" e di propriet\u00e0 del \"land\" del Baden-W\u00fcrttemberg - come mezzo per promuovere l'economia nel territorio dell'abbazia.\nPrincipali scritti.\nLa maggioranza dei libri scritti o editi da Martin Gebert si trovano in originale nella collezione Gerbert (\"F\u00fcrstabt-Gerbert-Sammlung\") nella biblioteca dell'abbazia di Oberried."}
{"id": "1280721", "revid": "181699", "url": "https://it.wikipedia.org/wiki?curid=1280721", "title": "Lodron", "text": "Lodron, a volte riportato come Lodrone, \u00e8 il cognome di una famiglia nobile trentina, originaria della piana di Storo, in Valle del Chiese a nord del lago d'Idro. I primi documenti che ne attestano la storia risalgono alla fine del 1100, anche se leggende del passato parlavano di un Silvestro di Lodron partecipante alla prima crociata del 1099.\nDalla piana di Storo, i Lodron estendono il loro dominio a Pieve di Bono con Castel Romano, in Val Vestino a Magasa e in Val Rendena. Nel 1452 ottengono il titolo e la dignit\u00e0 di conti dell'Impero e l'amministrazione della Contea di Lodrone. In quel secolo, nel 1456, i Lodron estendono la loro presenza e influenza in Vallagarina, impossessandosi, mano armata, dei castelli di Castelnuovo-Noarna di Nogaredo e di Castellano strappandoli alla famiglia dei Castelbarco. Il loro dominio si arricch\u00ec inoltre di possedimenti nel Bresciano con il feudo di Cimbergo, in Valcamonica, e propriet\u00e0 a Concesio, in Val Trompia e nel Veronese. Successivamente la Casata sposta i centri dei propri interessi in terra austriaca, dove nel Seicento Paride Lodron di Nogaredo Castellano (Villa Lagarina) e Castelnuovo Noarna diventa arcivescovo di Salisburgo. Dalla fine del XVII secolo la famiglia Lodron ha maggiori interessi in territorio austriaco ed in gran parte l\u00e0 dimora.\nStoria.\nNei documenti storici il nome Lodron ricorre la prima volta in un contratto d'affitto del 10 marzo 1086 che gli uomini di Lodrone conclusero con quelli di Anfo per lo sfruttamento dei pascoli nella valle del Caffaro e per il diritto di pesca nel lago d'Idro: nel documento \u00e8 citato un certo Calapino di Lodrone. Lo stesso Calapino di Lodrone risulta in un documento del 27 agosto 1185 vassallo del conte Enrico di Appiano. Il castello di Lodrone venne affidato in feudo il 24 agosto del 1189 dal vescovo di Trento Corrado II di Beseno a tredici uomini \"de Setauro\" (Storo), i quali rappresentavano le sette famiglie che avevano giurato di aiutarsi vicendevolmente per l'ottenimento dei beni appartenuti a Calapino di Lodrone il precedente 4 giugno nella chiesa di San Floriano di Storo.\nSecondo una tradizione popolare Silvestro Lodron sarebbe stato a fianco di Goffredo di Buglione nella prima crociata (1095 - 1099), ma non esistono prove di questa partecipazione.\nNel 1361, in seguito ad una spartizione dei possedimenti, la casata si divise nei rami di Castel Lodrone e di Castel Romano. Nel documento di divisione di beni tra Albrigino I ed i nipoti Parisino II, Antonio e Pietrozotino \u00e8 nominata la giurisdizione civile e criminale in Lodrone e in Val Vestino. Questa prima divisione si risolse dopo poche generazioni quando i Lodron di Castel Lodrone strapparono con violenza le propriet\u00e0 ai loro cugini Lodron di Castel Romano.\nI Lodron vassalli del principe vescovo di Trento approfittando della posizione di confine delle loro terre e delle lotte del principato vescovile di Trento con i conti del Tirolo, i Visconti di Milano, gli Scaligeri di Verona e la Repubblica di Venezia, acquisirono potere, diritti e terre nelle Giudicarie, in Val Rendena, Val Lagarina, estendendo i propri possedimento a Trento e in Tirolo, in Piemonte, in Carinzia a Salisburgo e in Baviera.\nParide il Grande con i figli Giorgio e Pietro.\nParide II Ottone (1380-1439), detto \"Paride il Grande\", figlio di Pietro Ottone (Pietrozotto) \"il Pernusperto\" (figlio d'Albrigino), fu un comandante delle truppe veneziane nella guerra contro il ducato di Milano. L'11 giugno 1441 venne nominato conte di Cemmo e Cimbergo, in Valle Camonica, al posto di Bartolomeo della Torre, grazie all'aiuto fornito ai veneziani in quei territori nel 1438..\nI figli Giorgio (1400 \u2013 1461) e Pietro (140? \u2013 1485) ricevettero da Venezia il castello di Cimbergo in Valcamonica con la contea e Bagolino. Furono presenti a Roma all'incoronazione di Federico III. Il 6 aprile 1452 Federico III concesse a loro e ai loro legittimi eredi il titolo e la dignit\u00e0 di conti dell'Impero. Nel 1456 furono incaricati dal principe vescovo di Trento Giorgio Hack (1446 \u2013 1465) di conquistare le roccaforti di Castelnuovo di Noarna-Nogaredo (Italia), Castellano, Nomi e Castel Corno che Giovanni Castelbarco non intendeva riconoscere come feudi di Trento. I due fratelli Lodron tennero poi per s\u00e9 Castelnuovo e Castellano.\nNella seconda met\u00e0 del Cinquecento i Lodron estesero la loro influenza nel Bresciano a Sal\u00f2 ove ebbero un collegio e un seminario per i chierici del contado e a Concesio dove eressero un palazzo ora noto come palazzo Montini (ove nacque Giovanni Battista Montini divenuto poi papa Paolo VI).\nLodron di Castel Romano e Lodron lagarini o di Castellano e di Castelnuovo-Noarna di Nogaredo.\nI due fratelli Giorgio e Pietro si divisero le propriet\u00e0 in modo che i feudi lagarini di Castelnuovo-Nogaredo e di Castellano, recentemente acquisiti, assieme all'avito Castel Romano nelle Giudicarie sono di propriet\u00e0 del solo Pietro Lodron. Suo figlio Martino ed i sei figli dell'altro suo figlio, Paride, poi si dividono le propriet\u00e0 in modo che al primo rimane Castel Romano ed ai figli di Paride i due feudi lagarini. In seguito, circa 1530, i due feudi lagarini sono cos\u00ec divisi: a Nicol\u00f2 e Giov.Francesco il feudo di Castelnuovo e ad Agostino ed Andrea il feudo di Castellano. Alessandro \u00e8 prete a Pomarolo ed il sesto fratello Antonio \u00e8 probabilmente deceduto non comparendo nella divisione.\nIl Feudo di Castellano pass\u00f2 a Felice, Antonio ed Agostino figli di Agostino, Andrea mor\u00ec senza lasciare prole legittima. Felice si spos\u00f2, ebbe figli ma morirono in tenera et\u00e0, Agostino mor\u00ec trentenne di ritorno dalle Puglie, ultimo della linea di Castellano fu Antonio Lodron di Castellano, canonico e preposito del capitolo e presidente della camera del principato di Salisburgo. Antonio lasci\u00f2 il Feudo di Castellano a Nicol\u00f2 Lodron di Castelnuovo-Noarna di Nogaredo che divenne il nuovo signore di Castellano.\nNicol\u00f2 Maria Lodron fu investito del feudo di Castelnuovo nel 1532; da questi pass\u00f2 al figlio Paride Lodron e all'altro figlio Gasparo avuto in seconde nozze. Paride ebbe Nicol\u00f2 Lodron (1549-1621 sposato con Dorothea Welsperg. Loro figlio primogenito fu Paride Lodron (1586-1653), che fu principe arcivescovo di Salisburgo dal 1619 al 1653, altro loro figlio era Cristoforo padre a sua volta di Francesco e Paride. Quest'ultimo Paride, morto nel 1703, fu l'ultimo dei Lodron lagarini.\nParide, principe vescovo di Salisburgo, dot\u00f2 la sua famiglia di immense ricchezze. Istitu\u00ec il \"maggiorasco della primogenitura Lodron\" assegnandolo a suo fratello Cristoforo (possedimenti feudali che sarebbero passati in eredit\u00e0 al solo primogenito di questi); nel 1653 istitu\u00ec la \"secondogenitura lodroniana\" per il secondo figlio del fratello.\nL'arcivescovo chiam\u00f2 inoltre Sebastiano Bartolomeo e Francesco Antonio Lodron, due fratelli del ramo bresciano di Concesio, come vescovi della diocesi di Gurk (sottoposta al Principato arcivescovile di Salisburgo) in Carinzia, reggenti l'uno dopo l'altro dal 1630 al 1652.\nNel 1703 il ramo lagarino o di \"Castelnuovo\" Noarna e Castellano si estinse e i possedimenti della famiglia passarono ai Lodron delle Giudicarie discendenti da Giorgio, fratello di Pietro (1400-1485) da cui nacque il ramo lagarino dei Lodron.\nLodron del ramo di Castel Lodron.\nGiorgio, figlio primogenito di Paride il Grande e Lucia Nogarola, si spos\u00f2 in prime nozze a Zelmira Martinengo ed in seconda nozze a Giovanna (oppure Ginevra) Avogadro. Suoi figli legittimi furono Francesco (I), Bernardin e Parisotto Antonio (1463-1505, Paride III).\nIl ramo di Parisotto Antonio.\nUn figlio di Parisotto Antonio: Ludovico Lodron partecip\u00f2 alle guerre contro i turchi. Nella battaglia di Osijek Ludovico fu catturato, decapitato, la sua testa fu portata in trofeo a Costantinopoli.\nFiglio pi\u00f9 giovane di Parisotto Antonio fu Sigismondo (1532-1563).\nIl conte Sebastiano Paride Lodron (Sal\u00f2, 1572 \u2013 Trento, 1611), figlio primogenito del conte Sigismondo Lodron (1532-1563) e di Margherita Roggendorf, \u00e8 stato un condottiero ed ecclesiastico.\nIl ramo di Francesco I.\nFiglio primogenito di Giorgio e successore su Castel Lodron fu Francesco I Conte di Lodron (1468-1505), sposato a Calepina Calepini oppure a Diana di Collalto.\nDi suoi cinque figli Paride V (* ca. 1465 \u2020 1515), Nicola e Giovanni Battista sono a menzionare.\nGiovanni Battista Lodron era un condottiere che serv\u00ec Carlo V, suo fratello Ferdinando I e il figlio di costui, Massimiliano II. Prese parte ad innumerevoli imprese militari prima di trovare la morte nel 1555 nella difesa della fortezza di Casale Monferrato contro i francesi.\nIl ramo di Paride V del Castel Lodron.\nParide (1507-1550), che fu sepolto nella chiesa di Lodrone e di cui esiste ancora la piastra tombale di pietra bianca, ebbe quattro figli: Francesco (1558-1579), Ludovico (1553-1604), Gerolamo (1553-1606) e Paride, canonico del duomo di Trento.\nIl secondogenito, Ludovico, unitamente al fratello Gerolamo, combatt\u00e9 in qualit\u00e0 di capitano nella flotta della Lega Santa e assieme i due fratelli parteciparono, oltre che alla Battaglia di Lepanto (1571), alla difesa dell'isola di Malta (1565) e alla conquista di Tunisi (1573). Ha fatto costruire a Trento il palazzo di via Calepina ora sede del Tribunale Amministrativo Regionale. Ludovico non ebbe eredi ed il suo palazzo pass\u00f2 in propriet\u00e0 a Gerolamo Lodron (1579-1639), primogenito di suo fratello Francesco (1558-1579) e fondatore del ramo tridentino dei conti Lodron.\nIl ramo tridentino dei conti Lodron.\nSuccessivamente il palazzo pass\u00f2 al figlio di Gerolamo, Paride (1626-1660), dopo al figlio di Paride, Francesco Antonio (1674-1707), che lasci\u00f2 il palazzo di Trento ai figli Paride e Girolamo Massimiliano (1611-1748). Michele Giovanni Giuseppe Lodron (1708-1773), primogenito di Paride e di Angela Malfatti che fu canonico della cattedrale di Trento, restaur\u00f2 ed ampli\u00f2 il palazzo prima di, nel 1743, rinunciare a tutti i suoi beni (ad esclusione di due stanze del palazzo che di seguito destin\u00f2 a suo fratello Paride, sacerdote) a favore del fratello Antonio (1715-1773) e sposarsi (a Castel Freudenstein) con Carolina Bellini de Fin.\nCon la morte di Antonio il palazzo, con tutti gli altri beni della \u00abprimogenitura di Trento\u00bb, pass\u00f2 al figlio Paride Giuseppe Maria (1772-1842), gi\u00e0 consigliere dell'imperiale ambasciata di Stoccolma e \u00absavio\u00bb del Municipio di Trento. Costui acquist\u00f2 il Palazzo Lodron di Nogaredo messo in vendita al pubblico incanto per pagare i debiti del defunto Francesco Maria Giuseppe Antonio Lodron (1765\u20131805, diplomatico austriaco). Paride Giuseppe Maria mor\u00ec nel 1842 prima che sua moglie Ferdinanda Contessa Bissingen-Nippenburg dava alla luce il secondogenito Ernesto Postumo Lodron (1842- 1898).\nIl loro primogenito Carlo Gaetano (1840-1918) si spos\u00f2 a Vienna con Antonia Lodron, figlia di Costantino (1806-1880) del maggiorasco della primogenitura lodroniana salisburghese il quale ottenne Carlo Gaetano dopo il morte di Costantino ed una lunga causa; mori a Gm\u00fcnd, la sede del feudo, nel 1918.\nIl figlio di Carlo Gaetano, Paride (1869-1925), che prima della guerra abitava nel palazzo di Nogaredo, con la morte del padre si trasfer\u00ec a Gm\u00fcnd ove nel 1925 mor\u00ec senza eredi maschi. Una delle sue tre figlie Maria Antonietta (1904-1933) spos\u00f2 Alberigo Maria Lodron della secondogenitura lodroniana salisburghese.\nIl ramo della Primogenitura Lodroniana salisburgese posteriore.\nGerolamo (1553-1606) figlio di Paride (1507-1550), menzionato come partecipante della Battaglia di Lepanto (1571), aveva un figlio Filippo Jacopo che, assieme a sua moglie Victoria Collalto, aveva il figlio Ferdinando Filippo alias Philipp Ferdinand, sposato a Polyxena Waldstein. Il ditto figlio nel 1707 riusc\u00ec ad aggiudicarsi il diritto della Primogenitura Lodroniana salisburghese.\nSuoi figli furono Karl Wenzel (Carlo Venceslao, * 1682 Nogaredo) e Franz Anton (Francesco Antonio, * 1689).\nCarlo Venceslao fu seguito dal figlio primogenito Ernesto Maria. Dando che il Palazzo della Primogenitura Lodron si affacciava sulla stessa piazza ove si affacciava anche l'edificio in cui abitava Mozart, il quale diede lezioni di pianoforte alle contessine Luigia e Giuseppina e nel 1776 - 1777 compose per la contessa Antonia Lodron le due Lodronische Nachtmusiken KV 247 e KV 287, per Giuseppina inoltre il concerto per tre pianoforti KV 242. Lo stesso Ernesto Maria Lodron nel 1760 approv\u00f2 uno statuto votato dai capi famiglia di Nogaredo la Carta di Regola, la quale fu proibita sotto il dominio austriaco in quanto considerata \u201eillecita combriccola di popolo\u201c.\nAnche il figlio d'Ernesto Maria, Gerolamo (Hieronymus) Maria (\u2020 1824), e noto come mecenate di Wolfgang Amadeus Mozart e Michael Haydn.\nNella generazione seguente con Constantin Conte Lodron-Laterano (* 1806 Vienna, \u2020 1880 Vienna) \u2013 la cui figlia Antonia si spos\u00f2 a Carlo Gaetano (1840-1918) del ramo trentino \u2013 il ramo del maggiorasco della primogenitura lodroniana salisburghese termin\u00f2.\nIl ramo di Nicola.\nFiglio di Francesco I e di Diana di Collalto fu Nicola, sposato Beatrice di Castelbarco. Uno dei loro figli fu Gerolamo Giovanni \"Barbarossa\" (1526-1579), reggente della Contea di Lodron.\nGerolamo \"Barbarubra\".\nDa Gerolamo Giovanni \"Barbarossa\" (1526-1579), reggente della Contea di Lodrone, nonch\u00e9 \"Signore del castello di San Giovanni di Bondone e della Val Vestino\", e forse da Margaretha von Roggendorf nacque Gerolamo Lodron \"Barbarubra\" (1587\u20131658). Colui nel 1611 con la morte di Sigismondo Paride di Sal\u00f2 eredit\u00f2 la propriet\u00e0 del castello di San Giovanni e la reggenza della Contea di Lodrone. Serv\u00ec la casa imperiale come condottiero. Nel 1639 assunse il comando di una compagnia di tremila uomini affidatogli da Paride Lodron, arcivescovo di Salisburgo, a sostegno dell'esercito imperiale.\nFiglio di Gerolamo \"Barbarubra\" fu Niccol\u00f2 Giorgio. Sua moglie Teodora Chizzola gli partor\u00ec i figli:\nDi Sebastian Franz Paris l'unico figlio, Gerolamo Giuseppe (1694\u20131738), con sua moglie Baroness Margaretha von Ahnen, ebbe figli:\nDi Antonio Paride Giuseppe e Maria Anna di Cles l'unico figlio, Francesco Giuseppe Maria Lodron (1765-1805), fu \u201eSignore della Valvestino\u201e, reggente della Contea di Lodrone, diplomato austriaco e dilapidatore dell'eredit\u00e0 di famiglia, incluso il Palazzo Lodron di Nogaredo.\n\"'Franz\" (*1666) con sua moglie Baroness Eleonore von Bartholdi (* 1682) ebbe il figlio Joseph Nikolaus (*1710/11, \u2020 1791).\nIl ramo della Secondogenitura Lodroniana salisburgese posteriore.\nJoseph Nikolaus, assieme a sua moglie Maria Josepha Walburga nata Contessa Fugger von Kirchberg und Gl\u00f6tt, ebbe figli Franz Josef Conte Lodron-Laterano e Castelromano (* 1745) e Karl Franz (1748\u22121828).\nKarl Franz von Lodron fu vescovo di Bressanone dal 16 agosto 1791 al 10 agosto 1828.\nFranz Josef Conte Lodron-Laterano e Castelromano (1745\u20131791) nel 1790/91 fu capitano del Tirolo.\nMaria Alois Joseph (1780\u20131827), figlio del ditto Franz Josef (1745\u20131791), con sua moglie Maria Anna von Plaz, Freiin zu Thurn ebbe il figlio Karl (1807\u20131860) che si spos\u00f2 nel 1835 a Monaco (Baviera) a Theresia Freiin von Gumppenberg con la quale aveva i figli\nStorie.\nMarco da Caderzone.\nCattiva fama si fecero fra i Lodron Marco da Caderzone e la contessa Dina. Il primo fu un figlio illegittimo del ramo insediatosi in Val Rendena: \"Marco da Caderzone\" uno spregiudicato e prepotente bandito che spadroneggiava in valle, autore di un fallito assalto a Castelcorno (1474) e congiurato contro il potere vescovile. Venne decapitato \"coram populo\" in piazza Duomo a Trento il 26 maggio 1490. La contessa Dina era sposata a Ettore un Lodron del ramo di Val Lagarina, che possedeva anche Castel Romano. La leggenda vuole che la contessa, forse non bella e forse non pi\u00f9 giovane, fosse divenuta gelosa delle piacenti fanciulle della valle e attirava al castello i pi\u00f9 bei giovani del suo dominio per divertirsi con loro (interpretando a modo suo lo jus primae noctis) fino all'alba quando li faceva precipitare in una fossa sul cui fondo si rizzavano lance appuntite.\nConcilio di Trento nel 1545.\nParide di Castel Lodrone nel 1545 era tra i nobili trentini all'apertura del Concilio di Trento, sua figlia Lucrezia guid\u00f2 per alcuni anni la Compagnia di Sant'Orsola di Angela Merici di Brescia.\nLa vendetta bagolinese del 1554.\nNel 1554 durante una vendetta popolare i bagolinesi assaltarono il palazzo dei Lodron e uccisero i conti Ottone e Achille e condussero Ippolito in ostaggio a Bagolino e lo rilasciarono solo dopo che tutti i bagolinesi che si trovavano a lavorare in Tirolo tornarono a casa senza essere danneggiati passando per le terre dei Lodron. L'anno dopo un incendio distrusse Bagolino.\nI Lodrone giudici nella controversia fra la Valle di Vestino e Darzo del 1743-1766 per le spese belliche.\nUna determinante controversia fra la Val Vestino e Darzo nella Valle del Chiese fu causata dalla guerra di successione polacca (1733-1739), che ebbe come protagonisti da una parte gli eserciti austro-russi e, dall'altra, quelli francesi, spagnoli e sardi; termin\u00f2 con il trattato di Vienna del 1738 con vari assestamenti territoriali specie in Italia: il re di Sardegna Carlo Emanuele III non ottenne la promessa Lombardia e dovette accontentarsi dei distretti di Novara e Tortona.\nScrisse in merito Padre Cipriano Gnesotti in \u201eMemorie delle Giudicarie\u201d: \u201e\"Nell'autunno (1733) s'incominci\u00f2 la guerra, e tosto s'intimarono Proclami nelle Pievi, acci\u00f2 niun uomo partisse dal proprio paese sotto pena di confiscazione de' beni, e di delitto di lesa Maest\u00e0. Veramente erano partiti moltissimi in Ottobre prima del divieto, che in Storo fu proclamato solo dopo il principio di Novembre; onde molti fino alla Primavera dell'anno seguente 1734 poterono in Italia travagliare nelle loro arti senza che vi fossero processi d'inquisizione sopra la loro assenza (\u2026). All'aprirsi della stagione nel 1734, cal\u00f2 per Trento grosso esercito sotto la direzione del Maresciallo \u201eMerc\u00ec\u201d, venendo i Giudicariesi obbligati a concorrere co' carri per condurre il Bagaglio fino a Mantova, ed al Po (\u2026).\"\n\"Il Re Sardo di consenso col generale Francese per assicurarsi da altra calata de' tedeschi nel 1735, provedendo meglio a' casi suoi avanz\u00f2 l'esercito suo sopra il Dominio Veneto, chiudendo le Valli alla discesa degli Alemanni. Si avanzarono alcuni per Valle Sabbia, posero il campo in vicinanza di Sabbio Chiese, arrivando co' Picchetti alla Nozza, e guardie avanzate sul tenere di Vestone. Altri entrarono nella Riviera del Garda, altri per Monte Baldo, ed altri pel Vicentino munendo da per tutto i Confini.\"\n\"Comparve pure nella Rocca d'Anfo una compagnia di soldati Levantini di S. Marco in difesa (\u2026). Ingrossavano per\u00f2 anco nelle Pievi le Truppe Tedesche, massime in Lodrone, e Rio Perone, arrivando parte sino in Valvestino. Si fecero leve de' soldati urbani nelle Giudicarie (\u2026). Si dovette fare la seconda leva da mandare in Raita (\u2026). Questa seconda leva fu ordinata per timore che i Gallosardi s'inoltrassero per di l\u00e0 nel Tirolo, e si preparava guerra per ottenere avvantagiosa pace, come di fatto nell'autunno 1735 si fece tregua, e poi conchiusa la pace, senza mandare li nostri in Raita\u201d.\"\nEbbe termine la guerra, si concluse la pace, ma rimasero le pesanti spese belliche sostenute dalle varie comunit\u00e0 delle zone giudicariesi per gli acquartieramenti ed approvvigionamenti delle truppe imperiali ed urbane. Per quanto riguarda questo argomento possiamo ben dedurre che la comunit\u00e0 di Darzo ne sostenne in rilevante quantit\u00e0 per s\u00e9 ed anche per la Val Vestino. Non \u00e8 stato possibile accertare le somme complessive: sta il fatto che Darzo pretese che le sue spese fossero unite con quelle della Valvestino; questa non accett\u00f2 ed ebbe inizio una controversia che si prolung\u00f2 per circa trent'anni.\nL'eterna questione del Dazio tra i Lodron e le comunit\u00e0 di Val Vestino.\nI Conti, tramite gabellieri e un daziere, raccoglievano nel palazzo del Caffaro e della Muta di Lodrone, oggi palazzo Bavaria, il dazio sulle merci in transito, sia in entrata che in uscita, tra la Contea e la confinante Repubblica di Venezia.\nNel documento riguardante la locazione (affitto) del Dazio di Lodrone del 1739 al medico chirurgo di Storo, Giovanni Antonio Berti, si nota che tra le varie disposizioni riguardanti i doveri del \u201edaziere\u201d vi era quello di far recapitare eventuali messaggi, ordini o quant'altro dei Conti alle comunit\u00e0 Valvestinesi.\nI rapporti dei valligiani con i \u201edazieri\u201d e con le disposizioni che con il passare del tempo venivano continuamente aggiornate secondo le nuove esigenze, non furono proprio idilliaci. Nella domenica del 15 settembre del 1743 il \u201eConsiglio Generale\u201d di Valle deliber\u00f2 un ricorso al conte Gerolamo Massimo Antonio, arciprete di Villa Lagarina e presentaneo reggente del Contado di Lodrone per essere liberati dalle molestie recate dal signor Daciale di Lodrone.\nLa supplica non port\u00f2 gli effetti desiderati e quindici anni pi\u00f9 tardi, il 27 agosto del 1758, in seguito al proclama emanato il 5 agosto dal conte reggente Giuseppe Nicol\u00f2, nel quale nuovamente si ribadiva la consegna e il pagamento del dazio presso il palazzo della Muta a Lodrone, il notaio Giovanni Pietro Marzadri, a nome dei rappresentanti civici, presentava l'ennesimo ricorso.\nQuesto ricorso cost\u00f2 43 troni alle comunit\u00e0, di cui 30 troni per le sole spese sostenute dal notaio Marzadri in cinque giorni di viaggio a Villa Lagarina.\nSe le comunit\u00e0 Valvestinesi si compiangevano in continuazione con i feudatari per il trattamento fiscale, altrettanto questi facevano, a loro volta, nei confronti degli imperatori d'Austria.\nNel 1769 anche la famiglia Lodron con un esposto all'imperatrice Maria Teresa d'Austria protestava per l'instaurazione del Dazio austriaco a Lodrone. Qualche decennio pi\u00f9 avanti, altra lamentela coi Lodrone e il notaio Antonio Stefani di Magasa ne stilava il documento.\nAlla fine la nobile famiglia, forse stanca delle continue rimostranze, accondiscendeva in parte alle richieste dei sudditi, ed il 3 marzo del 1792 in Villa Lagarina, Giovan Battista, notaio pubblico per autorit\u00e0 imperiale, stipulava l'atto di rinnovazione della locazione temporale del Dazio ai giurati delle comunit\u00e0 con sede nel paese di Turano, probabilmente nella gi\u00e0 citata casa Marzadri.\nIl Dazio lodroneo fu definitivamente soppresso nel 1805 dal Governo Bavarese che incamerava quello di Lodrone e Turano. Nel 1809 venivano assegnati al conte Paride e consorti Lodron come indennizzo Lire 1530 all'anno. Ma nel 1814, Vincenzo de Villas, procuratore della nobile famiglia, chiedeva al Governo austriaco il rimborso delle annualit\u00e0 arretrate.\nResidenze dei Lodron.\nQueste sono alcune dimore che i Lodron hanno costruito o hanno abitato."}
{"id": "1280726", "revid": "767487", "url": "https://it.wikipedia.org/wiki?curid=1280726", "title": "Rock 'Til You Drop (singolo)", "text": "Rock 'Til You Drop \u00e8 una canzone della rock band inglese Status Quo, pubblicata come singolo nel gennaio del 1992.\nLa canzone.\nLa traccia \u00e8 una lenta ballata soft scritta dal tastierista Andrew Bown che affronta il tema dell'intenso e duraturo rapporto della band coi suoi fans, ma che non riflette adeguatamente il clima dell'omonimo album dal quale viene estratta, connotato, al contrario, da un evidente stile hard.\nIl pezzo viene usato come brano di presentazione prima dell'apertura dei concerti della band nel corso della tourn\u00e9e che accompagna l'album omonimo, e va al n. 38 delle classifiche inglesi.\nIl medley di successi che fa da \u201clato B\u201d al singolo non \u00e8 ad oggi disponibile in nessuna raccolta o ristampa ufficiale ma solo in alcune produzioni \"bootleg\"."}
{"id": "1280727", "revid": "950920", "url": "https://it.wikipedia.org/wiki?curid=1280727", "title": "Serie B d'Eccellenza 1990-1991 (pallacanestro maschile)", "text": "Il campionato di basket di serie B d'Eccellenza (B1) 1990-1991 rappresenta il terzo campionato italiano.\nVi partecipano 16 che si incontrano per la regular season in partite di andata e ritorno, la vittoria vale 2 punti, la sconfitta 0. In questo campionato non sono previsti tesseramenti di giocatori stranieri, per questo viene definito il 'vero' campionato italiano.\nSono previste 2 promozioni determinate dalle sfide play-off tra le prime 4 classificate.\nRetrocedono le ultime 4 classificate.\nPlay-off.\nLa Marr Rimini vince la serie 2-1\nLa Ipercoop Ferrara vince la serie 2-1\nVerdetti.\nMarr Rimini\nFormazione: Carboni, Bigot, Altini, Terenzi, Sfiligoi, Myers, Angeli, Ferroni, Semprini, Fontana. Coach: Piero Pasini\nIpercoop Ferrara\nFormazione:Magri, Coppo, Manzin, Gurtner, Guzzone, Aprea, Ansaloni, Binotto, Zarotti, Zardi. Coach:Marcello Perazzetti"}
{"id": "1280728", "revid": "767487", "url": "https://it.wikipedia.org/wiki?curid=1280728", "title": "StormWarrior", "text": "Gli StormWarrior (dall'inglese \"Guerriero della tempesta\") sono un gruppo musicale speed power metal ispirato a gruppi speed metal/power metal tedeschi anni ottanta, come Helloween e Running Wild.\nAutodefiniscono il loro stile come \"un barbarico heavy-speed metal con testi basati sulla cultura e mitologia nordica\".\nStoria dei StormWarrior.\nFondato dal cantante e chitarrista Lars Ramcke e dal batterista Andr\u00e8 Schumann nel 1998 ad Amburgo.\nL'album \"Heading Northe\" \u00e8 uscito il 22 febbraio 2008, data del decimo anniversario della fondazione della band."}
{"id": "1280730", "revid": "17654", "url": "https://it.wikipedia.org/wiki?curid=1280730", "title": "Serfanto", "text": ""}
{"id": "1280734", "revid": "17654", "url": "https://it.wikipedia.org/wiki?curid=1280734", "title": "Serifos", "text": ""}
{"id": "1280738", "revid": "107486481", "url": "https://it.wikipedia.org/wiki?curid=1280738", "title": "Caratteristiche tecniche delle Lancia Appia berlina", "text": "Al XXXV Salone dell'automobile di Torino che si apre il 22 aprile 1953 viene esposta la capostipite di tutte le Lancia Appia, la berlina, che verr\u00e0 successivamente definita come \"prima serie\". Caratterizzata da una carrozzeria che ricalca, in scala ridotta, quella della sorella maggiore Aurelia e da una meccanica piuttosto sofisticata (cilindri a V stretto, due alberi a camme nel basamento, valvole in testa inclinate con sedi riportate, camere di scoppio emisferiche, testa in alluminio) la nuova \"piccola\" di Casa Lancia (1090\u00a0cm\u00b3, 38 cv, 120\u00a0km/h), viene presto affiancata dalle versioni cosiddette \"commerciali\" (Furgoncino ed Autolettiga nel '54, anche Camioncino dal '55).\nCaratteristiche tecniche delle Lancia Appia berlina.\nBerlina prima serie tipo C10-C10S.\nIl motore dell'Appia \u00e8 un 4 cilindri a V stretto (10\u00b014') con misure di alesaggio e corsa dei pistoni (identiche a quelle del modello Fiat) rispettivamente di mm 68,00 e di mm 75,00 per una cilindrata totale di cm\u00b3 1089,51. La testa cilindri \u00e8 in alluminio (con sedi delle valvole riportate). Le valvole, ovviamente in testa, sono inclinate, disposte a \"V\" (con angolo di 67\u00b0) comandate con puntalini e bilancieri. Gli alberi a camme sono due, laterali (posti nel basamento), azionati da catena (con tenditore idraulico brevettato). Le camere di scoppio sono emisferiche, mentre l'albero motore, molto corto, ruota su due supporti. Con un rapporto di compressione di 7,4:1, il motore sviluppa 38 HP a 4400-4600 giri/minuto e dispone di una coppia massima di kgm 7,2 a 3000 giri/minuto. La lubrificazione \u00e8 forzata, con pompa ad ingranaggi e valvola regolatrice.\nNell'alimentazione, con pompa meccanica, viene impiegato un carburatore Solex invertito 32/30 BI. Il raffreddamento \u00e8 ad acqua, a circolazione forzata (con pompa centrifuga coassiale con il ventilatore) e con regolazione termostatica all'uscita acqua dalle teste cilindri e termostato per azionamento persiana (posta davanti al radiatore). La ventola di raffreddamento, a due pale, ha cm 33 di diametro. L'impianto elettrico \u00e8 a 12 Volt, la batteria \u00e8 da 38 Ah, la dinamo da 130 W. L'accensione \u00e8 del tipo pi\u00f9 diffuso, a spinterogeno.\nLa disposizione dei gruppi meccanici \u00e8 quella classica del periodo, con gruppo motore, frizione e cambio (in blocco) in posizione anteriore e trazione sulle ruote posteriori con trasmissione al retrotreno mediante albero tubolare unico con due giunti elastici in gomma alle estremit\u00e0. La frizione \u00e8 monodisco a secco. Il cambio \u00e8 di tipo normale (albero secondario ed ingranaggi sempre in presa) e dispone di quattro rapporti avanti pi\u00f9 la retromarcia, con le tre marce superiori sincronizzate. La quarta marcia \u00e8 in \"presa diretta\". Il comando \u00e8 mediante leva al volante, ma la posizione delle varie marce \u00e8 diversa rispetto a quella prevista in tutte le altre pi\u00f9 note vetture del periodo. L'albero di trasmissione \u00e8 unico (non sdoppiato).\nLa scocca dell'Appia \u00e8 del tipo \"portante\" e si distingue per l'assenza del montante centrale tra le due porte di ciascuna fiancata, un sistema , caro alla Lancia, che favorisce l'accessibilit\u00e0 ma che, a parere di alcuni, indebolisce l'insieme riducendone la rigidit\u00e0.\nLa sospensione anteriore \u00e8 del tipo classico Lancia a ruote indipendenti con elementi telescopici a scorrimento verticale, molle ad elica cilindriche ed ammortizzatori idraulici interni. Posteriormente, invece, troviamo un pi\u00f9 classico assale rigido, con balestre longitudinali semiellittiche ed ammortizzatori idraulici telescopici.\nAnche l'impianto frenante non presenta caratteristiche particolari: il sistema \u00e8 naturalmente idraulico sulle 4 ruote, dove troviamo tamburi in ghisa (aventi cm 23 di diametro) e ceppi ad espansione. Il freno di stazionamento, azionato tramite tirante posizionato sotto al cruscotto, ha comando meccanico ed agisce sulle ruote posteriori.\nLo sterzo \u00e8 del tipo a vite senza fine e settore elicoidale e la posizione di guida \u00e8 a destra (a sinistra solo su richiesta).\nLe ruote, in lamiera a disco, sono da 15\" e gli pneumatici hanno misura 155 \u00d7 15.\nLe dimensioni dell'Appia prima serie sono: passo cm 248,00; carreggiata anteriore cm 117,8; carreggiata posteriore cm 118,2; la carrozzeria, a 4 porte, ha una lunghezza di cm 386,5 (che diventano cm 387,7 nelle vetture con la protezione in gomma ai paraurti) ed una larghezza di cm 142,0; la vettura, scarica, \u00e8 alta cm 142,2; il diametro di sterzata \u00e8 inferiore ai 10 metri (mt 9,70 dichiarati); il peso in ordine di marcia \u00e8 di kg 820 (quello massimo ammesso \u00e8 di kg 1160). Il serbatoio del carburante ha una capacit\u00e0 di 38 litri.\nLa carrozzeria \u00e8 quella classica di berlina 4 porte (senza montante centrale), 4 luci, 4 posti; realizzata in parte in alluminio (porte, paraurti, cofano, sportello baule-bagagliaio); pare che i primi esemplari avessero in alluminio anche i parafanghi posteriori; porte munite di vetri discendenti (quelle anteriori montano deflettori para-aria orientabili); lunotto posteriore a vetro curvo. \u00c8 fornita di doppi sedili anteriori (a poltroncina) con schienale regolabile (leva anteriore, in basso, per lo scorrimento longitudinale, la cui escursione \u00e8 di circa cm 10); il sedile posteriore \u00e8 unico, a panchina.\nIl vano motore non \u00e8 illuminato; lo sbloccaggio cofano \u00e8 dall'interno della vettura (leva sotto il cruscotto): il cofano si socchiude e richiede un successivo intervento per spostare una levetta di sicurezza, dopodich\u00e9 un'asta di arresto lo mantiene sollevato (per richiudere serve liberare l'asta di arresto spingendo verso l'alto il cofano e riabbassare chiudendo di colpo).\nLo sportello bagagliaio si sblocca dall'interno della vettura (leva situata sul piano del finestrino posteriore, a destra); l'interno del baule-bagagliaio \u00e8 illuminato dalle stesse lampade di illuminazione della targa; nel bagagliaio trovano alloggiamento la ruota di scorta (sulla destra, trattenuta da cinghia in gomma), la batteria ed il bocchettone per il rifornimento del serbatoio del carburante.\nI comandi al volante prevedono la leva per commutazione luci, la leva comando cambio, i pulsanti per avvisatore elettroacustico (uno al centro del volante e due sulle razze). I comandi a pedale sono i classici per freno, frizione ed acceleratore.\nSotto al cruscotto si trova la leva per lo sbloccaggio cofano motore, la leva freno a mano, l'interruttore-regolatore per riscaldatore, acceleratore a mano, aereatore, azzeratore contachilometri parziale, starter, comando motorino avviamento, aereatore.\nI comandi al cruscotto prevedono l'interruttore a chiave per servizi ed accensione, il pomello luci esterne ed illuminazione strumentazione, il comando indicatori di direzione con relativa spia, il pomello comando tergicristallo.\nLa strumentazione \u00e8 racchiusa in un quadro dalla singolare forma di ventaglio (ed illuminabile ruotando sulla destra il pomello comando luci di posizione/proiettori) comprendente: il tachimetro (da 10 a 130\u00a0km/h, con cifre ogni 20\u00a0km/h e con l'indicazione delle velocit\u00e0 da non superare nelle varie marce), il contachilometri progressivo e quello giornaliero azzerabile, l'indicatore della pressione dell'olio, l'indicatore del livello della benzina presente nel serbatoio, la spia per l'insufficiente tensione della dinamo e la spia per la riserva della benzina.\nGli accessori sono: il parabrezza a vetro curvo, con dispositivo per getto di aria calda all'interno per disappannamento o disgelo, funzionante con il riscaldatore; l'illuminazione abitacolo (due plafoniere) mediante comando su ciascuna plafoniera; il riscaldatore abitacolo, sotto il cruscotto, con sportelli di chiusura (tipo a radiatore d'acqua calda e ventilatore elettrico) con rubinetto di apertura/chiusura della presa d'acqua all'uscita del motore. Il comando del riscaldatore avviene tramite l'azionamento dell'apposito pomello e regolazione velocit\u00e0 del ventilatore sotto il bordo del cruscotto e gli aereatori consistono in due bocche d'aria sul cruscotto, con apertura e chiusura comandabili.\nIl tergicristallo \u00e8 a doppia racchetta (con arresto del tergitore in posizione abbassata); vi sono doppie alette parasole orientabili e rivestite in stoffa; il portacenere \u00e8 inserito nel cruscotto, in posizione centrale; il vano portaoggetti \u00e8 piuttosto ampio (anche se ufficialmente definito come vano portaguanti) al cruscotto; l'avvisatore elettroacustico con comando tramite pulsante al centro del volante e sulle razze del volante stesso; gli interni sono in panno (grigio oppure nocciola).\nLa gamma colori prevede: nero, amaranto, beige, blu scuro, blu pastello, verde scuro, verde pastello, grigio chiaro, grigio medio, grigio scuro.\nLe prestazioni dichiarate dalla Lancia per l'Appia sono: velocit\u00e0 massima 120\u00a0km/h (30\u00a0km/h in prima marcia, 54\u00a0km/h in seconda, 84\u00a0km/h in terza), pendenza massima superabile, in prima marcia, 32% (17,8% in seconda, 10,4% in terza e 6,4% in quarta), consumo secondo norme CUNA (in quarta marcia, ad una velocit\u00e0 costante pari ai 2/3 di quella massima - quindi a 80\u00a0km/h - litri 8 ogni 100 chilometri (12,5 chilometri con un litro). Le pendenze massime superabili con il motore al regime di coppia massima sono: in prima marcia=32%; in II=17,8%; in III= 10,4%; in IV=6,4%; in retromarcia 45%.\nNei suoi tre anni di vita l'Appia prima serie \u00e8 oggetto di numerosi aggiornamenti tecnici che tuttavia non ne alterano le caratteristiche generali. Il motore subisce interventi alle valvole (modificati i ritegni delle valvole, a partire dal motore C10/9400-C10S/4748 e le sedi di scarico delle valvole, a partire dal motore C10/10838-C10S/7768), alla catena di distribuzione (variata a partire dal motore C10/10501-C10S/6138). Il cambio di velocit\u00e0, subisce modifiche ai sincronizzatori della seconda velocit\u00e0 a partire dalla vettura C10/9310-C10S/4661, ed ai sincronizzatori della terza velocit\u00e0 a partire dalla vettura C10/11091-C10S/8794.\nAll'inizio del 1954 viene modificato l'accoppiamento tra vite e settore e variato il rapporto di riduzione della scatola guida (4x51 invece di 4 \u00d7 48). Anche molti particolari della carrozzeria vengono variati in corso di produzione: oltre alla applicazione di una striscia protettiva in gomma ai paraurti e a molte altre piccole variazioni di dettaglio, si ha precisa notizia della modifica del marchio sulla calandra anteriore (dal 3 marzo 1954) e del montaggio di una nuova selleria interna (dal 20 giugno 1955). Gli ultimi esemplari (prodotti a partire dal 26 agosto 1955) montano fanalini di posizione anteriori pi\u00f9 pronunciati dei precedenti e con plastica trasparente anzich\u00e9 bianco opaco.\nBerlina seconda serie tipo C10-C10S.\nLe vendite della berlina Appia prima serie non decollano come si sperava per cui, anche per cercare di fronteggiare la concorrenza della Alfa Romeo Giulietta, il professor Fessia (entrato in servizio alla casa torinese nel '55) mette in cantiere la seconda serie Appia, che viene presentata al Salone di Ginevra nel marzo 1956.\nLa nuova berlina presenta modifiche di non poco conto, tanto all'estetica (nuova coda con pinne arrotondate) che alla meccanica (43,5cv 128\u00a0km/h) ma soprattutto ha un grado di finitura molto migliore.\nIn concomitanza con l'uscita della seconda serie, le versioni commerciali vengono a loro volta aggiornate soprattutto meccanicamente anche se viene abbandonata la produzione della versione \"autolettiga\" (si costruiscono soltanto furgoncini e camioncini).\nCome gi\u00e0 la \u201cprima serie\u201d, anche questa \u201cseconda serie\u201d \u00e8 oggetto, nel triennio di vita (1956/1959) di innumerevoli aggiornamenti: tra i tanti, si segnalano quelli, numerosi, apportati nell'estate del 1957 ad alcuni particolari pi\u00f9 visibili: aggiunta del termometro acqua alla strumentazione (strumento di sinistra), di braccioli alle portiere posteriori e di vani portaoggetti ai fianchi pedane, sostituzione dell'unico portacenere centrale con due piccoli circolari ai due lati della plancia (al posto del precedente portacenere c'\u00e8 un coperchio con la scritta \u201cLancia\u201d che copre il vano per l'eventuale autoradio). Altre modifiche: miglioramenti all'impianto di aerazione e riscaldamento dell'abitacolo, aggiunta di un giunto elastico alla scatola dello sterzo e di guarnizioni in gomma allo snodo della leva del cambio, onde evitare colamenti di grasso. Vengono anche adottati cerchi ruota con tallone senza risvolto e viene modificata la pompa dell'acqua. Esteriormente, la sola modifica riguarda la eliminazione della luce rossa sotto la scritta \u201cAppia\u201d sopra la targa posteriore, sostituita da un pannello cromato di identica forma e con la scritta \u201cAppia\u201d in ottone.\nAlla fine del 1958 la Lancia introduce la possibilit\u00e0 di applicare la frizione automatica Saxomat ai modelli Flaminia ed Appia: \u00e8 per\u00f2 da escludere che siano state vendute Appia seconda serie equipaggiate con questo automatismo, poich\u00e9 il montaggio \u00e8 previsto per l'aprile 1959, quando sul mercato \u00e8 gi\u00e0 stata immessa la \u201cterza serie\u201d.\nLa berlina seconda serie viene anche allestita, sia pure in quantit\u00e0 estremamente limitata, nella versione per l'esportazione negli Stati Uniti, riconoscibile per una fanaleria lievemente modificata e per il montaggio di paraurti pi\u00f9 robusti e con rostri di foggia diversa.\nMalgrado le vendite di questa seconda serie non mostrino alcun sintomo di rallentamento, al Salone di Ginevra del marzo 1959 \u2013 a tre anni esatti dalla nascita \u2013 la seconda serie lascia il posto alla nuova terza serie, una berlina la cui linea far\u00e0 discutere.\nQueste, in dettaglio, le differenze che contraddistinguono - alla nascita (marzo 1956)- la seconda serie Appia dagli ultimi esemplari della serie precedente:\nBerlina 4 porte (senza montante centrale), 4 luci, 4/5 posti; portiere anteriori incernierate all'avanti, portiere posteriori incernierate nella parte posteriore; carrozzeria realizzata in parte in lamiera d'acciaio (spessore variabile da un minimo di 8/10 di millimetro ad un massimo di 15/10 di millimetro) ed in parte in lamiera d'alluminio (porte e cofano, da 15/10 di millimetro di spessore); nuova \u201ccoda\u201d vettura, caratterizzata da due pinne arrotondate; baule-bagagliaio ampliato; porte munite di vetri discendenti (quelle anteriori montano deflettori para-aria orientabili); chiusura automatica delle porte per apertura inferiore a 30\u00b0 (per angoli superiori, un dispositivo mantiene aperte le porte); lunotto posteriore a vetro curvo di dimensioni maggiori rispetto a quello della \u201cprima serie\u201d; rinnovata tutta la fanaleria (le luci di posizione assumono orma rettangolare) ; nuovo copritarga posteriore avente una luce rossa centrale recante la scritta \u201cAppia\u201d (dalla fine dell'estate del 1957 eliminata la luce rossa sotto la scritta \u201cAppia\u201d, sostituita da un pannello cromato di identica forma e con la scritta \u201cAppia\u201d in ottone) ; montati nuovi paraurti in acciaio inossidabile, muniti di rostri; montate nuove maniglie esterne alle portiere, in ottone cromato; aggiunti profili lucidi agli sgocciolatoi, alle cornici del parabrezza e del lunotto ed alla base della fiancata; aggiunta, nella coda della fiancata destra, di un piccolo sportello con serratura per accesso al bocchettone del serbatoio della benzina; adottati nuovi cerchi e nuove coppe ruote in acciaio inossidabile ; montato nuovo volante in plastica nera munito di avvisatore acustico a settore semicircolare inferiore; pomelleria di colore nero; cruscotto avente la parte superiore foderata in vinilpelle (con utili effetti antiriflesso); dalla fine dell'estate del 1957, aggiunti due vani portaoggetti ai fianchi pedane &lt;br&gt;sedili sedile anteriore a panchina unica scorrevole longitudinalmente su rulli in gomma (circa cm 11 di escursione) con schienale regolabile; sedile posteriore unico, a panchina; dalla fine dell'estate del 1957, aggiunti i braccioli all'interno delle portiere posteriori.&lt;br&gt;vano motore non illuminato; sbloccaggio cofano dall'interno della vettura (leva sotto il cruscotto): il cofano si socchiude e richiede un successivo intervento per spostare una levetta di sicurezza, dopodich\u00e9 un'asta di arresto lo mantiene sollevato (per richiudere: liberare l'asta di arresto spingendo verso l'alto il cofano e riabbassare chiudendo di colpo).&lt;br&gt;bagagliaio baule bagagliaio ampliato, con interno foderato: incrementata la capienza del vano bagagli (che ha la serratura sul pulsante d'apertura); l'interno del baule-bagagliaio \u00e8 illuminato dalle stesse lampade di illuminazione della targa; nel bagagliaio trovano alloggiamento la ruota di scorta (sempre verticale, \u00e8 ora a sinistra ed \u00e8 fissata con vite a galletto) e la batteria.&lt;br&gt;comandi al volante leva per azionamento indicatori di direzione e per commutazione luci, leva comando cambio, avvisatore elettroacustico (tramite settore semicircolare inferiore).&lt;br&gt;comandi a pedale freno, frizione ed acceleratore.&lt;br&gt;comandi sotto al cruscottoleva per sbloccaggio cofano motore, leva freno a mano, acceleratore a mano, starter, azzeratore contachilometri parziale, comando presa d'aria aerazione, regolazione entrata aria nell'abitacolo&lt;br&gt;comandi al cruscottointerruttore a chiave per servizi, accensione e messa in moto, luci posizione e proiettori, illuminazione strumentazione, interruttore/regolatore per riscaldatore, comando tergicristallo, comando spruzzatore lavaparabrezza.&lt;br&gt; strumentazione nuova strumentazione a due strumenti circolari affiancati molto pi\u00f9 elegante di quella montata sulla \u201dprima serie\u201d (che era racchiusa in un quadro dalla singolare forma di ventaglio); lo strumento di destra comprende: il tachimetro (da 20 a 140\u00a0km/orari - pi\u00f9 una \u201ctacca\u201d corrispondente ai 150\u00a0km orari - con cifre ogni 20\u00a0km/h e con l'indicazione delle velocit\u00e0 da non superare nelle varie marce), il contachilometri progressivo e quello giornaliero azzerabile, la spia che segnala l'accensione delle luci di citt\u00e0 e la spia per l'insufficiente tensione della dinamo; lo strumento di sinistra comprende invece: l'indicatore del livello della benzina presente nel serbatoio con la spia per la riserva, il manometro della pressione dell'olio e le due spie che segnalano l'inserimento degli indicatori di direzione destro e sinistro; da notare che a partire dalla fine dell'estate del 1957, in questo strumento viene aggiunto il manometro che indica la temperatura raggiunta dall'acqua del motore .&lt;br&gt;accessori parabrezza a vetro curvo, con dispositivo per getto di aria calda all'interno per disappannamento o disgelo, funzionante con il riscaldatore; spruzzatore lavaparabrezza FISPA con pompa meccanica; l'illuminazione dell'abitacolo avviene tramite una plafoniera con interruttore a tre posizioni: esso consente la accensione manuale oppure automatica all'apertura della porta del guidatore; l'impianto di riscaldamento ed aerazione abitacolo si compone del condizionatore , con radiatore ad acqua, che \u00e8 posto nel vano motore (di modo che il motorino del ventilatore non disturbi nell'abitacolo) e che alimenta sia l'abitacolo che lo sbrinatore del parabrezza, mentre sotto al cruscotto \u00e8 posto il pomello per la regolazione della posizione della saracinesca: \u00e8 possibile introdurre aria calda oppure fredda a seconda che si apra o si chiuda il rubinetto di alimentazione dell'acqua al riscaldatore; tergicristallo a doppia racchetta (con arresto del tergitore in posizione abbassata); specchietto retrovisore interno prismatico, a due posizioni (normale ed antiabbagliante); portacenere (centrale) sul cruscotto (dalla fine dell'estate del 1957, i portacenere diventano due, posizionati alle estremit\u00e0 destra e sinistra del cruscotto); portacenere sul retro dello schienale del sedile anteriore, a beneficio dei passeggeri del sedile posteriore; doppie alette parasole orientabili e rivestite in stoffa; vano portaoggetti piuttosto ampio (anche se ufficialmente definito come vano portaguanti) al cruscotto; avvisatore elettroacustico con comando tramite settore semicircolare inferiore applicato al volante; interni in panno (grigio oppure nocciola).&lt;br&gt; gamma colori: nero, blu scuro, blu medio, blu pastello, verde chiaro, grigio \u201ccamping\u201d, grigio chiarissimo, grigio chiaro, grigio scuro.\nBerlina terza serie tipo 808.07-808.08.\nBench\u00e9 le vendite della seconda serie non mostrino sintomi di cedimento, quindi un po' inaspettatamente, la Lancia espone al Salone dell'Automobile di Ginevra del marzo 1959 la terza serie dell'Appia.\nLa differenza pi\u00f9 appariscente sta nella linea della carrozzeria che, alternando parti arrotondate ad altre pi\u00f9 tese e squadrate, risulta forse pi\u00f9 moderna della serie precedente ma sicuramente \u00e8 disarmonica. La differenza pi\u00f9 appariscente \u00e8 nel frontale dove la maschera a scudetto viene abbandonata per cedere il posto ad una presa d'aria a sviluppo orizzontale di forma trapezoidale. All'interno viene aumentato lo spazio utile per i passeggeri ed abbassato di 2 centimetri il sedile anteriore. Anche la meccanica subisce interventi: la potenza del motore, grazie anche all'aumento del valore del rapporto di compressione (da 7,2:1 a 7,8:1) sale a 48 cv, mentre la testa, la distribuzione, l'alimentazione ed il sistema di raffreddamento vengono lievemente modificati. Il ponte posteriore ha un nuovo rapporto di 4,182:1 (11/46). Le ruote hanno un diametro inferiore e gli pneumatici hanno nuove misure (155 \u00d7 14 in luogo dei 155 \u00d7 15 precedenti). L'impianto frenante appare migliorato grazie ai nuovi tamburi anteriori doppio-avvolgenti. Modesto l'incremento delle prestazioni, con la velocit\u00e0 massima che passa da 128 a 132\u00a0km orari.&lt;br&gt;\nRinnovata la gamma colori, che comprende anche tre vernici metallizzate (verde medio, celeste e grigio chiaro): altri colori si sono aggiunti successivamente e tra questi va segnalato un originale ma vistoso \"oro Longchamps\".&lt;br&gt;\nA meno di un anno dall'uscita, agli inizi degli anni '60, la terza serie \u00e8 oggetto delle prime variazioni di rilievo: l'adozione del circuito frenante sdoppiato tipo \u201cDuplex\u201d (esattamente dalla vettura n\u00b0 58778), una modifica ai mozzi delle ruote (le cui guarnizioni difettavano di tenuta provocando perdite d'olio) e la aggiunta dei ripetitori laterali indicatori di direzione (di forma rettangolare) in ossequio alle nuove norme del Codice della Strada.&lt;br&gt;\nSul finire del 1960, dalla lista degli optionals sparisce la frizione automatica Saxomat \u2013 che, probabilmente mai montata sull'Appia, neppure sulla grossa Flaminia ha avuto la diffusione ipotizzata data anche l'avversione dei guidatori italiani per gli automatismi \u2013 ma, per contro, si pu\u00f2 avere il sedile anteriore con schienale ribaltabile. Dall'ottobre del 1961 si rileva il montaggio di un nuovo tipo di candele, le Marelli CW 225 L.&lt;br&gt;\nNel 1961 la domanda di Appia inizia ad affievolirsi, nel 1962 la discesa si accentua: gli anni cominciano a pesare, la concorrenza \u00e8 agguerrita ed ormai - grazie al Mercato Comune Europeo \u2013 non \u00e8 pi\u00f9 limitata alle \u201csolite\u201d Fiat ed Alfa Romeo ma proviene anche dalle marche estere, francesi e tedesche soprattutto. L'erede \u00e8 comunque alle porte: nel mese di aprile del 1963 esce infatti la \u201cFulvia\u201d, una \u201ctutto-avanti\u201d destinata a far strada, specie nella quasi mitica versione \u201cCoup\u00e9\u201d.\nQueste, in dettaglio, le differenze che contraddistinguono - al momento della nascita (marzo 1959)- la terza serie Appia dagli ultimi esemplari della serie precedente:"}
{"id": "1280741", "revid": "1543377", "url": "https://it.wikipedia.org/wiki?curid=1280741", "title": "Crack!", "text": "Crack! (nome originale \"Go For Broke\") \u00e8 un gioco da tavolo prodotto dalla Hasbro (con lo storico marchio MB); lo scopo \u00e8 quello di spendere per primi la cifra di un milione di dollari tra corse ai cavalli, casin\u00f2 e molti altri metodi. Per vincere non \u00e8 sufficiente esaurire il capitale a propria disposizione, ma \u00e8 necessario aprire un debito."}
{"id": "1280742", "revid": "78273", "url": "https://it.wikipedia.org/wiki?curid=1280742", "title": "Sudamericano Sub-20 2007", "text": ""}
{"id": "1280743", "revid": "33751", "url": "https://it.wikipedia.org/wiki?curid=1280743", "title": "Campionato sudamericano di calcui Under-20 2007", "text": ""}
{"id": "1280747", "revid": "32014", "url": "https://it.wikipedia.org/wiki?curid=1280747", "title": "Compiz Fusion", "text": ""}
{"id": "1280755", "revid": "1442080", "url": "https://it.wikipedia.org/wiki?curid=1280755", "title": "Gino Pivatelli", "text": "Carriera.\nGiocatore.\nClub.\nCresciuto come mezza punta, divenne centravanti agile e tecnico, dal tiro (destro) potente. Al l'allenatore Campatelli lo fece giocare in quel ruolo per le assenze dei titolari.\nScartato dalle giovanili dell'Inter, Pivatelli fu acquistato dopo quattro-cinque provini, dal Verona nel quale esord\u00ec a 17 anni in Serie B, segnando 1 gol nella seconda partita tra professionisti, una vittoria sul Vicenza per 4-1.\nDall'anno successivo fu titolare e in tre anni segn\u00f2 25 gol in 68 partite, contribuendo in maniera decisiva alla salvezza.\nNell'estate 1953 fu acquistato dal Bologna nel quale in sette stagioni segn\u00f2 105 reti. Nel campionato 1955-56 arriv\u00f2 al record di 29 gol in 30 partite con una media gol di quasi 1 gol a partita, entrando nella storia del calcio italiano come capocannoniere della Serie A, unico italiano negli anni 1950.\nDisput\u00f2 una stagione nel Napoli ma la gioia pi\u00f9 grande la ottenne con il Milan di Nereo Rocco. Con \"El Par\u00f2n\" arretr\u00f2 la posizione: ingaggiato con il compito di far segnare i compagni di squadra, divenne difensore centrale e vinsere lo scudetto nel 1962 e la Coppa Campioni nel 1963.\nPivatelli segn\u00f2 una doppietta nel 5-0 al Galatasaray il 13 marzo 1963, nel ritorno dei quarti di finale dell'edizione della coppa e fu titolare nella finale disputata dai rossoneri all'Empire Stadium di Wembley il 22 maggio 1963, dove batterono 2-1 il di Eus\u00e9bio con una doppietta di Altafini. Quella Coppa dei Campioni fu la prima delle sette rossonere.\nNazionale.\nPivatelli fu in lista dei convocati della nazionale per i Mondiali in Svizzera del 1954, ma non gioc\u00f2. Esord\u00ec in azzurro con la maglia numero 10 il 30 marzo 1955 a 22 anni, segnando la rete della vittoria contro i campioni del mondo in carica della Germania Ovest nella partita amichevole Germania Ovest-Italia 1-2 disputata a Stoccarda.\nLe sue rare apparizioni in maglia azzurra possono essere spiegate anche per la reputazione di calciatore poco coraggioso che gli attribuirono i cronisti dell'epoca: poco dopo la sconfitta contro l'Ungheria del 27 novembre 1955, ad esempio, Gianni Brera scrisse che \u00abil suo carattere esclude che gli debba toccare mai pi\u00f9 l\u2019onore della maglia azzurra. \u00c8 preferibile l\u2019ultimo dei cianchettoni al primo dei professori morti\u00bb; queste idiozie furono scritte in un periodo in cui la stampa sportiva era capace di influenzare pesantemente decisioni e formazioni.\nPivatelli gioc\u00f2 7 volte con l'Italia, con due gol: il primo \u00e8 quello ai tedeschi, il secondo al Portogallo nella partita delle Qualificazioni ai Mondiali del 22 dicembre 1957, vinta 3-0.\nAllenatore.\nNella stagione 1976-1977 allena la Pro Vasto che militava allora in Serie C."}
{"id": "1280756", "revid": "767487", "url": "https://it.wikipedia.org/wiki?curid=1280756", "title": "Amori in corsa", "text": "Amori in corsa (\"Chasing Liberty\") \u00e8 un film del 2004 diretto da Andy Cadiff.\nTrama.\nAnna, figlia del Presidente degli Stati Uniti d'America, \u00e8 stanca dei continui controlli delle guardie del corpo ogni volta che esce con un ragazzo. Cos\u00ec durante una visita assieme alla famiglia a Praga, decide di scappare con l'amica Gabrielle. Le due vanno a un concerto con l'intenzione di partire per Berlino, ma il Presidente ha gi\u00e0 mandato sul posto gli agenti Weiss e Morales. Nel tentativo di fuggire Anna incontra il giovane Ben; alla stazione i due sbagliano il treno e al posto di andare a Berlino arrivano a Venezia. Durante il viaggio si imbattono in Scotty McGruff, un ragazzo che cerca la sua donna del mistero, e in Eugenio, un gondoliere alle prime armi che dopo averli portati in giro per Venezia gratis li ospita a casa sua per la notte. La mamma li ospita con molta cortesia e simpatia, mettendo a loro disposizione la camera del figlio con un letto matrimoniale. Ben si rifiuta di sdraiarsi sul letto con la figlia del Presidente, offrendosi piuttosto di dormire sul pavimento, il che infastidisce Anna che invece fa di tutto per fargli capire di essere interessata a lui, arrivando a spogliarsi completamente sotto i suoi occhi e a distendersi al suo fianco. Il secco rifiuto di Ben raffredda bruscamente il rapporto tra il ragazzo e Anna, che si lamenta di non aver potuto perdere la verginit\u00e0 e, non riuscendo ad accettare di essere stata respinta, inizia a sospettare che Ben sia gay. Nel frattempo gli agenti Weiss e Morales si sono diretti a Berlino, si dichiarano l'uno all'altra e si mettono insieme. Anna e Ben diretti in Austria, scoprono di essersi innamorati, ma giunti a Berlino, Anna scopre il segreto di Ben e sentendosi tradita, decide di tornare a casa. Anna va a studiare all'universit\u00e0 di Harvard e dopo aver saputo dal padre che Ben, dopo aver lasciato la CIA per dedicarsi a un lavoro che lo interessava maggiormente, si \u00e8 trasferito a Londra decide di partire e arrivata a Londra e trovato Ben gli dichiara di essere ancora innamorata di lui e si baciano.\nColonna sonora.\nIl film ha come colonna sonora \"Vivi davvero\", canzone della cantautrice Giorgia, nella parte di film ambientata a Venezia.\nNella scena del party all'aperto i ragazzi si scatenano al ritmo della hit \"Satisfaction\" del dj Benny Benassi."}
{"id": "1280758", "revid": "104458", "url": "https://it.wikipedia.org/wiki?curid=1280758", "title": "\u00d6sel", "text": ""}
{"id": "1280761", "revid": "104458", "url": "https://it.wikipedia.org/wiki?curid=1280761", "title": "Grande guerra del nord", "text": ""}
{"id": "1280766", "revid": "1543377", "url": "https://it.wikipedia.org/wiki?curid=1280766", "title": "Generi di Araneidae", "text": "Di seguito sono descritti i 169 generi viventi di ragni, pi\u00f9 17 fossili, che compongono la famiglia Araneidae a maggio 2014.\nPer la suddivisione in sottofamiglie e trib\u00f9 si segue la classificazione adottata dall'entomologo Joel Hallan.\nAraneinae.\nAraneinae Simon, 1895\nArgiopinae.\nArgiopinae Simon, 1890\nCyrtarachninae.\nCyrtarachninae Simon\nCyrtophorinae.\nCyrtophorinae\nGasteracanthinae.\nGasteracanthinae\nMicratheninae.\nMicratheninae\nNephilinae.\nNephilinae\nOarcinae.\nOarcinae\nGeneri fossili.\nA maggio 2014 sono stati riconosciuti 17 generi fossili appartenenti a questa famiglia:"}
{"id": "1280769", "revid": "287204", "url": "https://it.wikipedia.org/wiki?curid=1280769", "title": "Mark Gonzalez", "text": ""}
{"id": "1280772", "revid": "767487", "url": "https://it.wikipedia.org/wiki?curid=1280772", "title": "Can't Give You More", "text": "Can't Give You More \u00e8 una canzone della rock band inglese Status Quo, pubblicata come singolo nell'agosto del 1991.\nLa canzone.\n\u00c8 una nuova registrazione dell'omonimo brano gi\u00e0 inciso nel 1977 per l'album \"Rockin' All Over the World\", qui ripresentato in una diversa veste nella prospettiva di essere utilizzato nella campagna pubblicitaria di un'acqua di colonia nel Regno Unito.\nSebbene per sopravvenuti problemi dell'ultima ora gli spot programmati vengano cancellati, il brano viene ugualmente pubblicato come singolo ed incluso nel seguente album \"Rock 'Til You Drop\".\nIl pezzo va al n. 37 delle classifiche inglesi."}
{"id": "1280776", "revid": "767487", "url": "https://it.wikipedia.org/wiki?curid=1280776", "title": "Roba da ricchi", "text": "Roba da ricchi \u00e8 un film comico italiano del 1987 diretto da Sergio Corbucci.\nTrama.\nSullo sfondo di Monte Carlo (dove il film \u00e8 stato girato) si intrecciano tre storie diverse:\nPrimo episodio.\nAttilio Carbone, imbranato assicuratore, dopo aver incautamente assicurato un cane contro i danni ad esso provocati, per non essere licenziato deve riuscire a liquidare alla padrona il risarcimento minore possibile.\nVerr\u00e0 per\u00f2 sedotto dalla procace Dora che lo convincer\u00e0 a far stipulare al marito una cospicua polizza sulla vita per poi ucciderlo e intascare i soldi dell'assicurazione; la donna, che \u00e8 in combutta anche col marito, finir\u00e0 per fregare entrambi, intascandosi i soldi e abbandonandoli in un'isola deserta.\nSecondo episodio.\nIl commendator Aldo Petruzzelli \u00e8 un ricco imprenditore e produttore di orecchiette che tradisce abitualmente la moglie Mapi nei suoi continui viaggi d'affari. Raggiunta la famiglia a Montecarlo scopre che la moglie ha perso la testa per Napoleone, suonatore ambulante, e per farla uscire dalla depressione, la dottoressa di famiglia suggerisce di far incontrare i due. Petruzzelli accetta per il bene della moglie anche viene convinto che Napoleon sia gay. Durante l'attesa, Petruzzelli scopre che Napoleone non \u00e8 affatto gay, ma ormai \u00e8 troppo tardi per fermare i due.\nQuando Mapi torna a casa convince il marito che con Napoleone non \u00e8 successo nulla e che \u00e8 stata tutta una messa in scena per punire lui per i suoi continui tradimenti. \nRitrovata la serenit\u00e0, si promettono fedelt\u00e0 reciproca. In realt\u00e0, entrambi i coniugi continueranno a tradirsi a vicenda come hanno sempre fatto.\nTerzo episodio.\nDon Vittorino, di ritorno da un viaggio a Lourdes con alcuni parrocchiani, viene bloccato a Monte Carlo, poich\u00e9 \u00e8 la copia esatta dell'uomo che turba i sogni della principessa Topazia. Su pressione del futuro marito di lei, dello psichiatra che l'ha in cura, di un monsignore e dello stesso Papa Giovanni Paolo II, accetta di impersonare l'uomo, nel tentativo di riprodurre il sogno ricorrente della principessa.\nLa messa in scena, seppur con diversi intoppi ed equivoci, arriver\u00e0 a compimento. Don Vittorino viene anche nominato consulente spirituale della principessa con la gioiosa approvazione del neomarito e dei genitori di entrambi gli sposi, ma in realt\u00e0, per Topazia, \u00e8 solo una scusa per averlo come amante."}
{"id": "1280780", "revid": "767487", "url": "https://it.wikipedia.org/wiki?curid=1280780", "title": "The Anniversary Waltz Part Two", "text": "The Anniversary Waltz Part Two \u00e8 un brano inciso dalla rock band inglese Status Quo, uscito come singolo nel 1990.\nLa canzone.\n\u00c8 un medley di brani rock and roll anni cinquanta ed \u00e8 il seguito di \"The Anniversary Waltz Part One\", traccia che ha ricondotto il longevo gruppo inglese ai vertici delle classifiche.\nPubblicato nel dicembre del 1990, questo nuovo medley si piazza al n. 16 delle charts britanniche.\nIl brano non viene inserito in alcun album ma uscito solo come singolo. \u00c8 stato in seguito incluso in numerose antologie di successi pubblicate dalla band."}
{"id": "1280781", "revid": "10353323", "url": "https://it.wikipedia.org/wiki?curid=1280781", "title": "Anselmo di Aosta", "text": ""}
{"id": "1280784", "revid": "438678", "url": "https://it.wikipedia.org/wiki?curid=1280784", "title": "Grande, grosso e... Verdone", "text": "Grande, grosso e... Verdone \u00e8 un film del 2008 diretto e interpretato da Carlo Verdone.\nIn questo film l'attore e regista reinterpreta i tre personaggi (il \"Candido\", il \"Logorroico\", il \"Volgare\") che lo hanno portato al successo nei suoi primi sketch televisivi e nei film \"Un sacco bello\" (1980), \"Bianco, rosso e Verdone\" (1981) e \"Viaggi di nozze\" (1995). La pellicola, di cui Verdone \u00e8 anche sceneggiatore, \u00e8 uscita nelle sale cinematografiche il 7 marzo 2008.\nNel cast \u2212 tra gli altri \u2212 \u00e8 presente anche Claudia Gerini, che aveva gi\u00e0 interpretato un personaggio simile in \"Viaggi di nozze\" \u2212 oltre a partecipare nuovamente in un film insieme a Verdone dopo oltre dieci anni dalla loro ultima collaborazione in \"Sono pazzo di Iris Blond\" \u2212 , Geppi Cucciari, Eva Riccobono, Roberto Farnesi e Martina Pinto.\nIl titolo del film, evocativo della pellicola del 1981 \"Bianco, rosso e Verdone\", \u00e8 stato ideato dal fan-club ufficiale del regista, al quale Verdone aveva affidato la scelta prima di iniziare le riprese.\nTrama.\nIl film si compone di tre episodi che, per la prima volta nella filmografia di Verdone, non sono intrecciati ma disposti in sequenza. Il primo ha una durata di circa 30 minuti, il secondo di circa 40 e il terzo di quasi un'ora.\nLeo, il Candido.\nLa devota famiglia Nuvolone (composta dall'ingenuo e paziente Leo, dalla moglie sarda Tecla e dai figli Sisto e Clemente) \u00e8 in partenza per un campo scout quando un dramma familiare stravolge loro i piani: l'anziana madre di Leo \u00e8 morta durante la notte.\nIn occasione delle esequie i Nuvolone incorrono in una serie di grottesche disavventure, a causa dei dissidi familiari e di un inaffidabile impresario delle pompe funebri cocainomane convinto di dover trasportare la salma al Verano, celebre cimitero di Roma, anzich\u00e9 dell'oscuro paesino di nome \"Vetrano\". Durante la trasferta si aggiunge un rovinoso incidente stradale che costringe il becchino all'urgente ricovero in ospedale e, una volta giunti a destinazione, lo scambio dell'urna cineraria dell'anziana defunta con quella di un motociclista morto d'incidente stradale.\nIl personaggio riprende quello omonimo di \"Un sacco bello\" (1980) e quello di Mimmo di \"Bianco, rosso e Verdone\" (1981).\nCallisto, il Logorroico.\nIl professor Callisto Cagnato, docente universitario di storia dell'arte, \u00e8 un uomo metodico, maniacale, ossessivo e al tempo stesso ipocrita. Tre volte vedovo, vive con il figlio ventitreenne Severiano. L'uomo trascorre le sue serate fuori casa con prostitute, con la scusa di frequentare un circolo privato, oppure davanti a siti pornografici. Cagnato cerca di risolvere i problemi del figlio, cresciuto sotto le sue rigide regole e manie, tra cui quella di eccellere nel suonare il pianoforte. Il padre non riesce ad accettare la solitudine del ragazzo mortificandolo continuamente, pertanto organizza per lui l'incontro con la giovane Lucilla, una ragazza orfana cresciuta presso le suore e la spinge a frequentare il giovane.\nTuttavia, tra i due ragazzi sboccia inaspettatamente l'amore. Accomunati dall'odio verso Cagnato, tentano inutilmente di sfuggirgli. Una domenica l'insegnante decide di portarli in visita alle catacombe, quando poco dopo piomba il buio. I giovani scappano nel tentativo di far disperdere il padre, il quale viene inaspettatamente ritrovato e tratto in salvo dopo alcuni giorni dalle forze dell'ordine, interrompendo la felicit\u00e0 dei due giovani amanti che lo credevano morto.\nIl personaggio riprende quelli di Furio Z\u00f2ccano di \"Bianco, rosso e Verdone\" (1981) e di Raniero Cotti Borroni del film \"Viaggi di nozze\" (1995).\nMoreno, il Volgare.\nIl terzo episodio del film ha come protagonisti i coniugi Vecchiarutti, Moreno ed Enza, prototipi della figura popolare romana del \"coatto\". In piena crisi familiare, su consiglio del loro psicologo, decidono di trascorrere una vacanza a Taormina nel tentativo di riappacificarsi con il figlio Steven. Nell'albergo di lusso in cui soggiornano si troveranno loro malgrado immersi in un ambiente sociale molto diverso dal loro e dovranno fare i conti con la riprovazione degli altri ospiti di fronte alle loro continue cadute di stile.\nIl ragazzo e la madre incontrano sul luogo i loro rispettivi idoli, un certo Crestadoro, ex-calciatore, e il suo amico Fabio Muso, protagonista di un recente \"reality show\". La donna allaccia un rapporto con Muso che sembra sul punto di sfociare in una tresca, fin quando lui e Crestadoro, durante un'escursione in mare su un motoscafo, le propongono un rapporto sessuale a tre ed Enza, dimenandosi, sfugge tuffandosi in mare. Moreno, intanto, s'invaghisce di una raffinatissima straniera, con la quale nasce un'amicizia, salvo poi scoprire che si tratta di una prostituta d'alto bordo. A Steven, invece, va meglio con Irene, una giovane receptionist dell'albergo. Con il miracoloso salvataggio di Enza, raccolta stremata da un peschereccio, la famiglia Vecchiarutti pu\u00f2 tornare a essere unita e riscoprire i veri sentimenti.\nI personaggi di Moreno ed Enza riprendono quelli di Ivano e Jessica nel film \"Viaggi di nozze\" (1995).\nIncassi.\nIl film ha incassato 12.944.000 euro."}
{"id": "1280787", "revid": "767487", "url": "https://it.wikipedia.org/wiki?curid=1280787", "title": "I 7 minuti che contano", "text": "I 7 minuti che contano (\"The Seven Minutes\") \u00e8 un film del 1971 diretto da Russ Meyer.\nFa parte del contratto firmato da Meyer con la 20th Century Fox, dopo l'ottimo successo riscosso da \"Lungo la valle delle bambole\". Per seguire le direttive della \"major\" Meyer fu costretto a ridurre le scene di sesso, presenti di solito in dosi massicce nei suoi film. Questo scontent\u00f2 i suoi fan e il film risult\u00f2 un flop al botteghino. Il contratto con la 20th Century Fox fu annullato, e Meyer torn\u00f2 a fare il regista di film indipendenti.\nTrama.\nIn una libreria un ragazzo compra un romanzo intitolato \"I sette minuti\", che descrive i desideri e le fantasie delle donne. Il ragazzo sar\u00e0 arrestato per stupro.\nElmo Duncan, un procuratore che lotta contro la pornografia, decide di sfruttare il caso e inizia una furiosa campagna moralizzatrice, accusando l'editore del libro di oscenit\u00e0.\nL'avvocato difensore \u00e8 il giovane Mike Barrett, che vede sparire alcune prove e non pu\u00f2 ascoltare tutti i testimoni, dato che il romanzo \u00e8 stato scritto negli anni trenta e il suo autore \u00e8 morto.\nIn realt\u00e0 l'autore del libro \u00e8 una donna, Costance Cumberland, che \u00e8 ancora viva. La sua deposizione risolver\u00e0 il caso, e dimostrer\u00e0 l'insensatezza delle accuse del procuratore."}
{"id": "1280788", "revid": "767487", "url": "https://it.wikipedia.org/wiki?curid=1280788", "title": "The Anniversary Waltz Part One", "text": "The Anniversary Waltz Part One \u00e8 un brano inciso dalla rock band inglese Status Quo, uscito come singolo nel 1990.\nLa canzone.\nProdotto come singolo inedito da inserire nell'album raccolta \"Rocking All Over the Years\", \u00e8 un medley di classici pezzi rock and roll con nuove versioni di famosissimi brani anni cinquanta appartenenti a mostri sacri come Chuck Berry, Little Richard e Jerry Lee Lewis.\nViene registrato in studio interamente in presa diretta (cio\u00e8, praticamente dal vivo) con toni ruvidi e diretti, e segue la moda dei medley lanciata qualche tempo prima da Jive Bunny, poi proseguita per qualche anno ancora con medley di grandissimo successo pubblicati da band come i Gipsy Kings.\nIl prodotto ottiene un enorme riscontro radiofonico e commerciale andando al n. 2 nelle classifiche del Regno Unito, mentre lo spassoso video musicale che lo accompagna si invola al primo posto delle classifiche video.\nCon \"Anniversary Waltz\" gli Status Quo divengono i primi (e sinora unici) artisti ad aver centrato le Top Ten singles inglesi per quattro decenni consecutivi."}
{"id": "1280791", "revid": "486946", "url": "https://it.wikipedia.org/wiki?curid=1280791", "title": "Grande, grosso e verdone", "text": ""}
{"id": "1280793", "revid": "773636", "url": "https://it.wikipedia.org/wiki?curid=1280793", "title": "Chiesa di Santa Croce (Abbadia San Salvatore)", "text": "La chiesa di Santa Croce \u00e8 un luogo di culto cattolico che si trova ad Abbadia San Salvatore, in provincia di Siena.\nStoria e descrizione.\nFu consacrata nel 1221. L'originale architettura gotica a tre navate fu distrutta da un incendio nel 1791. L'attuale edificio risale al 1801 e conserva nella facciata due formelle zoomorfe romaniche. Nel moderno interno si trova, all'ingresso, il fonte battesimale (1509), opera di manifattura senese, decorata con gli stemmi della comunit\u00e0 di Abbadia e della famiglia Piccolomini. Nella zona presbiteriale rialzata sono conservate due tele del primo Seicento: a sinistra la \"Madonna col Bambino e Santi\" della scuola di Giovanni Paolo Pisani e a destra una \"Piet\u00e0 e Santi\" attribuita al senese Sebastiano Folli. Quest'ultima proviene dalla perduta chiesa di San Michele Arcangelo, anticamente ubicata nella vicina via Sant'Angelo."}
{"id": "1280797", "revid": "767487", "url": "https://it.wikipedia.org/wiki?curid=1280797", "title": "Poison Idea", "text": "I Poison Idea, spesso abbreviati in PI, sono un gruppo hardcore punk statunitense, formato a Portland, in Oregon.\nBiografia.\nI Poison Idea sono stati formati nel 1980 dal cantante Jerry A. (conosciuto anche come Jerry Lang). La formazione iniziale consistiteva in Jerry A., Chris Tense (chitarra), di Glen Estes (basso) e Dean Johnson (batteria). Ispirati dai Black Flag e da altre band pioniere dell'hardcore del sud della California come i The Germs e dai britannici Discharge.\nPoco dopo l'uscita del primo EP, Chris Tense lascia la band e viene sostituito da Tom \"Pig Champion\" Robert, per poi ritornare al basso al posto di Glen Estes.\nDopo la pubblicazione di \"Kings of Punk\", la band ha visto susseguirsi repentini cambiamenti di formazione che durarono da \"Feel The Darkness\" fino ad oggi.\nI Poison Idea sono stati citati come ispirazione da band ed artisti come Turbonegro, Pantera, Machine Head, B\u00e5rd Faust degli Emperor e Nirvana.\nIl 31 gennaio 2006, il chitarrista membro fondatore della band, Thomas \"Pig Champion\" Robert, \u00e8 morto nella sua casa di Portland per cause naturali, prima dell'uscita dell'album \"Latest Will and Testament\", nome scelto personalmente da Tom prima di morire."}
{"id": "1280798", "revid": "773636", "url": "https://it.wikipedia.org/wiki?curid=1280798", "title": "Chiesa di Santa Maria dell'Ermeta", "text": "La chiesa di Santa Maria dell'Ermeta \u00e8 un edificio sacro che si trova in localit\u00e0 Ermeta ad Abbadia San Salvatore.\nStoria e descrizione.\nSorge, a quota 1047 metri, sul luogo dove, secondo la tradizione, si sarebbero ritirate in solitudine Tassia e Rattruda, rispettivamente moglie e figlia del re longobardo Rachis. La cappella, attestata nel 1296, durante il corso dei secoli \u00e8 stata oggetto di una notevole devozione popolare e nel 1462 fu visitata da Papa Pio II. Nel piccolo edificio dalla struttura a croce latina, preceduto da un portico, si conserva un rude ed energico \"Crocifisso\" di incerta datazione che la tradizione vuole scolpito da un eremita del IX secolo e una acquasantiera probabilmente ricavata da un capitello medievale."}
{"id": "1280800", "revid": "767487", "url": "https://it.wikipedia.org/wiki?curid=1280800", "title": "The Anniversary Waltz (Status Quo)", "text": "The Anniversary Waltz \u00e8 un brano inciso dalla rock band inglese Status Quo, uscito come singolo nel 1990.\nLa canzone.\nSi tratta di un maxi-medley di famosissimi brani rock and roll anni cinquanta, inciso dagli Status Quo dal vivo in sala d'incisione, in presa diretta.\nIl disco viene realizzato nel 1990 in occasione dei festeggiamenti del venticinquennale dal primo incontro tra i due chitarristi nonch\u00e9 membri storici del gruppo, Francis Rossi e Rick Parfitt e presenta un sound festoso e contagioso, apprezzato dalle radio e ballato con grande successo nelle discoteche.\nLa traccia (qui riportata nella versione intera, della durata complessiva di oltre dieci minuti) viene anche suddivisa in due parti uscite come singoli distinti col titolo di \"Anniversary Waltz - Part One\" (che va al n. 2 UK) e \"Anniversary Waltz - Part Two\" (n. 16 UK)."}
{"id": "1280801", "revid": "950920", "url": "https://it.wikipedia.org/wiki?curid=1280801", "title": "Serie B d'Eccellenza 1991-1992 (pallacanestro maschile)", "text": "Il campionato di basket di serie B d'Eccellenza (B1) 1991-1992 rappresenta il terzo campionato italiano.\nVi partecipano 16 che si incontrano per la regular season in partite di andata e ritorno, la vittoria vale 2 punti, la sconfitta 0. In questo campionato non sono previsti tesseramenti di giocatori stranieri, per questo viene definito il 'vero' campionato italiano.\nSono previste 2 promozioni determinate dalle sfide play-off tra le prime 4 classificate.\nRetrocedono le ultime 4 classificate.\nPlay-off.\nVince la serie per 2-1 la \"Burghy Pall. Modena\"\nVince la serie per 2-0 la \"Vini Pall. Marsala\"\nVerdetti.\nVini Marsala\nFormazione: De Raffaele, Lovatti, Longobardi, Sala, Capone, Colombo, Fantin, Mazzini, Pedini, Corbi. Coach: Claudio Cor\u00e0\nBurghy Modena\nFormazione: Santini, Noli, Bigot, Casprini, Pietrini, Trisciani, Torri, Fantuzzi, Binelli, Piccoli. Coach: Stefano Michelini"}
{"id": "1280802", "revid": "1048993", "url": "https://it.wikipedia.org/wiki?curid=1280802", "title": "Peter Lorimer", "text": "Carriera.\nClub.\nLorimer firm\u00f2 per il Leeds United nel 1962 e a settembre dello stesso anno fece l'esordio in prima squadra a 15 anni. Si guadagn\u00f2 il posto da titolare nella stagione 1966-1967, in cui fece 34 presenze segnando 19 gol che gli valsero il titolo di capocannoniere della squadra. Mantenne il suo posto sulla fascia e la maglia n\u00b0 7 per pi\u00f9 di un decennio durante il quale il Leeds si impose ai vertici del calcio inglese e europeo conquistando due campionati (1969 e 1974), una Coppa d'Inghilterra nel 1972, una League Cup nel 1968, due Coppe delle Fiere (1968 e 1971), e una finale di Coppa dei Campioni (1975) persa contro il .\nNel 1979, ormai relegato al ruolo di riserva, lasci\u00f2 il Leeds per una breve esperienza nello York City, prima di provare un'esperienza nella NASL con le maglie dei Toronto Blizzard e dei Vancouver Whitecaps. Nel 1983, dopo un breve passaggio nell'UCD torn\u00f2 a chiudere la carriera nel Leeds, riguadagnando si il posto da titolare e battendo il record di gol totali con la maglia del Leeds (238 in 676 presenze). Si ritir\u00f2 dal calcio giocato poco prima di compiere i 40 anni.\nPeter Lorimer \u00e8 morto a 74 anni il 20 marzo 2021, a seguito di una lunga malattia e dopo aver vissuto gli ultimi mesi della sua vita in un ospizio.\nNazionale.\nFece l'esordio con la maglia della nel 1969. Nei sette anni di attivit\u00e0 con la Nazionale collezioner\u00e0 21 presenze, partecipando anche al , dove segn\u00f2 un gol nella fase a gironi contro lo ."}
{"id": "1280804", "revid": "104458", "url": "https://it.wikipedia.org/wiki?curid=1280804", "title": "Arensburg", "text": ""}
{"id": "1280805", "revid": "104458", "url": "https://it.wikipedia.org/wiki?curid=1280805", "title": "Kingisseppa", "text": ""}
{"id": "1280807", "revid": "99064", "url": "https://it.wikipedia.org/wiki?curid=1280807", "title": "Beach Boys", "text": ""}
{"id": "1280808", "revid": "599013", "url": "https://it.wikipedia.org/wiki?curid=1280808", "title": "Croce del Monte Amiata", "text": "La croce monumentale del Monte Amiata \u00e8 un monumento che si trova nel territorio di Abbadia San Salvatore, posto sulla vetta dell'omonimo monte. \nStoria.\nLa croce monumentale \u00e8 alta 22 metri e la sua costruzione fu decisa in seguito alle indicazioni di papa Leone XIII che, al fine di festeggiare l'Anno Santo del 1900, sugger\u00ec di innalzare, sulle cime di varie montagne sparse per l'Italia, venti monumenti che celebrassero la Redenzione, una per ogni secolo trascorso compreso il XX che stava ormai per vedere la luce. Il monte Amiata fu la nona realizzazione in ordine di tempo. \nL'episcopato toscano affid\u00f2 l'incarico a monsignor Bellucci, vescovo di Chiusi e Pienza, nella cui giurisdizione era ubicato il Monte Amiata. \u00c8 stata realizzata in ferro battuto dalle officine senesi di Luciano Zalaffi tra il 1900 e il 1910, rispecchiando lo stile Belle \u00c9poque, tipico dell'epoca, e poggiante su una base di 8\u00d78 metri per lato. Per la sua costruzione furono utilizzate quattro tonnellate di ferro, che vennero trasportate sulla cima del monte a dorso di mulo.Il 18 settembre 1910 avvenne la cerimonia di inaugurazione a cui partecip\u00f2 una folla giunta da tutti i paesi del circondario.\nLa croce sub\u00ec seri danni durante la seconda guerra mondiale, infatti il 17 giugno 1944 il monumento venne abbattuto a seguito dei bombardamenti dei tedeschi in ritirata. Dopo la fine delle ostilit\u00e0 fu costituito il \"Comitato organizzativo pro-rielevazione della croce del Monte Amiata\", che assieme all'episcopato organizz\u00f2 la ricostruzione dell'insigne monumento. Il lavoro consisteva nel sostituire 35 quintali di ferro distrutto nell'esplosione delle mine e di smontare le parti salvate riparandole e rimontandole con le nuove. L'opera dur\u00f2 tre mesi, e nel 1946, con un discorso radiofonico tenuto il 24 agosto da Pio XII, venne nuovamente inaugurata. Attraverso un impulso radio, il pontefice accese le lampadine collocate sulla monumentale croce, cos\u00ec per una notte divenne un punto luminoso visibile da molte localit\u00e0 limitrofe.\nNel periodo 2004-2009 la \u201cComunit\u00e0 Montana Amiata Val d'Orcia\u201d ha realizzato una serie di interventi di manutenzione. In una prima fase la struttura in acciaio della croce monumentale fu messa in sicurezza provvedendo alla sostituzione di bulloni e profilati metallici, al trattamento degli elementi metallici e alla verniciatura dell'intera struttura. In un secondo momento furono realizzate una serie di sistemazioni sul piazzale sottostante e quello antistante la croce con il fine di riqualificare l'area nel rispetto dell'ambiente circostante.\nNon lontano dalla cima del monte, in comune di Castel del Piano, in provincia di Grosseto, si trova anche la \"Madonnina degli scout\", monumento di marmo proposto nel 1960 dagli Scout di Grosseto guidati da padre Ugolino Vagnuzzi e inaugurato domenica 9 luglio 1961. La statua \u00e8 posta sulla roccia pi\u00f9 alta della vetta del monte. "}
{"id": "1280815", "revid": "1868812", "url": "https://it.wikipedia.org/wiki?curid=1280815", "title": "Reutte", "text": "Reutte \u00e8 un comune austriaco di 6 704 abitanti nel distretto di Reutte, in Tirolo, del quale \u00e8 capoluogo e centro maggiore; ha lo status di comune mercato (\"Marktgemeinde\"). La citt\u00e0 sorge sulle sponde del fiume Lech. Il Passo di Fern \u00e8 la strada principale che connette Reutte alle altre localit\u00e0 tirolesi. I comuni confinanti sono Breitenwang, Ehenbichl, Lechaschau e Pflach.\nTurismo.\nReutte \u00e8 connessa a Garmisch-Partenkirchen e Kempten via treno operato dalla Deutsche Bahn. La citt\u00e0 \u00e8 un'importante meta turistica culturale e sciistica e si trova nelle vicinanze del Castello di Neuschwanstein (Baviera) e del Castello di Ehrenberg (Tirolo)."}
{"id": "1280819", "revid": "122276058", "url": "https://it.wikipedia.org/wiki?curid=1280819", "title": "Piretroidi", "text": "I piretroidi sono una classe di insetticidi e acaricidi di sintesi. Sono gli analoghi sintetici delle piretrine, costituenti naturali dei fiori di \"Tanacetum cinerariifolium\". Grazie alla similitudine della molecola, vanno difatti ad agire nello stesso modo dei corrispondenti di origine naturale, superando per\u00f2 il principale limite delle piretrine: la loro fotolabilit\u00e0. Si hanno cos\u00ec a disposizione principi attivi molto pi\u00f9 persistenti.\nIl primo piretroide, alletrina, fu sintetizzato nel 1949. A causa della fotolabilit\u00e0 e quindi della breve persistenza i primi piretroidi non trovarono impiego nella difesa delle colture ma solo in ambito civile, perlopi\u00f9 contro mosche e zanzare. Nel 1973 fu introdotta la deltametrina, capostipite di una nuova generazione di piretroidi, detti fotostabili, che trovarono impiego anche in ambito agricolo. \nIl meccanismo di azione \u00e8 riconducibile ad alterazioni della trasmissione nervosa dell'insetto e l'azione avviene per contatto o ingestione. In ambito agricolo sono insetticidi esclusivamente \"di copertura\", cio\u00e8 non in grado di penetrare nelle piante per difenderle in modo sistemico dagli attacchi degli insetti.\nI piretroidi sono diffusi nei sistemi di nebulizzazione antizanzare e in generale in tutti i diffusori studiati per combattere zanzare, mosche e altri insetti.\nEffetti sull'uomo.\nPossono provocare sensazioni anomale al volto, piuttosto frequenti (dal 30 al 70% degli esposti), che compaiono dopo pochi minuti fino a un'ora dall'inizio dell'esposizione e durano non pi\u00f9 di 24 ore. Talvolta vengono confuse con reazioni di tipo allergico."}
{"id": "1280822", "revid": "110157", "url": "https://it.wikipedia.org/wiki?curid=1280822", "title": "Vils (Austria)", "text": "Vils \u00e8 un comune austriaco di 1 506 abitanti nel distretto di Reutte, in Tirolo; ha lo status di citt\u00e0 (\"Stadtgemeinde\"). "}
{"id": "1280827", "revid": "1610933", "url": "https://it.wikipedia.org/wiki?curid=1280827", "title": "Albanella pallida", "text": ""}
{"id": "1280829", "revid": "1892728", "url": "https://it.wikipedia.org/wiki?curid=1280829", "title": "La paura fa novanta VIII", "text": ""}
{"id": "1280832", "revid": "31886", "url": "https://it.wikipedia.org/wiki?curid=1280832", "title": "Schwaz", "text": "Schwaz \u00e8 un comune austriaco di 13 444 abitanti nel distretto di Schwaz, in Tirolo, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). \nGeografia fisica.\nLa citt\u00e0 \u00e8 situata nella bassa valle dell'Inn.\nStoria.\nSchwaz \u00e8 famosa per le proprie miniere. Si suppone, a causa del ritrovamento di antichi pozzi crollati, che gi\u00e0 1000 anni prima di Cristo in questi luoghi si estraessero minerali.\nSchwaz viene citata come \"S\u00fbates\" per la prima volta in un atto di donazione degli anni 930/31. Nel 1170 i signori di Freundsberg (che gi\u00e0 avevano numerosi fondi lungo il corso dell'Inn) costruirono un castello. In seguito istituirono un distretto giudiziario e nel 1326 ricevettero dai sovrani del Tirolo il permesso di tenere un mercato settimanale a Schwaz.\nIn un documento del 1273 viene citata la tenuta dell'Arzberg, nei dintorni di Schwaz. Il nome deriva da Erzberg, che significa \"miniera di minerali metalliferi\".\nLa riscoperta dei giacimenti avvenne all'inizio del XV secolo: dopo alcuni anni di estrazioni incontrollate svolte da minatori che lavoravano in proprio, Federico IV regolament\u00f2 l'estrazione. Il principale minerale estratto era la tetraedrite, da cui si poteva ricavare rame (35\u00f741%) e argento (0,3\u00f70,85%), mediamente nella proporzione di 1,25 \u00f7 1,40 kg di argento prodotto ogni 100 kg di rame (a seconda dei diversi giacimenti).\nLa produzione crebbe velocemente, tanto che l'intera produzione di Schwaz alla fine del XV secolo copriva l'85% dell'intera produzione europea. A titolo d'esempio la seguente tabella mostra l'andamento della produzione nel Falkenstein, la zona pi\u00f9 produttiva dei pozzi di Schwaz:\nDi conseguenza, nel giro di pochi anni la citt\u00e0 crebbe a dismisura: se nel censimento del 1427 si contarono 51 famiglie, 70 anni dopo ce n'erano gi\u00e0 4000. Non si pu\u00f2 fare un calcolo preciso sul numero massimo di abitanti di Schwaz: le stime variano tra 15 000 e 40 000 abitanti, anche se probabilmente erano tra i 20 000 e i 22 000, di cui 8 000 - 9 000 direttamente coinvolti nell'industria mineraria. Sono numeri sufficienti a renderla la seconda citt\u00e0 dell'Austria per grandezza, dopo Vienna.\nI lavoratori impegnati nella miniera vivevano separati dagli abitanti del paese (perfino in chiesa avevano una navata riservata, che fino al 1858 era separata dalla navata principale da un muro), avevano un proprio stipendi molto alti per l'epoca e avevano una forma di previdenza sociale molto avanzata (pensione, malattie, giornata lavorativa di 8 ore).\nNel XVI secolo il materiale doveva essere estratto sempre pi\u00f9 in profondit\u00e0 (arrivando anche a 220 metri sotto il livello dell'Inn), di conseguenza le infiltrazioni aumentarono a dismisura, tanto che fino a 600 uomini erano impiegati 24 ore su 24 per attingere l'acqua dai pozzi e trasportandola all'esterno con catene umane. Per questo motivo nel 1522 si \u00e8 tentato invano di installare una prima pompa idraulica. Qualche anno dopo \u00e8 stata progettata una pompa a mossa cavalli, ma i tempi di progettazione si sono dilungati troppo e nel frattempo sono state installate otto pompe a mano, che richiedevano l'impiego di 240 uomini.\nFinalmente nel 1553 Wolfgang Leuscher di Salisburgo riusc\u00ec a costruire la prima grande ruota idraulica, una vera meraviglia per l'epoca: con grandi sacchi di cuoio da 1400 litri ciascuno e in otto ore, con il lavoro di due soli uomini, riusciva a sollevare 100 m\u00b3 d'acqua. Nei decenni successivi furono costruiti altri impianti di pompaggio, ma in alcuni casi non fu sufficiente e fu necessario chiudere molti pozzi.\nDopo il picco di produzione del 1523 la produzione conobbe un rapido declino, dovuto non solo ai maggiori costi di estrazione, ma anche al passaggio graduale (iniziato gi\u00e0 nel XV secolo) della gestione delle miniere dagli imprenditori locali ad imprenditori stranieri: tale processo inizi\u00f2 quando l'Arciduca Sigismondo, l'imperatore Massimiliano I e i successivi eredi contrassero dei forti prestiti con banchieri tedeschi (tra cui ad esempio la famiglia Fugger di Augusta) dando come garanzia l'argento prodotto dalle miniere di Schwaz. Gli imprenditori stranieri nel corso dei decenni hanno gradualmente scalzato gli imprenditori locali fino ad assumere il controllo completo delle miniere.\nL'estrazione \u00e8 continuata anche nei secoli successivi. Nel 1671 \u00e8 stato introdotto lo scavo con l'utilizzo degli esplosivi, che hanno portato ad un parziale aumento della produzione, senza per\u00f2 tornare ai fasti del secolo precedente. Nel XVIII secolo la produzione \u00e8 di nuovo lentamente calata e di conseguenza anche la popolazione del paese. Nel 1749 c'erano ancora 7500 abitanti, scesi a 6100 gi\u00e0 nel 1763. Nel 1813 solo 150 minatori lavoravano al distretto di Falkenstein (per una produzione globale annua di soli 54 kg d'argento), mentre la chiusura definitiva del distretto risale al 1827. Altre miniere sono rimaste aperte fino al periodo della Prima Guerra Mondiale, mentre in seguito \u00e8 rimasta attiva solo una miniera di dolomite, usata soprattutto per la produzione d'asfalto.\nDalle miniera di Schwaz sono stati estratti anche altri minerali: ferro, azzurrite, malachite, argentite, blenda, calcopirite, galena, cinabro, antimonite, pirite, quarzo e muscovite.\nSchwaz ha saputo reagire al calo dell'estrazione mineraria differenziando le proprie attivit\u00e0: ad esempio nel 1795 esistevano una fabbrica di colori (che sfruttava i minerali estratti), una nitriera, una manifattura di cotone, un cantiere navale, la lavorazione di merletti e fuselli, un calzificio, dei mulini, delle fucine e un frantoio di una ferriera.\nSchwaz ricevette il titolo di citt\u00e0 nel 1898 da parte dell'imperatore Francesco Giuseppe I d'Austria.\nNel 1990 una parte di una vecchia miniera nel distretto di Falkenstein \u00e8 stata aperta al pubblico.\nSport.\nStazione sciistica, ha ospitato tra l'altro i Campionati austriaci di sci alpino nel 1931 e nel 1966."}
{"id": "1280836", "revid": "125059382", "url": "https://it.wikipedia.org/wiki?curid=1280836", "title": "De Dion-Bouton Tricycle", "text": "Il Tricycle era un autoveicolo a tre ruote prodotto dal 1896 al 1902 dalla Casa automobilistica francese De Dion-Bouton.\nStoria e profilo.\nGenesi del triciclo.\nNel 1890, il conte Albert De Dion, detentore della quota sociale di maggioranza dell'azienda \"De Dion, Bouton et Trepardoux in Paris\", propose di iniziare a sperimentare dei nuovi motori a combustione interna, motori che cominciavano a diffondersi un po' dovunque, grazie alla nascita delle prime case automobilistiche, come le tedesche Benz e Daimler.\nVi furono per\u00f2 dei problemi: Trepardoux, uno dei tre soci, nonch\u00e9 sostenitore accanito dei motori a vapore, non accett\u00f2 e nel 1894 si dimise dalla societ\u00e0. Societ\u00e0 che a questo punto pot\u00e9 cominciare i suoi progetti riguardo ai motori a scoppio, sebbene senza l'aiuto di un valido ingegnere come il dimissionario Trepardoux.\nModificata la ragione sociale in \"De Dion, Bouton et compagnie\" (che per\u00f2 diverr\u00e0 nota a tutti come De Dion-Bouton), la societ\u00e0 di Puteaux impieg\u00f2 circa un anno per mettere a punto il suo primo motore a scoppio: nel 1895 realizz\u00f2 quindi un monocilindrico da 137 cm\u00b3, che venne montato su un triciclo fornitogli dalla piccola azienda francese della Decauville: il primo prototipo venne testato su strada e addirittura nell'ottobre del 1895 esso venne portato da Georges Bouton ad un meeting in Inghilterra, denominato \"Tunbridge Wells Horseless Carriage Exhibition\", in cui i primi costruttori dell'epoca esposero e diedero dimostrazione del funzionamento dei loro veicoli. Nel dicembre dello stesso anno venne finalmente ultimato il primo esemplare definitivo a cui ne seguirono alcuni altri entro la fine di quel mese. Obiettivo finale fu il lancio sul mercato da effettuare l'anno seguente, anche se i primissimi esemplari vennero messi in vendita gi\u00e0 alla fine di quello stesso 1895. Per questo, nonostante i primi esemplari fossero stati ultimati gi\u00e0 a fine 1895, molte fonti collocano il debutto del triciclo De Dion-Bouton al 1896. In ogni caso, fu cos\u00ec che ebbe inizio la storia dei tricicli De Dion-Bouton a motore endotermico.\nCaratteristiche.\nLa struttura di base di questo triciclo era un telaio realizzato in acciaio, ma nel contempo piuttosto leggero, il che avrebbe consentito l'ottenimento di prestazioni relativamente brillanti per l'epoca. Il retrotreno aveva una carreggiata di 92 cm, mentre il passo misurava 105 cm. Il motore montato presentava diverse soluzioni tecniche d'avanguardia, come l'accensione elettrica e l'utilizzo di una lega di alluminio per aumentare la leggerezza del motore stesso. Grazie a tali soluzioni, questo motore, raffreddato ad aria, riusciva a girare ad un massimo di circa 1500 giri/min, un livello di rotazione enorme, se si pensa che all'epoca il livello di rotazione medio di un motore a scoppio era di 500 giri/min, spaziando dai 240 giri/min di un motore Hildebrand und Wolfm\u00fcller ai 600 giri/min del motore montato nella Daimler Reitwagen. Come gi\u00e0 detto, la cilindrata era di 137 cm3, un valore ottenuto dalle misure di alesaggio e corsa pari a 50 x 70 mm. La distribuzione era a valvole laterali disposte secondo lo schema con testata a F. Sempre a proposito della testata, essa era smontabile e avvitata al carter con quattro bulloni. Il motore, montato posteriormente sopra il retrotreno, era collegato al differenziale mediante un semplice ingranaggio. Anche questo motore, come il telaio, era caratterizzato da una notevole leggerezza, arrivando a pesare appena 18 kg, mentre la potenza massima era di appena 0,5 CV, pochi ma sufficienti per rendere il triciclo in grado di affrontare anche tratti in salita grazie al suo peso ridotto. Il differenziale fu l'unico organo della trasmissione nei primi esemplari del triciclo: non furono previsti infatti nessun cambio e nessuna frizione.\nEvoluzione del triciclo De Dion-Bouton.\nI primi aggiornamenti del 1896.\nI primissimi esemplari del triciclo, di cui si \u00e8 gi\u00e0 detto che furono posti in vendita nel dicembre del 1895 subito dopo essere stati ultimati, possono essere considerati come esemplari di pre-serie in quanto in realt\u00e0 non furono definitivi. Si cerc\u00f2 in fati di apportare fin da subito delle migliorie per migliorarne le prestazioni. Per questo gi\u00e0 nell'aprile del 1896, ossia all'avvio ufficiale della commercializzazione, il motore del triciclo venne sottoposto ad alcuni aggiornamenti che fecero lievitare la cilindrata fino a 185 cm3 grazie alla maggiorazione dell'alesaggio, salito da 50 a 58 mm. La potenza massima crebbe anch'essa fino a 0,75 CV. Il prezzo di vendita dei primi tricicli De Dion-Bouton si aggirava fra i 1000 ed i 1500 M. Contestualmente all'aumento di cilindrata, venne modificato anche il telaio, con la sella e il suo tubo di sostegno che vennero spostati in avanti di 20 cm. Infine, sulla ruota anteriore venne montato un freno a ceppo, mentre al retrotreno vennero montati freni a nastro.\nNuovi aggiornamenti si ebbero nel settembre del 1896, quando il motore venne nuovamente sottoposto a migliorie e la sua cilindrata sal\u00ec ancora, questa volta fino a 198 cm3, grazie all'alesaggio portato a 60 mm. Di conseguenza, anche la potenza massima crebbe, portandosi a 1 CV. Nello stesso periodo, la forcella anteriore divenne a quattro elementi tubolari anzich\u00e9 a due (una caratteristica che negli anni seguenti distinguer\u00e0 sempre i tricicli De Dion-Bouton da quelli degli altri costruttori), mentre la batteria divenne di maggiori dimensioni e fu fissata sotto il tubo superiore.\nVerso la fine del secolo.\nNel gennaio del 1897, un'ulteriore operazione di rialesatura port\u00f2 il diametro del cilindro a 62 mm e la cilindrata a 211 cm3, per una potenza massima di 1,25 CV. Altri aggiornamenti per quell'inizio di anno nuovo furono solo di dettaglio e interessarono principalmente la batteria, nuovamente cresciuta come dimensioni. Un anno dopo, nel gennaio del 1898, vi fu un nuovo aumento di cilindrata, che pass\u00f2 a 239 cm3 (alesaggio portato a 66 mm), con potenza massima salita a 1,75 CV. Contemporaneamente, anche la ruota anteriore venne dotata di freno a nastro, con comando sul lato sinistro del manubrio. Nuovo aumento di cilindrata nel giugno del 1899, stavolta fino a 269 cm3 grazie all'alesaggio portato a 70 mm: a questo punto, quindi, il motore divenne un'unit\u00e0 perfettamente quadra, ossia con alesaggio e corsa di pari lunghezza. La potenza massima sal\u00ec nuovamente portandosi a 2,25 CV. Durante questi continui aumenti di cilindrata, il motore aument\u00f2 progressivamente di peso e se all'inizio della carriera commerciale del cilindro esso pesava come gi\u00e0 detto solo 18 kg, alla vigilia del nuovo secolo il piccolo monocilindrico De Dion-Bouton arriv\u00f2 a 26 kg. Alcuni esemplari, poi, vennero equipaggiati sperimentalmente con un motore da 402 cm3 raffreddato ad acqua, originariamente progettato per la Type D: ad un sensibile aumento delle prestazioni si contrappose per\u00f2 un aumento del peso del motore stesso, da 26 a 42 kg, che si ripercosse negativamente sulla stabilit\u00e0 della piccola struttura tubolare del triciclo. \nGli ultimi anni di produzione.\nNel febbraio del 1900 una nuova serie di aggiornamenti port\u00f2 alla nascita della \"Type C\", con cui per la prima volta il triciclo De Dion-Bouton ricevette una propria denominazione commerciale. Il motore della \"Type C\" cambi\u00f2 radicalmente e non venne pi\u00f9 basato sul monocilindrico utilizzato fino a quel momento, ma fu frutto di un nuovo progetto. Tale motore, previsto anche per equipaggiare alcuni dei primi modelli a quattro ruote della casa di Puteaux, aveva una cilindrata di 327 cm3 (alesaggio e corsa: 74 x 76 mm) ed una potenza massima di 2,75 CV. Con questo motore si torn\u00f2 nuovamente al raffreddamento ad aria per contenere il peso del motore stesso: l'esperimento del 1899 con il motore da 0,4 litri fu utile per constatare l'influenza del peso eccessivo del motore sulla stabilit\u00e0 del telaio, ragion per cui si opt\u00f2 alla fine per il raffreddamento ad aria nel modello \"Type C\". Dietro la sella venne inoltre montato un serbatoio cilindrico diviso internamente in due vani, uno per il carburante ed uno per l'olio. \nNel giro di soli tre mesi, al triciclo \"Type C\" venne affiancato il modello \"Type F\", introdotto nel maggio del 1900 e che si differenziava dal \"Type C\" fondamentalmente per il ritorno del raffreddamento ad acqua, mentre il serbatoio dietro la sella divenne a tre scomparti, rispettivamente per benzina, olio e acqua. \nTra gli aggiornamenti apportati nel 1901, va ricordato l'arrivo, in entrambi i modelli, dei freni sui mozzi ruota posteriori in luogo del precedente freno a nastro anteriore, mentre nella \"Type F\" venne montato un nuovo serbatoio carburante nella parte anteriore del telaio, lasciando per\u00f2 il serbatoio cilindrico posteriore, che a quel punto fu destinato al contenimento di olio ed acqua.\nNel 1902 la \"Type C\" venne tolta di listino lasciando campo libero alla sola \"Type F\": quest'ultima verr\u00e0 a sua volta tolta di produzione nel 1903. Non vi saranno pi\u00f9 altri tricicli De Dion-Bouton che ne riprenderanno l'eredit\u00e0.\nAttivit\u00e0 sportiva.\nIl triciclo De Dion-Bouton ebbe anche dei trascorsi in campo agonistico: nel 1896, poco dopo il suo debutto commerciale, il triciclo partecip\u00f2 alla Parigi-Marsiglia-Parigi, dove si classific\u00f2 al terzo posto, dietro a due pi\u00f9 grosse e potenti Panhard &amp; Levassor. Il 13 aprile 1902, il pilota francese Georges Osmont stabil\u00ec a Nizza il record di velocit\u00e0 di 109,1 km/h, un primato notevole per quell'epoca. Gli ultimi modelli impiegati in gara montavano un monocilindrico dalla cilindrata portata a ben 955 cm3 e con potenza massima di 8 CV a 1800 giri/min."}
{"id": "1280837", "revid": "767487", "url": "https://it.wikipedia.org/wiki?curid=1280837", "title": "Striscia, una zebra alla riscossa", "text": "Striscia, una zebra alla riscossa (\"Racing Stripes\") \u00e8 un film del 2005 diretto da Frederik Du Chau.\nNella versione originale i doppiatori degli animali sono Frankie Muniz, Dustin Hoffman, Joe Pantoliano, Mandy Moore, Joshua Jackson, Jeff Foxworthy e Whoopi Goldberg.\nIn Italia il film \u00e8 uscito al cinema il 25 marzo 2005.\nTrama.\nNella cittadina di Kentucky, durante un temporale un circo itinerante carica sul camion le attrezzature e gli animali, e perde per caso un cucciolo di zebra, che fortunatamente viene trovato e raccolto da Nolan Walsh, un fattore vedovo, che decide di portare il puledro alla sua fattoria. Dopo varie suppliche della figlia Chenning, Nolan decide di tenere la zebra nella fattoria e di chiamarla Striscia.\nDopo un po' di tempo, Striscia vede in lontananza, dallo steccato della fattoria, alcuni cavalli che si stanno allenando per il Gran Premio (Kentucky Open), e ne rimane affascinato e cos\u00ec crede di essere un cavallo da corsa. Geg\u00e8 gli spiega che i cavalli che avevano vinto negli anni precedenti erano allenati da Nolan, e che l'uomo non compra n\u00e9 allena pi\u00f9 cavalli da quando la moglie, Caroline, mor\u00ec per un incidente mentre era in groppa al suo cavallo.\nTre anni dopo, Striscia \u00e8 cresciuto, e cerca ancora di gareggiare per il Gran Premio, e si allena gareggiando con il camion del postino. Conosce Cinzia, una giumenta che salta gli ostacoli, e che in passato ha gareggiato in tutto il mondo, ma si trova di fronte due rivali: Fulmine e Baleno, due purosangue di cui il primo \u00e8 figlio di Sir Trenton, un vecchio cavallo che \u00e8 appartenuto a Nolan, campione del passato.\nUna notte, tutti i cavalli si riuniscono per partecipare alle \"Corse della seconda Luna\", dove un cavallo anziano, chiama Fulmine come primo concorrente, e Striscia si offre per batterlo, ma non ci riesce, perch\u00e9 cade in un cespuglio mentre stava facendo una curva.\nOra Chenning \u00e8 diventata pi\u00f9 grande e lavora come \"bidella\" nell'ippodromo, e si reca l\u00ec con il motorino. Una sera, Gozzo, per convincere Chenning ad usare Striscia per andare al lavoro, distrugge il motorino di Chenning e buca la ruota di scorta del camioncino di Nolan. Il giorno dopo, Chenning, vedendo il guaio, chiede al padre se pu\u00f2 cavalcare Striscia, e lui accetta dopo varie suppliche. Dopo aver lavorato, durante il ritorno a casa, Chenning smarrisce la strada di casa, e Nolan impedisce alla figlia di riusare Striscia.\nQuella sera per\u00f2, la ragazza ha accettato la proposta del vecchio dell'ippodromo: di portare Striscia ad allenarsi mentre lui calcoler\u00e0 il tempo. E il giorno dopo ci va, ad insaputa del padre, che lo scopre subito. Chenning, alla fine della corsa per\u00f2 cade e Striscia fugge spaventato. Mentre Nolan sgrida la figlia, Sir Trenton fa scoprire a Striscia una cosa che lo mander\u00e0 in depressione per un po' di tempo: Striscia scopre di essere quello che \u00e8, una zebra, e non un cavallo da corsa.\nUn giorno, convinto dal vecchio dell'ippodromo, Nolan decide di far partecipare Striscia al Gran Premio, guidato da Chenning. Striscia e Fulmine si allenano continuamente tutti i giorni. La notte prima del giorno della gara, Striscia va al fiume per parlare con Cinzia, mentre ad un tratto arrivano Sir Trenton e la sua banda che colpiscono la zebra e la fanno svenire, mentre portano via anche Cinzia.\nGeg\u00e8, Bocca di Rosa, Gozzo e le mosche Ronza e Sbronza, corrono al fiume, fanno rinvenire Striscia e poi vanno alla scuderia di Sir Trenton a liberare Cinzia.\nRiescono a tornare alla fattoria, e nel momento della gara, Striscia, assistito da Geg\u00e8, Bocca di Rosa, Ronza, Sbronza e Cinzia, riesce a battere Fulmine e vince."}
{"id": "1280838", "revid": "767487", "url": "https://it.wikipedia.org/wiki?curid=1280838", "title": "Little Dreamer (Status Quo)", "text": "Little Dreamer \u00e8 un singolo della rock band inglese Status Quo, uscito nel novembre del 1989.\nLa canzone.\nAl pari del primo, anche questo secondo singolo estratto dall'album \"Perfect Remedy\" si rivela privo di mordente pur esprimendo delle buone potenzialit\u00e0 musicali.\nIl pezzo non va oltre il n. 76 nelle classifiche inglesi."}
{"id": "1280839", "revid": "773636", "url": "https://it.wikipedia.org/wiki?curid=1280839", "title": "Chiesa di Santa Maria Maddalena (Castiglione d'Orcia)", "text": "La chiesa di Santa Maria Maddalena \u00e8 un edificio sacro che si trova a Castiglione d'Orcia.\nDescrizione.\nLa chiesa, ad unica navata, presenta caratteri romanici ed \u00e8 conclusa da abside semicircolare del XII secolo con campanile a vela. La facciata risale invece al XIII secolo."}
{"id": "1280840", "revid": "10353883", "url": "https://it.wikipedia.org/wiki?curid=1280840", "title": "Iestyn ap Gwrgant", "text": ""}
{"id": "1280842", "revid": "80648", "url": "https://it.wikipedia.org/wiki?curid=1280842", "title": "Albanella reale", "text": ""}
{"id": "1280843", "revid": "767487", "url": "https://it.wikipedia.org/wiki?curid=1280843", "title": "Not at All", "text": "Not at All \u00e8 un singolo della rock band inglese Status Quo, uscito nell'ottobre del 1989.\nLa canzone.\nPur costituendo una buona prova blues distinta da lente cadenze boogie rock e piacevoli melodie, il brano viene dato alle stampe con sonorit\u00e0 che si rivelano troppo deboli e svigorite alla pari, peraltro, di quanto accade per l'infelice album \"Perfect Remedy\" dal quale viene estratto.\nIl singolo si ferma al n. 50 nelle classifiche inglesi."}
{"id": "1280854", "revid": "80794", "url": "https://it.wikipedia.org/wiki?curid=1280854", "title": "Clima himalayano", "text": ""}
{"id": "1280855", "revid": "123360506", "url": "https://it.wikipedia.org/wiki?curid=1280855", "title": "Claude Fauriel", "text": "\u00c8 molto noto anche in Italia per l'influenza su Alessandro Manzoni.\nBiografia.\nGiovinezza e studi.\nOrfano di madre, fu affidato dal padre ad alcuni parenti. Studi\u00f2 nel collegio degli Oratoriani e poi al seminario di Sainte-Foy-l\u00e8s-Lyon. Nel 1789, fu nominato commissario di Puy. Prest\u00f2 quindi il servizio militare.\nDal ritorno a Saint-\u00c9tienne al 1799.\nNel 1793 ritorn\u00f2 a Saint-\u00c9tienne per poi trasferirsi a Parigi dove svolse il ruolo di segretario di Joseph Fouch\u00e9, anche lui ex-Oratoriano.\nLe lettere e le scienze.\nConsacr\u00f2 tutto il tempo agli studi letterari e linguistici anche perch\u00e9 libero economicamente in quanto Sophie de Condorcet, vedova del filosofo Jean Antoine Caritat, marchese di Condorcet, lo accolse nella sua casa e gli permise d'introdursi nei salotti letterari dove ebbe modo di incontrare i pi\u00f9 famosi filosofi e scrittori del suo tempo: Benjamin Constant, Fran\u00e7ois Guizot, Pierre Jean Georges Cabanis, Chateaubriand, Madame de Sta\u00ebl, Littr\u00e9. Fu in una di quelle occasioni che conobbe Alessandro Manzoni, divenuto poi suo amico.\nDal 1802 al 1844: il letterato.\nGli studi linguistici.\nImpar\u00f2 l'italiano, il tedesco, l'inglese, si interess\u00f2 dei dialetti greci, del latino, del sanscrito, dell'arabo, del provenzale, del castigliano, del portoghese, del siciliano, del romeno, del basco e del bretone. Studi\u00f2 la civilizzazione indoeuropea e la cultura provenzale nel Medio-Evo. Tra i primi lavori pubblicati furono una traduzione de \"La Parth\u00e9n\u00e9ide\" (Paris, 1811), un'epopea idillica del poeta danese Jens Immanuel Baggesen, e la tragedia dell'amico Manzoni \"Il Conte di Carmagnola\" (Paris, 1823). Dopo altre traduzioni pubblic\u00f2 i \"Canti popolari della Grecia moderna\" del 1824 che contribuirono a suscitare una viva simpatia per la causa della Grecia.\nLe sue ricerche lo fanno considerare un pioniere nel campo delle scienze storiche. Aveva talmente stupito Guizot per le sue doti e le sue conoscenze che il ministro l'obblig\u00f2 ad accettare la cattedra di letteratura straniera alla Sorbona, nel 1830, creata per lui. Vi svolse corsi memorabili su diversi soggetti come la letteratura provenzale e la letteratura italiana. Si occup\u00f2 ugualmente di letteratura basca e celtica.\nLa storiografia.\nClaude Fauriel fu incaricato da Guizot di pubblicare nel testo provenzale \"l'Histoire en vers de la Croisade contre les h\u00e9r\u00e9tiques Albigeois\" (1834) (nei \"Documents in\u00e9dits sur l'histoire de France\").\nDa letterato, pubblic\u00f2 nel 1833 \"l'Origine des \u00e9pop\u00e9es chevaleresques\", nel 1836 una \"Histoire de la Gaule m\u00e9ridionale sous les conqu\u00e9rants germains\" Parigi, (1836, 4 volumes), che lo fece ammettere nello stesso anno all'Acad\u00e9mie des Inscriptions et Belles-Lettres. A lui si deve il merito di aver fatto conoscere Ossian e Shakespeare al pubblico francese ed estendere in Francia la conoscenza della letteratura tedesca, che prima era considerata senza importanza.\nNegli ultimi anni di vita scrisse una \"Storia della poesia provenzale\", pubblicata postuma nel 1846, in 3 volume in-8, e dei lavori analoghi sulla letteratura italiana e spagnola, insieme agli \"Studi su Dante\", anch'essi pubblicati postumi nel 1854.\nPer Claude-Charles Fauriel, il primo storico romantico della letteratura medievale, non c'era dubbio che le \"chansons de geste\", cos\u00ec come le conosciamo oggi, si sono evolute a partire da canti popolari e leggende.\nFauriel aveva studiato e pubblicato i canti kleftici greci, che sono ballate eroiche popolari. Gli sembrava altrettanto pi\u00f9 naturale vedere nella nascita delle \"chansons de geste\" un'evoluzione da una tradizione in versi e cantata, sulla quale la concezione romantica si era pronunciata in modo generale nella penna di Herder: \u201c\"La poesia epica si \u00e8 costruita a partire dalle romanze\"\u201d.\nMorte.\nMor\u00ec improvvisamente a Parigi, nella sua casa, il 15 luglio 1844, e fu sepolto al cimitero di P\u00e8re-Lachaise.\nLa fama.\nI suoi numerosi contributi linguistici e archeologici su diverse riviste gli procurarono una grande reputazione nel mondo universitario: si disse che era stato l'uomo del XIX secolo che ha fatto circolare la maggior parte delle idee, ha inaugurato il pi\u00f9 grande numero di branche di studio e ha raccolto il pi\u00f9 grande numero di nuovi risultati nelle scienze storiche. (Revue des Deux Mondes, 15 dicembre 1853). Si disse anche che era l'uomo pi\u00f9 bello della Parigi intellettuale del primo Ottocento."}
{"id": "1280856", "revid": "1305772", "url": "https://it.wikipedia.org/wiki?curid=1280856", "title": "East Grinstead", "text": "East Grinstead \u00e8 una parrocchia civile del Regno Unito nella contea inglese del West Sussex.\nSi trova nel distretto di Mid Sussex e il comune confina con le contee dell'East Sussex, Surrey, e Kent.\nI maggiori centri pi\u00f9 vicini sono Londra, che si trova 43 km a nord, e Brighton, 34\u00a0km a sud, mentre Chichester, il capoluogo di contea, \u00e8 61\u00a0km a sudovest.\nL'estensione comunale \u00e8 di km\u00b2 e la popolazione, al censimento del 2001, era di 23\u00a0942 abitanti.\nFino al 1974 East Grinstead era sede del distretto urbano omonimo e parte dell'East Sussex.\nIn tale data, insieme a Haywards Heath e Burgees Hill, con cui forma il Consiglio del Distretto Rurale di Cuckfield, \u00e8 stata annessa al West Sussex.\nIl territorio comunale di East Grinstead attraversa il meridiano di Greenwich nella zona del Weald, la Foresta di Ashdown che si trova a sud della citt\u00e0.\nMonumenti e luoghi d'interesse.\nL'High Street contiene la pi\u00f9 lunga fila continua di case in struttura in legno del XIV secolo mai esistita in Inghilterra. Altri edifici da menzionare sono il Sackville College: la casa della carit\u00e0, costruita in arenaria, dove nel 1853 fu scritta la tipica canzone di Natale \"Good King Wenceslas\" dal reverendo John Mason Neale (1818-1866).\nIl meridiano di Greenwich scorre proprio attraverso il palazzo signorile di East Court, costruito nel 1769, attuale sede del municipio; lasciando ai visitatori la possibilit\u00e0 di stare con un piede nell'est e con l'altro nell'ovest del pianeta. East Grinstead \u00e8 circondata dalla Foresta di Ashdown.\nNel 1968 \u00e8 stata fondata la East Grinstead Society per preservare gli edifici storici, l'ambiente e per migliorare le comodit\u00e0 a disposizione delle generazioni future. Nella periferia della citt\u00e0 \u00e8 situato l'antico casolare di campagna \"Standen\" dove \u00e8 situata una collezione d'arte e di mobili di pregio. Sulla strada A264, diretta a Tunbridge Wells c'\u00e8 una casa storica chiamata \"Hammerwood Park\" che \u00e8 occasionalmente aperta al pubblico. East Grinsteadd House \u00e8 il quartier generale (Regno Unito e Irlanda) del Caravan Club.\nLe attrazioni locali sono: la Foresta di Ashdown (dove sono ambientate le storie di Winnie-the-Pooh) e l'antica linea ferroviaria di BlueBell dove sono ancora in uso vecchie locomotive a vapore. Il Queen Victoria Hospital dove il chirurgo plastico Archibald McIndoe ha curato i grandi ustionati vittime della seconda guerra mondiale e ha dato vita al Guinea Pig Club. Vicino alla cittadina \u00e8 anche collacata Chartwell, la casa di campagna di Sir Winston Churchill, l'Hever Castle residenza di Anna Bolena, seconda moglie di Enrico VIII, ed infine il Penhurst Place residenza della famiglia Sydney.\nDurante il secondo conflitto mondiale East Grinstead divenne oggetto delle incursioni della tedesca Luftwaffe. I bombardieri che non riuscivano a centrare il loro target primario, Londra, venivano infatti indirizzati sopra l'abitato al quale venne assegnato lo status di target secondario. Durante la sera del 9 luglio 1943 un bombardiere della Luftwaffe si separ\u00f2 dalla propria formazione per attaccare appositamente gli abitanti della cittadina. Una delle bombe cadde sul Whitehall Cinema creando 108 morti tra i quali molti erano bambini che stavano assistendo allo spettacolo della giornata. Questa \u00e8 stata la pi\u00f9 grande perdita di vite umane in un bombardamento aereo del conflitto nell'intera contea del Sussex.\nNel 2006 il museo di East Grinstead \u00e8 stato spostato in un edificio appositamente costruito nel centro storico della \ncitt\u00e0 ed \u00e8 stato riaperto con successo. Il Chequer Mead Community Arts Centre include un teatro multi-uso di 349\nposti che ospita spettacoli sia amatoriali che professionali, diversi tipi di musica (dal rock al classico), opere, balletti, musica caratteristica, appassionati di musica, conversazioni e incontri tra cittadini. Il centro affitta anche una galleria d'arte molto larga per ospitare esposizioni di arte contemporanea.\nOltre che alla Foresta di Ashdown, a East Grinstaed esistono anche due altri parchi nazionali (di forma lungilinea) il \"Forest Way\" e il \"Worth Way\" che seguono la vecchia linea ferroviaria oramai in disuso partendo dalla localit\u00e0 di Three Bridges e arrivando alla localit\u00e0 di Groombridge, questi due parchi fanno parte della rete nazionale di parchi del \nSustrans. A sud della citt\u00e0 \u00e8 ubicato il laghetto di \"Weir Wood\" che offre corsi di vela e di canoa. Il bosco di \"Weir Wood\" \u00e8 anche una riserva naturale che attrae diversi tipi di avifauna ed \u00e8 denominata \"Site of Special Scientific Interest\".\nOrganizzazioni religiose.\nLe organizzazioni religiose in East Grinstead sono molte.\nChiesa Anglicana:\nDi fede anglosassone sono anche le due seguenti chiese:\nNel nord della citt\u00e0 c'\u00e8 una chiesa di fede anglicana, la chiesa di Santa Maria nella Windmill Lane, che \u00e8 stata costruita nel 1893 da seguaci del Movimento di Oxford. Le messe nella chiesa di Santa Maria sono pi\u00f9 di stile cattolico che quelle eseguite nella chiesa protestante di San Swithun.\nAltre chiese Protestanti e Non-Conformiste:\nChiese di fede Cattolica:\nIn East Grinstead ci sono sedi di diversi credi non di principale importanza:\nUna strana coincidenza che a East Grinstead si ammassino cos\u00ec tante religioni in cos\u00ec poco spazio.\nIl quesito \u00e8 stato oggetto di interesse e di speculazione di diversi programmi televisivi negli ultimi anni. Nel 1994 \u00e8 stato fatto un documentario da Channel 4 condotto da Ian Sellar intitolato \"Why East Grinstead?\" (in italiano \"Perch\u00e9 in East Grinstead?\"). Il documentario non \u00e8 arrivato a nessuna conclusione le spiegazioni variavano dai riti di antiche trib\u00f9 celtiche dell'et\u00e0 della pietra oppure ai diversi fedeli delle religioni che si stabilivano qui soltanto perch\u00e9 da qui si poteva godere di un bel panorama.\nRiprogettazione della cittadina.\nL'East Grinstead Centre \"Master Plan\" \u00e8 stato adottato nel 10 luglio 2006 come un Supplementary Planning Document(\"SPD\") per rimodellare il centro e la periferia della citt\u00e0. Il piano di rigenerazione della citt\u00e0 viene eseguito dalla cooperativa di muratori Thornfield Properties PLC. Nel settembre 2007 la Thornfield Property ha sottoposto i progetti al consiglio cittadino di East Grinstead per un ambizioso rimodellamento delle zone del Queens Walk e della West Street.\nCi si aspetta che altre cooperative di muratori si mettano a lavorare a questo piano di ripianificazione della citt\u00e0 che viene chiamato \"SPD\". Il \"Master Plan\" fa parte di un pi\u00f9 grande schema che comprende anche il rimodellamento dei centri citt\u00e0 di Haywards Heath e di Burgess Hill.\nUn'eredit\u00e0 di edifici costruiti negli anni settanta ha lasciato la citt\u00e0 nel degrado senza lo spazio necessario per gli esercizi commerciali. Il piano prevede la ricostruzione di una grande porzione del centro della citt\u00e0 con una nuova piazza nel suo punto pi\u00f9 centrale con strade per lo shopping, negozi e 600 nuove propriet\u00e0 residenziali.\nL'obbiettivo principale, come detto dal \"Consiglio del Distretto del Mid Sussex\", \u00e8 una nuova riqualificazione delle zone del centro della citt\u00e0, il parcheggio di Queensway, Queens Walk e del West Street.\nAltre diverse ripianificazioni sono state proposte per il rimodellamento della Queen's Walk dalle cooperative di muratori di Onslow East Grinstead ltd e dalla Martells, proprietaria della stragrande maggioranza del centro della citt\u00e0. La proposta \u00e8 di demolire tutti i negozi della Queens Walk, di ricostruirne 24 al posto degli attuali 9 e di creare 185 nuovi appartamenti insieme a un parcheggio sotterraneo per uso sia dei residenti che dei clienti dei negozi. Per ora questi piani non sono ancora stati sottoposti al \"Consiglio del Distretto del Mid Sussex\".\nIl problema della cittadina \u00e8 che invece di andare nel centro della citt\u00e0 i clienti vanno fuori citt\u00e0 per fare i loro acquisti. Molti di questi negozi, ubicati nel centro della citt\u00e0, sono costretti a chiudere perch\u00e9 in competizione con i negozi della pi\u00f9 grande citt\u00e0 di Crawley che ha trasporti pubblici migliori di East Grinstead. Nessun denaro pubblico verr\u00e0 speso con questa futura riqualificazione \"SPD\". A spendere i soldi saranno solo i proprietari terrieri e le catene di negozi interessati a investire in questo progetto. Molta libert\u00e0 \u00e8 stata data a questo progetto in quanto i proprietari possono costruire come vogliono a patto che seguano il progetto originale \"SPD\".\nUna nuova tangenziale \u00e8 in fase di pianificazione per decongestionare il centro della citt\u00e0 dal traffico. Un incremento di palazzi e edifici a scopo abitativo \u00e8 in pianificazione come un incremento del turismo con il riallacciamento della storica linea ferroviaria \"Bluebell Railway\" per rigenerare il centro della citt\u00e0. Queste pianificazioni sono benvenute purch\u00e9 non violino il caratteristico fascino della citt\u00e0. La stazione ferroviaria e la strada che porta ad essa \nverr\u00e0 ristrutturata e in parte demolita e poi ricostruita, diversa dall'edificio in cemento armato che getta un'ombra cupa a chi entra a East Grinstead tramite la ferrovia. La stazione ferroviaria attuale \u00e8 stata costruita per rimpiazzare l'originale in legno di et\u00e0 vittoriana che \u00e8 stata venduta e trasportata negli Stati Uniti.\nAnche il trasporto pubblico \u00e8 sotto critica visto che non ferma in molti posti ed \u00e8 di bassa qualit\u00e0 costringendo gli abitanti a usare le proprie automobili congestionando il traffico cittadino senza abbastanza posti di parcheggio.\nAltre migliorie includono: pi\u00f9 parcheggi, rifacimento della facciata esterna di due diversi supermarket e altre diverse modifiche legate alla cittadina.\nCrimine.\nIl tasso criminale in East Grinstead \u00e8 pi\u00f9 basso della media nazionale.\nInfrastrutture e trasporti.\nFerrovie.\nEast Grinstead \u00e8 stato un capolinea ferroviario fin dal 1967, dopo la chiusura della linea ferroviaria che dalla localit\u00e0 di Three Bridges portava a Royal Tunbridge Wells per via della riforma della British Railways detta \"Beeching Axe\" il cui nome deriva da un cittadino, il Dr Richard Beeching, che fece un rapporto sulle condizioni della ferrovia locale negli anni sessanta. La linea che portava a Lewes \u00e8 stata chiusa nel 1958; anche questa linea faceva parte della ferrovia di \"Bluebell Railway\".\nVerso la fine degli anni settanta una tangenziale \u00e8 stata creata lungo il vecchio percorso della linea ferroviaria chiamata la \"Beeching Way\". La tangenziale \u00e8 situata dentro un fossato che taglia una collina in due. Il resto della vecchia linea ferroviaria viene utilizzata come parco naturale (di forma rettilinea, come la linea ferroviaria) chiamato il parco \"Worth Way\" e il parco di \"Forest Way\" che portano verso la campagna di Wealden e sono parte della rete dei Parchi Nazionali.\nConnessione alla linea ferroviaria della \"Bluebell Railway\".\nLa vecchia linea ferroviaria che porta verso Lewes sta per essere ricostruita dalla cooperativa: Bluebell Railway. Adesso si sta lavorando per costruire la stazione nuova e per completare il tratto finale di ferrovia che la collegher\u00e0 alle ferrovie nazionali.\nStrade.\nLa cittadina \u00e8 ubicata tra l'incrocio della A22 e la A264. Per circa 2\u00a0km, tra il centro della citt\u00e0 e Felbridge, un villaggio nel Surrey, le due strade condividono la stessa carreggiata \u00e8 questo \u00e8 una causa principale delle congestioni del traffico a East Grinstead. Le citt\u00e0 di Londra e Crawley sono a portata di pendolare. Londra dista 45\u00a0km mentre Crawley 15\u00a0km. L'aeroporto di Gatwick dista 15\u00a0km. Oltre un ottavo dei lavoratori della cittadina fa pendolarismo verso Crawley con oltre il 98% che viaggiano con un'automobile propria.\nEducazione.\nIn East Grinstead ci sono scuole sia private sia statali. Il \"Consiglio della Contea del West Sussex\" procura 7 scuole primarie e 2 secondarie. Queste scuole sono aperte a tutti e sono \"co-didattiche\".\nScuole Primarie\nScuole di istruzione secondaria\nLe scuole confessionali pi\u00f9 vicine si trovano a Crawley.\nClub sociali e sportivi.\nEast Grinstead \u00e8 ben servita dai club sportivi e sociali della zona. Di propriet\u00e0 comunale sono il campo da calcio \"King George's Field\" in memoria del Re Giorgio V. Il \"King's Centre\", centro per il tempo libero anch'esso intitolato al Re,\ncorrentemente di propriet\u00e0 del \"Consiglio del Distretto del Mid Sussex\" (organo amministrativo locale) che \u00e8 stato lasciato alla cittadina da un benefattore locale.\nIl centro include una piscina coperta una palestra e un palazzetto dello sport. Il comune sta correntemente esaminando le condizioni della struttura visto che vuole cambiare l'attuale gestione comprando l'intero complesso. Ci sono anche campi da tennis con illuminazione notturna e campi da bocce a Mount Noddy e altri campi da tennis con molti campi da calcio nel complesso dell'East Court. Tutte queste strutture sono prenotabili a East Grinstead tramite il \"Kings Centre\".\nI club sportivi della zona sono:\nAltri club sono i:"}
{"id": "1280858", "revid": "1645873", "url": "https://it.wikipedia.org/wiki?curid=1280858", "title": "Cobija", "text": "Cobija (in quechua Kuwiha; in aymara Kuwixa) \u00e8 un comune (\"municipio\" in spagnolo) della Bolivia, della provincia di Nicol\u00e1s Su\u00e1rez (e del dipartimento di Pando) con 55.692 abitanti (censimento 2012).\nLa citt\u00e0 \u00e8 situata nel bacino dell'Amazzonia sulle rive del fiume Acre, di fronte alla citt\u00e0 brasiliana di Brasil\u00e9ia. Dista circa 600\u00a0km dalla capitale La Paz. \u00c8 sede di un'universit\u00e0.\nStoria.\nVenne fondata nel 1906 con il nome di \"Bah\u00eda\".\nNel 1908 il nome venne cambiato in quello attuale per commemorare il porto di Cobija (o Lamar). Si trattava di un porto nell'Oceano Pacifico passato al Cile durante la guerra del Pacifico combattuta tra Per\u00f9, Bolivia e Cile tra il 1879 e il 1884.\nInfrastrutture e trasporti.\n\u00c8 munita di due aeroporti.\nVia terra \u00e8 collegata con una strada, non fruibile nella stagione delle piogge, alla citt\u00e0 di El Choro, nel dipartimento di Beni.\nCantoni.\nIl comune \u00e8 formato dall'unico cantone omonimo suddiviso in 11 subcantoni."}
{"id": "1280860", "revid": "585241", "url": "https://it.wikipedia.org/wiki?curid=1280860", "title": "Zorobabele", "text": "Era figlio di Sealti\u00e8l.\nBiografia.\nDopo la presa di Babilonia da parte dei Persiani, nel 538 a.C. l'imperatore Ciro II emise un editto che consent\u00ec ai Giudei di lasciare l'esilio babilonese per tornare nel loro paese di origine e ricostruirvi il tempio. L'esodo verso Gerusalemme viene cantato nei rotoli scritti dal Secondo Isaia. Fu guidato da Zorobabele, che divent\u00f2 il nuovo governatore della Giudea. Il suo nome \u00e8 citato:\nNel 535 le fondazioni del Secondo Tempio erano gi\u00e0 concluse, ma solo all'inizio del settembre del 520 Zorobabele ne riprese l'edificazione influenzato dai profeti Aggeo e Zaccaria, i quali annunciavano che con la conclusione dei lavori si sarebbero realizzate le speranze del popolo ebraico: l'avvento di YHWH e del suo regno, l'era escatologica e messianica, che avrebbe potuto coinvolgere lo stesso Zorobabele in quanto discendente della casa di Davide.\nI succitati \"Libri di Esdra e Neemia\" raccontano il fallimento di tale profezia, che venne elaborata con una precisione e un dettaglio cos\u00ec inauditi che il suo mancato avverarsi port\u00f2 all'estinzione del profetismo ebraico e al suo rimpiazzo con la letteratura apocalittica.\nSesbassar.\nLe importanti azioni svolte da Zorobabele si sovrappongono ad azioni analoghe che sempre nella Bibbia sono attribuite a \"Sesbassar\", anch'egli detto \"principe di Giuda\" e \"governatore della Giudea\" e perci\u00f2 alcuni studiosi hanno ritenuto che si tratti della stessa persona, caratterizzata sia con un nome babilonese che con uno aramaico. Questa ipotesi sembra inconciliabile col fatto che essi sembrano due persone diverse \"citate l'una accanto all'altra in tempi diversi (Esd 5, 2.14)\". Il nome Sesbassar, inoltre, ricorda quello di Seneazzar, uno zio di Zorobabele, ma non si vede motivo per ipotizzare una assimilazione linguistica e perci\u00f2 non si riesce a collocare Sesbassar entro la genealogia della famiglia reale di Giuda. Una soluzione potrebbe essere di ritenere Sesbassar un inviato speciale di Ciro, operante solo per un tempo limitato. Alcuni studiosi, come Galling e Donner, ipotizzano un primo rientro in Palestina nel 538 a.C. sotto la guida di Sesbassar e un secondo sotto Zorobabele e Giosu\u00e8 nel 520."}
{"id": "1280863", "revid": "1699816", "url": "https://it.wikipedia.org/wiki?curid=1280863", "title": "Paperino e il mistero degli Incas", "text": "Paperino e il mistero degli Incas (\"Lost In the Andes!\") \u00e8 una storia a fumetti (testo e disegni di Carl Barks) del 1949.\nTrama.\nPaperino, lavorando in un museo, sta spolverando quelle che sembrano normali pietre. Una di esse per\u00f2 gli sfugge di mano e rompendosi si rivela un uovo di forma cubica.\nImmediatamente Paperino avverte il direttore del museo e in poco tempo tutto il mondo scientifico \u00e8 in subbuglio. Viene organizzata una spedizione in Per\u00f9 (da dove provenivano i reperti) alla ricerca delle galline e delle uova quadre, alla quale prendono parte anche Paperino, Qui, Quo e Qua. Durante il viaggio, il professore a capo della spedizione ordina una frittata al suo aiutante. In breve l'ordine viaggia di bocca in bocca, finch\u00e9 non arriva a Paperino, il quale fa cucinare ai nipotini. Non trovando uova fresche, per\u00f2, essi usano quelle quadre. Consegnano poi la frittata allo zio, che ne assaggia un po' trovandola disgustosa. Poi la frittata viaggia di mano in mano, e tutti ne assaggiano un pezzo, finch\u00e9 non arriva al comandante. Dopo un po' di tempo, per\u00f2, tutti quelli che l'avevano assaggiata stanno male, e all'arrivo nessuno vuole pi\u00f9 avere a che fare con delle uova.\nVengono cos\u00ec mandati alla ricerca delle uova e delle galline Paperino e i nipoti. La loro ricerca non d\u00e0 buoni frutti, ma alla fine trovano un vecchio che racconta che suo padre aveva ospitato, molti anni prima, un professore moribondo con delle uova quadrate. Indica poi ai paperi la Valle delle nebbie, luogo in cui il professore aveva trovato le uova, e cos\u00ec loro partono nella direzione segnata. Il vecchio per\u00f2 non fa in tempo ad avvertirli che nessuno di quelli che erano entrati nella Valle ne era pi\u00f9 uscito.\nQuando sono quasi arrivati decidono di accamparsi per la notte. Il mattino per\u00f2 si risvegliano in una nebbia fittissima. Cominciano cos\u00ec a vagare finch\u00e9 Paperino non sbatte contro una parete in cui trova un buco da cui passare. Dopo una ripida discesa arrivano in una citt\u00e0 apparentemente deserta. Si nascondono per vedere se gli abitanti sono pacifici. Ne vedono subito uno che canta una canzone in americano. Gli vanno incontro e lui felicissimo dice che saranno ospiti a pranzo.\nI paperi cos\u00ec conoscono quella civilt\u00e0 che passa il tempo cantando le canzoni insegnatele dal professore e mangiando solamente uova; tuttavia nessuno ha mai visto delle galline. Vanno allora nella valle in cui gli abitanti della citt\u00e0 trovano ogni giorno le uova e scoprono che i massi altro non sono che galline di forma quadrata.\nPer questa scoperta viene organizzata una festa in loro onore, durante la quale per\u00f2 Qui, Quo e Qua mostrano agli abitanti i loro palloni fatti con le gomme da masticare, infrangendo una legge che impedisce di creare o mostrare oggetti tondi. La loro condanna \u00e8 l'impiccagione, ma essendo eroi viene spostata di cinque giorni; possono per\u00f2 salvarsi se sono in grado di fare palloni quadrati. Cominciano cos\u00ec ad allenarsi, ma l'impresa \u00e8 quasi impossibile. Decidono allora di addestrare i pulcini quadrati a farli al posto loro e, al momento della condanna, li nascondono sotto la maglietta. Riescono cos\u00ec a salvarsi.\nI paperi entrano in un museo, dove trovano una bussola del professore esploratore. Gli abitanti gliela cedono in cambio di qualcosa di utile, e Paperino gli insegna una canzone moderna.\nSe ne vanno cos\u00ec portando con s\u00e9 due galline quadrate per farle riprodurre e parecchie uova, che per\u00f2 mangiano tutte durante il viaggio. Si scopre alla fine che le due galline sono femmine.\nLa storia si conclude con Paperino e i nipotini che entrano in un ristorante sperando di mangiare qualcosa di diverso dalle uova, ma il cuoco gli propone un menu basato solo su quelle. Una volante della polizia si precipita quindi al ristorante per catturare i quattro paperi che, inferociti, stanno distruggendo tutto."}
{"id": "1280868", "revid": "767487", "url": "https://it.wikipedia.org/wiki?curid=1280868", "title": "Bach (Austria)", "text": "Bach (fino al 1854 Stockach) \u00e8 un comune austriaco di 629 abitanti nel distretto di Reutte, in Tirolo. "}
{"id": "1280870", "revid": "110157", "url": "https://it.wikipedia.org/wiki?curid=1280870", "title": "Berwang", "text": "Berwang \u00e8 un comune austriaco di 554 abitanti nel distretto di Reutte, in Tirolo. "}
{"id": "1280872", "revid": "773636", "url": "https://it.wikipedia.org/wiki?curid=1280872", "title": "Pieve dei Santi Stefano e Degna", "text": "La pieve dei Santi Stefano e Degna \u00e8 un edificio sacro che si trova a Castiglione d'Orcia.\nDescrizione.\nL'edificio, che eredit\u00f2 la funzione plebana e il titolo di Santa Degna dall'antica pieve, fu costruito nel corso del XVI secolo. La parte pi\u00f9 significativa resta la facciata che mostra due larghe lesene angolari e al centro due altre lesene pi\u00f9 piccole. Il portale \u00e8 un tipico esempio di architettura rinascimentale senese di fine Quattrocento-inizi Cinquecento.\nAll'interno sono una serie di affreschi di scuola senese del primo Cinquecento e una grande tavola, del 1531, con la \"Madonna in trono col Bambino e santi\" di Giovanni di Bartolo. Erano qui conservate tre importanti tavole attribuite a Simone Martini, Pietro Lorenzetti e Vecchietta, ora trasferite nella Pinacoteca di Siena."}
{"id": "1280876", "revid": "15756", "url": "https://it.wikipedia.org/wiki?curid=1280876", "title": "Personaggi de I Griffin", "text": "Questa voce contiene un elenco dei personaggi presenti nella serie televisiva animata \"I Griffin\".\nAl Harrington.\nAl Harrington \u00e8 un uomo d'affari di Quahog, qualche volta lo si vede in alcuni spezzoni riguardanti pubblicit\u00e0 in cui presenta merce assurda di cui non riesce a disfarsi in modo invadente e esaltato.\nAngela.\n\u00c8 una dirigente della fabbrica di birra dove lavora Peter. Normalmente tratta Peter con severit\u00e0, mentre tratta bene il suo collega ritardato Opie. Nonostante ci\u00f2, nella puntata Una mano sul sedere si innamora di Peter dopo averlo visto senza occhiali. Doppiata in originale da Carrie Fisher e in italiano da Paola Giannetti, dopo la morte dell'attrice statunitense nel dicembre 2016 \u00e8 morto anche il personaggio di Angela. Infatti nella 9\u00aa puntata della 17\u00aa stagione dei Griffin, andata in onda negli Stati Uniti il 9 dicembre 2018, si assiste al funerale del personaggio, con l'elogio di Peter Griffin verso il suo datore di lavoro: come egli afferma Angela \u00e8 morta affogando.\nBarbara Pewterschmidt.\nMoglie di Carter, madre di Lois, Carol e Patrick, e nonna materna di Meg, Chris e Stewie. Rispetto al marito \u00e8 meno ostile nei confronti di Peter. \u00c8 ebrea (anche se ha dovuto convertirsi per far s\u00ec che il marito avesse accesso ai club pi\u00f9 prestigiosi) ed in passato \u00e8 stata sposata con Ted Turner. Doppiata in originale da Alex Borstein e in italiano da Mariadele Cinquegrani.\nBertram.\nFiglio di Peter, incontra per la prima volta il suo fratellastro e rivale Stewie in uno dei testicoli di Peter (nell\u2019episodio \"Emissione impossibile\"), il quale insieme a Lois cercava di avere un altro figlio; dopo essere entrato nel corpo di Peter, Stewie inizia a uccidere tutti i suoi spermatozoi fino a confrontarsi in uno scontro con Bertram ma dopo aver scoperto che condividono l'obiettivo di eliminare Lois smettono di combattere. Una volta uscito dal corpo di Peter, Stewie afferma che forse lui \u00e8 troppo intelligente. Infatti Bertram ha le stesse abilit\u00e0 del fratello in battaglia e l'unico che pu\u00f2 eguagliarlo.\nNell'episodio \"Grasso \u00e8 bello\" durante un'operazione di vasectomia ci fu un contrattempo e lo spermatozoo di Bertram da Peter fin\u00ec in una fiala. Dopodich\u00e9 una coppia di lesbiche tramite un'inseminazione artificiale lo fece nascere.\nDopo la sua nascita, ha iniziato a giocare allo stesso parco di Stewie, ed i due combatterono per la sovranit\u00e0 sul parco. Stewie alla fine vince disarmando Bertram e dopo che lui ha ammesso la sconfitta e corse via diventarono nemici giurati.\nRiappare nell'episodio \"La teoria del Big Bang\" della nona stagione; nell'episodio Bertram ruba la macchina del tempo di Stewie per tornare indietro nel tempo e uccidere Leonardo da Vinci, un antenato di Stewie. Nonostante riesca nell'intento nello stesso episodio il fratellastro riesce ad ucciderlo colpendolo con una balestra infuocata in testa. Alla fine Stewie riesce a prevenire la sua cancellazione prendendo il posto di Da Vinci per qualche tempo.\nBertram \u00e8 alto quanto Stewie e possiede la stessa forma ovale della testa, ha un ciuffetto di capelli rossi e possiede molte delle sue caratteristiche caratteriali come il sadismo o la megalomania.\nDoppiato in italiano da Alessandro Quarta e Mirko Mazzanti\nBonnie Swanson.\nBonnie Swanson (doppiata in originale da Jennifer Tilly e in italiano da Renata Biserni).\n\u00c8 una vicina di casa della famiglia Griffin ed \u00e8 la moglie di Joe e la madre di Kevin e Susie. Ha una personalit\u00e0 molto timida e remissiva; solitamente si comporta adeguandosi a ci\u00f2 che fa e dice il marito Joe, di cui \u00e8 totalmente succube. Adora gli uomini che si mettono al centro dell'azione e, quindi, del pericolo. \u00c8 anche la migliore amica di Lois Griffin e ha un naso molto simile al suo, nonostante le due donne non siano parenti.\n\u00c8 incinta sin dalla sua prima apparizione nella prima stagione, e non sembra che ci siano progressi nella sua gravidanza. Tuttavia, questa situazione non appare essere strana, dato che nessuno dei personaggi sembra subire effetti derivanti dall'invecchiamento nel tempo (in un episodio, per\u00f2, Peter Griffin le fa notare che \u00e8 incinta da 6 anni e che sarebbe ora che partorisse).\nDopo essere stata incinta per sette anni, nell'episodio della settima stagione \"I soliti idioti\", Bonnie d\u00e0 finalmente alla luce Susie Swanson, della quale Stewie Griffin si innamorer\u00e0 perdutamente. Susie si riveler\u00e0 particolarmente forte e capace di pestare Stewie, fatto che indurr\u00e0 Peter a fargli prendere degli steroidi per renderlo pi\u00f9 forte.\nIn \"Affari esteri\" fa un viaggio con Lois a Parigi per avere un'avventura quando sente che il suo matrimonio con Joe inizia a non funzionare pi\u00f9 come prima. Lois quindi chiama Joe, che convince Bonnie a tornare con lui. Joe considera la possibilit\u00e0 di avere lui stesso un'avventura, in \"Affari interni\", finendo per\u00f2 per farsi lasciare da Bonnie. Dopo di che Joe racconta di come ha conosciuto la moglie quando faceva la stripper, cos\u00ec Peter e Lois approfittano delle informazioni per farli poi tornare insieme.\nNelle ultime stagioni della serie diventa sempre pi\u00f9 impaziente e insofferente nei confronti di Joe e della sua disabilit\u00e0: ad esempio, al poligono porta come bersaglio l'immagine stilizzata di un uomo in sedia a rotelle e fa assistere Joe alla scena; in un altro episodio, invece, chiede a Brian di vedere una casa diroccata con le fondamenta danneggiate che pende verso una scogliera, e testa come cade un sacco su una sedia a rotelle: vedendo che la caduta risulterebbe mortale, la compra. Generalmente si limita a punzecchiare il marito con battute sarcastiche.\nBrenda Quagmire.\n\u00c8 la sorella minore di Glenn Quagmire. \u00c8 fidanzata con un uomo violento, Jeff, il quale la maltratta e la picchia continuamente: nonostante ci\u00f2, lei non smette di amarlo. Appare per la prima volta nell'episodio Amico nero cercasi e nell'episodio La storia di Brenda, Brenda rimane incinta ed \u00e8 costretta a sposare il fidanzato, ma Peter e i suoi amici la salvano uccidendo Jeff. Doppiata in italiano da Domitilla D'Amico.\nBruce.\n\u00c8 un abitante di Quahog, omosessuale. Durante la serie sbriga con singolare calma diversi lavori, dal tecnico della televisione al diacono. La sua voce \u00e8 alquanto stridula e la sua parlata \u00e8 contraddistinta da un ritmo molto lento e flemmatico; inoltre, uno dei suoi segni pi\u00f9 identificativi \u00e8 un folto paio di baffi. Il suo nome viene rivelato solamente dalla quinta stagione. Nella diciannovesima stagione, rivela che il suo cognome \u00e8 Straightman, oltre a presentare i suoi genitori, Phil e Candy, al quale non aveva mai confessato di essere gay. Nella stessa stagione sposa, dopo un finto matrimonio con Meg, che fino ad allora non aveva mai capito quale fosse il suo orientamento, il suo compagno di una vita Jeffrey, con Peter come celebrante delle nozze in un parcheggio di un centro commerciale, in quanto la chiesa non era attrezzata per celebrare matrimoni gay. Ha 52 anni.\nDoppiato in originale da Mike Henry e in italiano da Wladimiro Grana (st. 1-16), ? (st. 17-18) e Massimo Corizza (st.19+).\nCarl.\nCarl \u00e8 il gestore del Quahog Mini Mart e della stazione di benzina. Parla molto lentamente e dimostra di essere indifferente a ci\u00f2 che gli succede intorno. Ha stretto amicizia con Chris nel periodo in cui hanno lavorato insieme. \u00c8 un grande appassionato di Cinema (ne possiede una conoscenza pressoch\u00e9 enciclopedica) e gli piace molto discuterne: in un episodio afferma addirittura di aver visto tutti i film della storia solo bevendo. Probabilmente \u00e8 analfabeta, o quantomeno non ha molta dimestichezza con la lettura e la scrittura.\nNegli episodi speciali della trilogia di \"Guerre stellari\" il suo personaggio interpreta Yoda.\nDoppiato in italiano da Paolo Vivio.\nCarol Pewterschmidt.\n\u00c8 la sorella minore di Lois, pluridivorziata (ha avuto dieci mariti), nel primo episodio in cui appare Peter e Lois si recano da lei per aiutarla a far nascere suo figlio; in seguito, si sposer\u00e0 con il sindaco Adam West. Doppiata in italiano da Gi\u00f2-Gi\u00f2 Rapattoni.\nCarter Pewterschmidt.\nCarter Pewterschmidt (doppiato in originale da Seth MacFarlane e in italiano da Pieraldo Ferrante nella st. 3 e da Giuliano Santi dalla st. 4 in poi), \u00e8 il padre di Lois e marito di Barbara Pewterschmidt, oltre che suocero di Peter Griffin.\nCarter Pewterschmidt, nato nel 1938, \u00e8 un plurimilionario proprietario della US Steel, residente a Newport Beach, capitalista, snob, amante dei soldi, che per lui sono la pi\u00f9 grande fonte di felicit\u00e0, e amico di molti personaggi potenti, come Michael Eisner, Ted Turner (pur non sopportandolo) e Bill Gates. Ha baffi e capelli bianchi ed indossa quasi sempre delle vestaglie di seta. Prova un forte odio per il suo genero Peter Griffin, a tal punto di avergli offerto 1.000.000$ pur di non sposare sua figlia, e non perde mai occasione di umiliarlo o insultarlo; nonostante ci\u00f2, i due a volte collaborano spinti da un interesse comune.\nCrebbe Lois con molto distacco e severit\u00e0, le proib\u00ec di fare la modella, e in un'occasione la lasci\u00f2 pure in mano a dei rapitori perch\u00e9 non era tradizione di famiglia trattare con loro. Negli episodi \"Bill, ti presento Lois\" e \"Ora puoi anche baciare... il ragazzo\", viene fatto notare molto esplicitamente come Carter e Barbara si fossero sposati perch\u00e9 Carter era ricco. Nonostante ci\u00f2, in \"Bentornato Carter\" si vede come Barbara e Carter si fossero innamorati gi\u00e0 ben prima di sposarsi. Nella stessa puntata, Carter viene sorpreso mentre tradisce la moglie. Da notare come sebbene quest'ultima abbia chiesto il divorzio, i due vivano ancora nella stessa casa. Sempre in quell'episodio si evince che Carter ha abusato di Lois quando era bambina, dato che quando viene svegliato dalla moglie, lui inizia a blaterare che sta semplicemente misurando a Lois la temperatura.\nHa delle idee contrarie ai matrimoni gay e al diritto di voto degli omosessuali, e considera gli immigrati come degli schiavi. Nell'episodio \"Una Scuola per Chris\", quinta stagione, viene rivelato che \u00e8 un membro della Skull and Bones. In \"Uno scrittore... in erba\" perde denaro dall'industria del legno a causa della legalizzazione della marijuana promossa da Brian, quindi recluta Peter per aiutarlo in una campagna volta a denigrare l'utilizzo di tale droga. Quando vede che questa strategia non funziona, corrompe Brian per rendere la marijuana di nuovo illegale promettendogli di pubblicare il suo libro \"Pi\u00f9 veloce della velocit\u00e0 dell'amore\".\nNella versione originale, la voce di Carter \u00e8 identica a quella del dottor Hartman. Hartman \u00e8 anche il medico di Carter, ma non hanno mai avuto grandi scambi di battute, tuttavia, quando Peter fa notare ad Hartman che ha la stessa voce di suo suocero, in \"Ci crediate o no, Joe \u00e8 al settimo cielo\", i due si accorgono presto che in effetti hanno le voci molto simili. Questo perch\u00e9 entrambi i personaggi sono doppiati in lingua originale da Seth MacFarlane.\nConnie D'Amico.\n\u00c8 la ragazza pi\u00f9 popolare della scuola di Meg e Chris. \u00c8 viziata e antipatica, e spesso prende in giro Meg. Ha dato un appuntamento a tutti i maschi della famiglia Griffin, escluso Brian (che prova per lei una spiccata antipatia, come si vede nell'episodio \"Al limite della legalit\u00e0\"): Peter (travestito da adolescente) in Lando il mito!, Stewie in Il fascino dei baffi e Chris in Oggi spopolo, domani chiss\u00e0. \u00c8 inoltre stata baciata da Meg mentre era priva di sensi nell'episodio M come malvagia Meg. Doppiata in italiano da Emanuela Damasio.\nConsuela.\n\u00c8 una domestica di origine ispanica che parla in modo sgrammaticato, con voce flebile e fastidiosa. Appare per la prima volta in un flashback insito nell'episodio Ci crediate o no, Joe \u00e8 al settimo cielo, dove \u00e8 in tribunale a testimoniare il suo bisogno di sgrassante al limone. Incarna lo stereotipo della cameriera immigrata irritante che non capisce mai quello che le viene detto. \u00c8 stata vista lavorare sia per i Griffin sia per i Pewterschmidt. Appare anche in Something, Something, Something, Dark Side, dove \u00e8 la cameriera di Dart Fener, e in It's a Trap!, dove invece interpreta un piccolo robot che lavora per Jabba the Hutt. Ha sempre con s\u00e9 il suo piumino e tutti i suoi detersivi e non esita a mettersi a pulire appena vede macchie o cose simili: in un episodio, ad esempio, la si vede dirigere il traffico e fermare tutte le automobili per finire di pulire la strada da una pozzanghera. Ha un figlio di nome Rodrigo, detenuto in prigione. In un episodio Stewie scappa di casa e viene trovato per strada da Consuela: la donna, condotto il bambino all'interno della propria abitazione, tenta di trattenerlo, ma Stewie, sottraendo una pistola a Rodrigo, spara sul piede di Consuela e fugge con Brian. Doppiata in originale da Mike Henry e in italiano da Gianluca Musiu.\nDerek Wilcox.\nDerek Wilcox \u00e8 l'ormai defunto marito di Jillian Russell. Qualche tempo dopo essersi sposati, Derek e Jillian si recarono assieme agli altri abitanti di Quahog alla cena di James Woods, durante la quale si verificarono alcuni omicidi. Quella sera, lo scopo di Derek era trovare un luogo dove ci fosse ricezione per avvertire la polizia: Derek raggiunse una finestra collocata in uno dei punti pi\u00f9 alti della villa, ma Diane, temendo che lui potesse rovinare il suo piano di vendetta contro Tom Tucker, decise di ucciderlo: lo colp\u00ec con un Golden Globe appartenente a James Woods, causandone la rovinosa e fatale caduta. Nella versione originale \u00e8 doppiato da John Viener, mente in italiano da Federico Di Pofi.\nDiane Simmons.\nDiane Simmons (in italiano, doppiata da Francesca Guadagno) \u00e8 la co-conduttrice del telegiornale di Quahog, e lavora in coppia con Tom Tucker, personaggio con il quale intrattiene un rapporto alquanto ambiguo: bench\u00e9 la loro relazione sia soprattutto conflittuale, non mancano momenti ben diversi: in un episodio, ad esempio, approfittando di un blackout, Tom Tucker le d\u00e0 una pacca sul sedere. Ha recitato nel film indipendente \"Garza\" quando era al college, \u00e8 stata assunta da Peter per la parte di Anna nello spettacolo teatrale \"Il re ed io\", ma si \u00e8 poi dimessa a causa del fatto che Peter cambiava continuamente trama. \u00c8 una ninfomane e a volte le capita di raccontare al telegiornale alcune notizie dal carattere strettamente personale, come la fine del suo ciclo mestruale. Quando Meg voleva fare la stagista al telegiornale, Diane la selezion\u00f2 perch\u00e9 le altre aspiranti erano troppo carine e pertanto si sentiva minacciata.\nDescritto generalmente come personaggio \"positivo\" mostrer\u00e0 la sua vera natura nel primo episodio della nona stagione, quando Diane, attraverso la collaborazione della stagista Priscilla, avrebbe dovuto uccidere James Woods e mandare in prigione Tom Tucker durante una serata organizzata presso il lussuoso castello dell'attore. In tale occasione, per\u00f2, Stephanie, la nuova fiamma di Quagmire, si intromise, rovinando cos\u00ec i piani della giornalista, la quale, per tentare ugualmente di raggiungere il proprio scopo, arriv\u00f2 ad uccidere, oltre a James, anche Priscilla, Muriel e Derek, intrufolandosi nel resto del gruppo ogni qualvolta veniva scoperto un omicidio, in modo tale da offuscare ogni sospetto.\nNascosti gli oggetti del delitto e il corpo di Priscilla nella stanza di Tom, quest'ultimo venne incolpato della vicenda, ma proprio quando sembrava che Diane l'avrebbe fatta franca, Lois scopr\u00ec tutto e, prima di essere uccisa dalla giornalista, quest'ultima scelse di raccontarle il motivo di tali omicidi: Diane aveva una relazione con James Woods, ma dopo il suo quarantesimo compleanno l'attore l'aveva scaricata, e quasi nello stesso periodo in cui, su consiglio di Tom Tucker, stava per essere sostituita nella conduzione del telegiornale. Da qui l'idea di eliminare Woods e di far ricadere la colpa su Tom. Esaurita la spiegazione e decisa ad uccidere anche Lois, Diane venne assassinata da Stewie, convinto che nessun altro potesse eliminarne la madre. Verr\u00e0 sostituita al notiziario da Joyce Kinney, quest'ultimo personaggio percorrer\u00e0 una strada \"inversa\" rispetto Diane, la nuova giornalista infatti all'inizio si mostrer\u00e0 essere a propria volta una traditrice, ma dopo una stagione il suo personaggio si evolver\u00e0 e diventer\u00e0 una brava persona.\nErnie.\n\u00c8 un pollo di dimensioni umane con cui Peter ha avuto diversi scontri fisici e in ambiti totalmente diversi. Ci sono stati in totale quattro incontri: il primo round viene raccontato da Peter mentre sta comprando il cenone di Capodanno; tempo addietro il pollo gli aveva rifilato un coupon per botteghe scaduto e Peter aveva cominciato a menar le mani; il secondo round avviene mentre Peter cerca di convincere Lois, Loretta e Bonnie ad accettare le scuse di Quagmire dopo aver spiato Lois nel bagno e fa notare a Bonnie di essere incinta da sei anni (il Pollo voleva vendicarsi per le batoste subite); il terzo round avviene mentre Peter discute con la moglie sui problemi scolastici del figlio Chris (in quest'ultimo erano molto vicini sul far pace), mentre il quarto avviene quando Peter tampona accidentalmente la macchina dell'avversario. In tutti gli scontri \u00e8 sempre Peter il vincitore (anche se con molte ferite), ma il Pollo, anche se sembra morto, si rianima come se fosse immortale.\nCompare anche in \"\".\nIn italiano \u00e8 stato doppiato da ? (st. 1-18) e Antonio Palumbo (ep. 19x10)\nGes\u00f9 Cristo.\nGes\u00f9 appare diverse volte nella serie, ma nessuno sembra essere sorpreso dalla sua reincarnazione, egli compie anche diversi miracoli, anche se talvolta inutili come nell'episodio della prima stagione: \"L'uomo in bianco\" dove afferma di trasformare l'acqua in funky, o talvolta inesistenti come viene dimostrato nel film: \"La storia segreta di Stewie Griffin\" quando Stewie adulto afferma che qualche anno prima and\u00f2 in vacanza ai tempi di Ges\u00f9 e mostra un falso miracolo. Vestito con una tonaca bianca, i capelli e la barba marroni e porta dei sandali ai piedi, secondo la raffigurazione classica. Doppiato in italiano da Emiliano Coltorti.\nGina.\nGina \u00e8 l'amica fidata di Connie D'Amico, anche lei intenzionata a deridere Meg in continuazione.\nJohn Herbert.\n\u00c8 un pedofilo omosessuale, vicino di casa dei Griffin e attratto da Chris. Ha un cane di nome Jesse. Ha combattuto nella seconda guerra mondiale e fu rinchiuso in un campo di concentramento. Doppiato da Mario Milita (st. 1-9), Valerio Ruggeri (st. 10-12), Angelo Nicotra (st. 13-ep.14x16) e Vittorio Stagni (st. 14 ep. 17+).\nLoretta Brown.\nLoretta Brown (nome completo Loretta Marie Callender Brown) \u00e8 l'ex-moglie di Cleveland Brown e la madre di Cleveland Brown Jr.; muore nel 17\u00ba episodio della prima stagione di \"The Cleveland Show\". \u00c8 doppiata in originale da Alex Borstein e in italiano da Irene Di Valmo.\nLoretta \u00e8 l'autoritaria ex moglie di Cleveland. \u00c8 una donna forte, promuove la cultura afroamericana e, per ammissione di Cleveland, non ammette letteratura bianca in casa. Sembra essere un'attrice teatrale talentuosa, tanto che Lois le assegna la parte principale quando mette in scena una versione della commedia \"Il re ed io\". Si separa da Cleveland in seguito ad una storia con Glenn Quagmire. Dopo il divorzio con Cleveland \u00e8 sparita dalla serie e si desume che abbia la custodia del figlio. Nella sua unica apparizione successiva al divorzio, Brian cerca di farla tornare con Cleveland ma la cosa fallisce.\nNello spin-off della serie, \"The Cleveland Show\", Cleveland e suo figlio partono da Quahog perch\u00e9 Loretta ha preso possesso della casa e si trasferiscono in Virginia, dove l'uomo incontra una sua vecchia fiamma, Donna Tubbs, e la sposa. Nell'episodio \"Una morte inaspettata\" Cleveland e il figlio Junior ricevono la notizia della morte di Loretta, causata da Peter. Egli ha distrutto la facciata di casa Brown cercando di trasportare lo scheletro di un dinosauro con una gru. Loretta stava facendo il bagno al piano superiore e la vasca precipita in giardino (gag ricorrente di Cleveland); questa volta per\u00f2 la vasca si frantuma e Loretta muore. Il corpo viene portato in Virginia da Quagmire, che rivela di averla vestita da cameriera francese e di aver praticato atti di necrofilia durante il viaggio.\nLa morte della donna sembra non aver toccato suo figlio pi\u00f9 di tanto. Si scopre inoltre, come confidato da Peter Griffin a Donna durante il matrimonio con Cleveland, che Loretta aveva tradito l'ex marito con molti altri uomini, fra cui il sindaco West, Ollie Williams, Frank Sinatra Jr e il tizio nudo ricoperto di grasso.\nNella versione in DVD viene rivelato che Loretta \u00e8 stata ritirata dalla serie perch\u00e9 la sua doppiatrice, Alex Borstein, trovava estremamente faticoso riprodurre la sua voce stridula.\nMorte.\nMorte viene rappresentato come la Morte personificata, uno scheletro incappucciato con una falce in mano. Appare per la prima volta nell'episodio La vecchia signora, nel quale Peter crede di avere un nodulo al petto e, per non pagare il conto dell'ospedale, si dichiara morto. Ricevuto il foglio per e-mail, Morte arriva a casa Griffin per portare via Peter, ma nell'inseguirlo si sloga il malleolo. Rimasto quindi bloccato sul divano, incarica Peter di sostituirlo. Dopo essere guarito, Morte risparmia la vita a Peter e ritorna a casa sua.\nRiappare poi nell'episodio Talento sprecato per portare via due cadaveri morti per avvelenamento d'alcolici e, dopo essersi ubriacato, tampona un'auto della polizia. In seguito, riappare nella terza stagione dove porta Peter in un viaggio spazio-temporale per salvare il suo matrimonio in bilico. In cambio Peter si offre di trovargli una fidanzata e gli rimedia un appuntamento con una veterinaria, che in seguito viene uccisa dallo stesso Morte perch\u00e9 troppo noiosa.\nIn un'occasione uccide la moglie di Quagmire, salvandolo dall'incubo del matrimonio. Dopodich\u00e9 riapparir\u00e0 nelle varie stagioni per portare via i cadaveri. Nell'episodio Gli amici di Peter G., Morte apparir\u00e0 di nuovo a Peter per fargli capire che va bene ubriacarsi, ma non tanto come nella situazione attuale (in questo episodio, Morte appare con un doppiatore diverso, a causa della morte del precedente). Il suo vero nome \u00e8 Mortimer e vive ancora con sua madre. Ha un cane che svolge la sua stessa \"professione\". Nella versione italiana \u00e8 stato doppiato da Roberto Del Giudice, venuto a mancare a fine del 2007. Dalla successiva apparizione (episodio 9x10) \u00e8 doppiato da Oliviero Dinelli.\nDan Quagmire/Ida Davis.\nDan Quagmire era il padre di Glenn Quagmire, ma cambi\u00f2 sesso dopo un'operazione diventando cos\u00ec Ida Davis; poco dopo incontr\u00f2 Brian e i due ebbero un rapporto sessuale. Quando Quagmire lo venne a sapere si arrabbi\u00f2 molto e piomb\u00f2 a casa Griffin per picchiare il povero cane, che aveva anche reagito con disgusto (vomitando ininterrottamente per 28 secondi esatti e urlando) scoprendo di aver passato la notte con il padre dell'uomo che odia di pi\u00f9. Ida Davis ricompare pi\u00f9 volte dalla decima stagione in poi. In una puntata, dopo che lei e i suoi amici avevano salvato Quagmire dalla perfida erotomane Sonja, afferma di essere incinta. Doppiata in originale da Seth MacFarlane e in italiano da Fabrizio Pucci.\nMort Goldman.\n\u00c8 il farmacista di Quahog di religione ebraica e di origine polacca, \u00e8 sposato con Muriel e loro figlio si chiama Neil Goldman. Ha i capelli rossi, occhiali con la montatura in corno, denti sporgenti e voce buffa, caratteristiche di tutti i membri della famiglia Goldman. Col passare del tempo diventa uno degli amici di Peter, pur non essendo parte integrante del suo gruppo.\nPer certi versi il suo personaggio ricalca tutti gli stereotipi negativi sugli ebrei: spesso nevrotico, non molto coraggioso, estremamente tirchio, ed \u00e8 affetto da ipocondria. Da giovane era chiamato \"Leccamocciolo\" a causa di un forte raffreddore nasale, e spesso parla di argomenti di dubbio gusto che hanno a che fare con il suo lavoro o con la sua vita privata.\nNell'episodio \"La macchina del tempo\", Mort torna per sbaglio indietro nel tempo tramite un'invenzione di Stewie e incontra i suoi nonni che stavano per sposarsi, ma l'intervento dei nazisti rovina la festa, e toccher\u00e0 a Brian e Stewie tirarlo fuori dai guai. La sua farmacia viene saccheggiata o distrutta pi\u00f9 volte nel corso della serie.\nOriginariamente non compariva molto nella serie, lasciando pi\u00f9 spazio al figlio Neil; tuttavia, con il procedere delle stagioni, la figura di Neil viene meno a causa delle poche gag possibili, lasciando pi\u00f9 spazio alla figura del padre.\n\u00c8 doppiato da John G. Brennan in originale e in italiano da Ambrogio Colombo.\nMuriel Goldman.\n\u00c8 la moglie di Mort Goldman, e suo figlio \u00e8 Neil. Ha diverse caratteristiche in comune con Mort e Neil: la buffa voce, i capelli rossi e gli occhiali con la montatura in corno, caratteristiche di tutti i membri della famiglia Goldman. Nella serie americana Nicole Sullivan le presta la voce.\nInsieme a Mort, appare per la prima volta nell'episodio Baciami stupido quando viene invitata a cena dai Griffin assieme al resto della sua famiglia dopo che suo figlio Neil ha baciato Meg Griffin. Si scoprir\u00e0 in seguito che ha conosciuto suo marito attraverso un servizio video di appuntamenti.\nAppare raramente nelle serie. Nell'episodio E alla fine furono di meno, viene uccisa da Diane Simmons, poich\u00e9 aveva scoperto che la giornalista era colpevole di una serie di omicidi.\nNeil Goldman.\n\u00c8 il figlio di Mort Goldman, \u00e8 un \"secchione\" stereotipato che corteggia sempre Meg Griffin senza successo. Ha i capelli rossi, occhiali con la montatura in corno, denti sporgenti e voce buffa (in una puntata viene rivelato che questa caratteristica \u00e8 dovuta al suo apparecchio per i denti, ma che nella realt\u00e0 ha una profonda voce adulta), caratteristiche di tutti i membri della famiglia Goldman. Doppiato in italiano da Leonardo Graziano e Davide Perino, e in inglese da Seth Green.\nFrancis Griffin.\nEx-marito di Thelma Griffin, \u00e8 patrigno di Peter. Irlandese caratterizzato da una devozione al proprio lavoro ed alla propria fede cattolica ai limiti, e a volte anche ben oltre, il fanatismo: per lui, tutto quello che non \u00e8 lavoro o religione, \u00e8 peccato. Ha sempre contestato il matrimonio di Peter con Lois perch\u00e9 di fede protestante, non perde mai occasione di insultare e criticare il figlio, a cui non ha mai concesso un gesto di affetto, nonostante il profondo affetto di quest'ultimo. Proprio per questi motivi non \u00e8 molto apprezzato dalla famiglia, in particolare da Lois e da Brian. Nell'episodio \"Il papa e il pap\u00e0\" va in pensione, ma poi Peter lo fa assumere come capo nella ditta in cui lavora, dove fa lavorare i dipendenti fino allo stremo. A fine episodio inizia a lavorare come sorvegliante della chiesa di Quahog per impedire comportamenti irrispettosi al suo interno. Nell'episodio \"Padre, figlio e spirito Fonzie\" battezza Stewie, nonstante il prete gli avesse sconsigliato di farlo in quel momento, dato che l'acqua santa era inquinata. Muore nella quinta stagione dopo che il figlio gli cade involontariamente addosso, durante la festa di compleanno di Meg. Persino le sue ultime parole a Peter sono solo degli insulti. A causa del suo atteggiamento dispotico e irrispettoso, il figlio \u00e8 l'unica persona a piangere la sua morte. Doppiato in italiano da Mario Milita e Valerio Ruggeri.\nThelma Griffin.\nThelma Griffin \u00e8 la madre di Peter Griffin ed ex-moglie di Francis Griffin. Compare poche volte nella serie, ad esempio nell'episodio in cui Peter le chiede chi sia realmente suo padre. Di lei si sa che \u00e8 un alcolista e una fumatrice, e in una puntata ha una relazione con Tom Tucker. Morir\u00e0, a causa di un ictus, nella dodicesima stagione.\nDoppiata in italiano da Graziella Polesinanti.\nDottor Elmer Hartman.\n\u00c8 il medico della famiglia Griffin. Ha un figlio e un nipote di cui parla spesso ma che non si sono mai visti. In un episodio perde il lavoro perch\u00e9 Peter lo accusa di averlo stuprato, avendo l'uomo interpretato come una violenza un normalissimo esame della prostata. Durante le prime stagioni della serie si dimostra molto professionale, serio ed efficiente ma durante il corso della serie diventa sempre pi\u00f9 negligente, incapace e, spesso, stupido e prende la tendenza a fare osservazioni a doppio senso, che fanno spesso pensare a delle dolorose diagnosi, infondendo ai pazienti una gratuita insicurezza, quando invece stanno benissimo. Appare anche in tv mentre diagnostica gravi malattie a personaggi come Braccio di Ferro o Rudolph la Renna. Il nome \u00e8 ispirato al grande amico di Seth MacFarlane nonch\u00e9 animatore, Butch Hartman.\nDoppiato in italiano da Nicola Marcucci.\nHorace.\n\u00c8 il proprietario de L'ostrica ubriaca, il bar dove vanno tutte le sere a bersi una birra Cleveland, Peter, Quagmire e Joe. Punto di riferimento per il quartetto, morir\u00e0 durante una partita di baseball e l'Ostrica Ubriaca rischier\u00e0 di chiudere perch\u00e9 sequestrata dalla banca, gettando nel panico i tre amici che vedono la loro amicizia minacciata. A salvare la situazione interverr\u00e0 Jerome, che involontariamente ha ucciso Horace: acquister\u00e0 l'Ostrica riportandola al suo antico splendore e guadagnadosi la gratitudine di Peter e dei suoi amici. Doppiato in italiano da Vittorio Amandola, nelle prime sette stagioni, venuto a mancare a luglio 2010, dall'ottava all'undicesima stagione, \u00e8 doppiato da Pierluigi Astore.\nJake Tucker.\nFiglio di Tom Tucker ed ex-compagno di scuola di Chris, ha la faccia capovolta (la bocca \u00e8 al posto degli occhi e viceversa). Sembra essere sociopatico.\nJames Woods.\n\u00c8 doppiato da James Woods stesso. Compare la prima volta nell'episodio \"Il mio migliore amico\" quando Peter lo chiama per evitare che cambino il nome della scuola dedicata proprio a James Woods, e i due diventano amici inseparabili. Successivamente diventa estremamente geloso di Brian, Peter allora lo rinchiude in una cassa. Ritorna nell'episodio \"Furto d'identit\u00e0\" quando ruba il portafoglio di Peter e ne assume l'identit\u00e0, Peter decide di fare la stessa cosa e gli rovina la reputazione andando al David Letterman Show. In \"Something, Something, Something, Dark Side\" appare nella parte del generale Veers. In seguito ricompare ne \"Lo stravolgente mondo della televisione\" quando rovina l'episodio pilota della serie ideata da Brian, infatti dopo aver ottenuto la parte del protagonista trasforma in una sitcom demenziale quella che in origine doveva essere una serie drammatica. In \"E alla fine furono di meno\" invita nella sua villa le persone a cui ritiene di aver causato dei dispiaceri e poi viene ucciso da Diane Simmons, ma grazie alla sua notoriet\u00e0, il suo corpo viene trasportato in ospedale e fatto ritornare in vita, come mostrato nell'episodio \"\". Doppiato in italiano da Stefano De Sando.\nJasper.\nJasper \u00e8 il cugino gay di Brian Griffin. Ha un aspetto molto simile a quello di Brian, vive a Los Angeles e lavora come animatore in un villaggio turistico. Lo vediamo per la prima volta nell'episodio \"La Sottile Striscia Bianca\", durante un piccolo flashback di Brian. Nell'episodio \"Ora puoi anche baciare... il ragazzo\" viene celebrato il matrimonio di Jasper e Ricardo a casa dei Griffin. Ricompare nel film \"La storia segreta di Stewie Griffin\" accanto a Ricardo, ma sullo sfondo e senza nessuna battuta. Si vede anche nella puntata \"Life of Brian\" al funerale del cugino. Doppiato in italiano da Mario Bombardieri.\nJesse.\nJesse \u00e8 il cane di Mr. Herbert, \u00e8 un dalmata piccolo e molto vecchio ed, a causa della vecchiaia, ha perso l'uso delle zampe posteriori ed \u00e8 quindi costretto a trascinarle con l'aiuto delle zampe anteriori per potersi muovere.\nJeff Merdoso.\nJeff \u00e8 il fidanzato di Brenda Quagmire ed \u00e8 un uomo molto violento ed irascibile, tantoch\u00e9 non fa altro che picchiare ed insultare la povera Brenda.\nNella decima stagione muore investito dal cognato Glenn, dopo aver a sua volta tentato di ucciderlo: Glenn, Peter e Joe, per vendicare Brenda, avevano attirato l'uomo in una trappola fingendo di coinvolgerlo in una battuta di caccia, ma Jeff aveva scoperto il trucco (anche a causa di Peter, che si era lasciato sfuggire il vero motivo per cui erano andati a caccia) e aveva tramortito Peter e Joe e sequestrato Glenn per ucciderlo. La cosa sembra riuscirgli, in quanto nel corso di una colluttazione riesce a strangolare Glenn, il quale per\u00f2 \u00e8 abituato ad asfissiarsi nelle sue pratiche erotiche estreme, e, approfittando di un attimo di distrazione di Jeff, sale in macchina, lo insegue e lo uccide schiacciandolo contro un albero.\nDoppiato in italiano da Gianluca Machelli.\nJeffrey.\nJeffrey \u00e8 il fidanzato di Bruce. Nelle prime stagioni veniva solo menzionato, per\u00f2 lo si vedr\u00e0 pi\u00f9 volte dal vivo nelle stagioni moderne.\nNella diciannovesima stagione lo sposa, dopo che Bruce \u00e9 stato lasciato all'altare da Meg, che non sapeva che fosse gay. Il suo cognome \u00e9 Hitlerdidnothingwrong.\nJillian Russel.\nJillian \u00e8, nella quinta e nella sesta stagione, la ragazza fissa di Brian; bellissima, nasconde per\u00f2 una stupidit\u00e0 disarmante, fatto che sembra portarla ad andare molto d'accordo con Peter e Chris. All'inizio della sesta stagione, va a vivere per un breve periodo con Brian, ma quando scopre che questi non era realmente intenzionato a vivere con lei ed era stato convinto da Stewie, si sente ferita e lo lascia. Brian cerca in tutti i modi di recuperare il rapporto, ma ormai per lei \u00e8 finita.\nNella settima stagione, si sposa e invita tutti i Griffin al matrimonio, tranne Brian, che capisce di esserne ancora innamorato. Ma ormai Jillian ha cambiato vita, essendo stata profondamente ferita dal suo ex e Brian la lascia finalmente andare. Nell'episodio della quinta stagione \"Drizza le orecchie\" si scopre che \u00e8 bulimica, quando Stewie la obbliga a vomitare per rubarle un dente (vuole catturare la fata dei denti). Diventa vedova nel primo episodio nella nona stagione dopo che Diane Simmons uccide suo marito Derek.\nQuando Stewie riunir\u00e0 Jillian e tutte le altre ex fidanzate, che all'inizio criticheranno Brian per gli errori che lui ha commesso, per\u00f2 dopo faranno la pace andando a letto con lui.\nRiappare al funerale di Brian nell'episodio \"La vita di Brian\" dove piange la scomparsa del cane della famiglia Griffin.\nDoppiata in originale da Drew Barrymore e in italiano da Francesca Manicone.\nJim Kaplan.\nJim Kaplan \u00e8 un truffatore caratterizzato dal suo largo sorriso felice. Ogni volta che vede Peter cerca di truffarlo in ogni maniera possibile ma fallisce sempre.\nJoe Swanson.\nJoseph \"Joe\" Swanson (doppiato in originale da Patrick Warburton e in italiano da Edoardo Nordio) \u00e8 un vicino di casa degli stessi Griffin e grande amico di Peter Griffin.\n\u00c8 un ottimo poliziotto, ma non \u00e8 chiaro quale sia il suo grado: di solito dice di essere un semplice agente, ma quando compaiono i colleghi sembra essere in una posizione di comando rispetto a loro. \u00c8 sposato con Bonnie Swanson e ha due figli, Kevin Swanson e la piccola Susie. Egli risulta affabile e gradito a tutti; \u00e8 considerato un eroe, e ci\u00f2 in passato contribuiva ad attirare su di lui una certa invidia da parte di Peter Griffin, anche se col tempo ne diventa un grande amico, nonch\u00e9 parte integrante del suo gruppo, di cui fanno parte anche Cleveland e Quagmire.\n\u00c8 diventato paraplegico in seguito a una caduta da un tetto. Infatti, nel primo episodio in cui appare, in un tipico flashback surreale della serie, lo si vede lottare sul tetto di un orfanotrofio la notte di Natale, mentre cerca di impedire al Grinch di rubare dei giocattoli; ma il Grinch, lanciandogli uno schettino sotto un piede, lo fa cadere, per cui i danni conseguenti sulla colonna vertebrale lo rendono paraplegico. Rivela pi\u00f9 tardi nella serie che in realt\u00e0 fu un criminale chiamato Bobby Briggs a causargli l'infortunio, sparandogli nelle gambe dopo aver scoperto che era un poliziotto in incognito (Joe era sotto copertura nel laboratorio di eroina di Briggs) in \"La vendetta di Joe\". Nello stesso episodio, ammette anche che l'altra storia era una bugia. Oltre ad essere paraplegico, Joe soffre anche di disfunzione erettile, incontinenza urinaria e fecale, sempre forse a causa del colpo ricevuto. Nell'episodio \"La farmacia in fiamme\" Joe racconta anche che poco dopo l'incidente il medico propose di fare un intervento che gli avrebbe consentito di tornare a camminare, ma la sua compagnia assicurativa ha preferito non spendere i 200000 dollari per l'intervento ma optare per la sedia a rotelle da 60 dollari lasciandolo paralitico. Nonostante questo, il suo handicap non gli impedisce di servire la comunit\u00e0 come poliziotto o in musical.\nJoe si rivela spesso essere un personaggio molto simpatico. Ciononostante, mantiene un'aria seria, e in alcune occasioni mostra comportamenti aggressivi, nonch\u00e9 dei problemi di controllo della rabbia che spesso lo portano a scatti d'ira improvvisi. Ad esempio, in un episodio picchia il figlio Kevin in maniera cos\u00ec violenta, da doverlo mandare a vivere per un po' con una famiglia affidataria; in un altro episodio, invece, spara alla propria bistecca e poi punta la pistola sui propri amici, \"colpevoli\" di averlo preso in giro per non averla finita. Questi sfoghi sembrano contraddire la sua capacit\u00e0 di convivere con il proprio handicap e con l'essere preso in giro in proposito. In un altro episodio, grazie ad un trapianto di gambe, Joe torna a camminare. Questo cambier\u00e0 il poliziotto, che lascia Bonnie e si fa nuovi amici pi\u00f9 atletici; per questo, alla fine la moglie infuriata gli spara alla schiena, paralizzandolo di nuovo.\nNelle stagioni pi\u00f9 recenti viene messo in evidenza pi\u00f9 volte che sua moglie Bonnie prova un latente (ma a volte anche palese) odio nei confronti del marito, date le difficolt\u00e0 che deve affrontare in quanto moglie di un disabile, che lei considera fin troppo stressanti; ci\u00f2 la porta e essere fredda e distaccata, nei confronti di Joe, non curandosi di lui e, addirittura, sperando nella sua morte. Quando poi, per un errore del dottor Hartman, Joe diventer\u00e0 temporaneamente tetraplegico, Bonnie non ci pensa due volte a lasciarlo e portarsi via la figlia, non volendo sopportare anche questo, anche se a fine episodio ritorna quando l'errore del dottore viene corretto e Joe ritorna ad essere \"solamente\" paraplegico.\nIn un episodio della quattordicesima stagione, rivela di avere sempre avuto un pessimo rapporto con il padre Bud che prendeva sempre in giro gli handicappati. Joe non riveler\u00e0 mai di esserlo diventato per timore della reazione del padre e si scambier\u00e0 con Peter durante la sua permanenza a Quahog. Tuttavia, quando Peter si affezioner\u00e0 a Bud, Joe non accetter\u00e0 l'idea del trasferimento del padre in pianta stabile in casa sua e arriver\u00e0 a litigare con il suo amico. Alla fine, per\u00f2 Bud riveler\u00e0 al figlio di essersi sempre comportato cos\u00ec contro gli handicappati perch\u00e9 aveva il timore che lui stesso potesse diventarlo e non avrebbe saputo come la sua famiglia lo avrebbe trattato. Joe spiegher\u00e0 che nonostante l'handicap, ha una vita, un lavoro e una famiglia che lo amano e dopo anni, riuscir\u00e0 finalmente a riappacificarsi con il padre.\nIn alcune puntate Joe tenta di porre fine alla sua vita, per colpa di una forma di depressione che lo attanaglia.\nJonathan Weed.\nProprietario della fabbrica di giocattoli in cui ha lavorato Peter Griffin, snob e capitalista nasconde (ma senza troppa veemenza) preferenze omosessuali. Muore durante una cena a casa dei Griffin strozzandosi con una tartina, pochi minuti dopo aver comunicato a Peter che sarebbe stato promosso. In un altro episodio Stewie si assume il \"merito\" di averlo ucciso. \u00c8 stato doppiato da Oliviero Dinelli nell'edizione italiana.\nJoyce Kinney.\nDalla nona stagione, Joyce Kinney, il cui vero nome \u00e8 Joyce Chevapravatdumrong (ispirata a Cherry Chevapravatdumrong, una dei co-produttori della serie), \u00e8 la nuova giornalista di Channel 5 dopo che Diane Simmons viene uccisa da Stewie Griffin. Joyce partir\u00e0 inizialmente come antagonista, poich\u00e9 vorr\u00e0 vendicarsi di Lois Griffin per uno scherzo di cattivo gusto che le aveva fatto al liceo, dove Lois ed alcune sue amiche le avevano messo un w\u00fcrstel in bocca e le avevano tirato gi\u00f9 i pantaloni davanti all'intera scuola. Infatti si finger\u00e0 amica di Lois e questa le riveler\u00e0 che ha recitato in un film porno: Joyce riveler\u00e0 il segreto di Lois ai cittadini di Quahog che presto la disprezzeranno per questo, ma alla fine, Lois riuscir\u00e0 a sistemare le cose e farsi di nuovo accettare dalla popolazione.\nTuttavia, gi\u00e0 dall'inizio della decima stagione in poi, si vedr\u00e0 una Joyce Kinney molto cambiata, una dotata di una bont\u00e0 e di una gentilezza immensa, infatti anche se Tom Tucker \u00e8 nervoso o si comporta da babbeo, lei mantiene sempre la calma e gli sorride. Inoltre, quando Peter Griffin disegner\u00e0 una vignetta sessista, egli andr\u00e0 allo show di Joyce chiamato \"The Flow\", uno show che serve a migliorare l'immagine delle persone che hanno commesso degli errori, Joyce le far\u00e0 capire che quello che ha fatto Peter \u00e8 sbagliato, far\u00e0 di tutto pur di cambiarlo, anche se poi fallir\u00e0, tuttavia, lei e gli altri abitanti di Quahog lo perdoneranno quando lui si batter\u00e0 per Quahog, nella battaglia tra la birra Pawtucket e la birra Duff. Joyce Kinney dimostrer\u00e0 anche di essere molto sensibile, infatti la si vede al funerale di Brian, dove piange la scomparsa del cane della famiglia Griffin. Nella Stagione 16 lei far\u00e0 parte del club del libro di Lois, quindi \u00e8 ironicamente diventata amica della sua peggior nemica. Doppiata in originale da Christine Lakin e in italiano da Ilaria Latini.\nKevin Swanson.\n\u00c8 il figlio di Bonnie e Joe Swanson. Ha un buon rapporto col padre sebbene i genitori non approvino la sua passione per gruppi musicali quali Garbage, Radiohead, Blur e Phish. Di carattere mite, asseconda gli atteggiamenti militari del padre che lo incoraggia ad essere come lui. Nella puntata \"Pene d'amor perduto\" Joe racconta a Peter della prima volta in cui Kevin lo ha sconfitto in una competizione:\nDiversi episodi lasciano credere che tra lui e Meg potrebbe nascere una relazione sentimentale (ad esempio in \"Il papa e il pap\u00e0\", il padre di Peter d\u00e0 a Meg della prostituta dicendo di averla vista camminare mano nella mano con Kevin).\nJoe Swanson ha annunciato nell'episodio \"Stew-Roids\" che Kevin \u00e8 morto in una battaglia in Iraq, ma nell'episodio \"Thanksgiving\" Kevin riappare e si scopre, dopo un iniziale malinteso che lo fa passare per un eroe di guerra, che disert\u00f2 dalla sua unit\u00e0 dopo un attentato simulando la sua morte e ha vissuto alla macchia per cinque anni. Viene investito dalla disapprovazione generale dei Griffin e del padre di Quagmire che, come reduce del Vietnam, gli rimprovera di aver abbandonato i suoi compagni ed eluso il suo dovere di soldato; gli unici a schierarsi dalla sua parte sono Meg, che \u00e8 ancora invaghita di lui, e Brian il quale, noto antimiltarista, lo sostiene. Inizialmente il padre, che riceve un brutto colpo al suo orgoglio di poliziotto e difensore della Nazione, vorrebbe arrestarlo e farlo condannare come disertore ma si far\u00e0 alla fine convincere a lasciarlo libero e a riaccoglierlo in famiglia, sul finale dell'episodio interviene il vero Kevin, di ritorno dall'Iraq, indicando che quello fino ora visto era un impostore, di conseguenza l'eventuale diserzione \u00e8 messa in dubbio. Kevin soffre di stress post traumatico e sua madre rivela che spesso, durante il sonno, emette urla agghiaccianti e chiama aiuto. \u00c8 doppiato in originale da Jon Cryer (st.1), Seth MacFarlane (st. 3) e Scott Grimes (st. 10+), mentre in italiano \u00e8 doppiato da Daniele Giuliani.\nMickey McFinnigan.\n\u00c8 il padre naturale di Peter Griffin. Peter, dopo aver chiesto chi fosse il suo vero padre a sua madre, parte per l'Irlanda con Brian, dove incontra in un paesino Mickey McFinnigan, e scopre che \u00e8 l'ubriacone del villaggio, titolo di grande importanza, in Irlanda per il quale tutti gli portano rispetto. Suo padre, inizialmente, non lo riconosce come figlio, perci\u00f2 Peter lo sfida ad una gara di bevuta e vince. Cos\u00ec Mickey ammette che Peter \u00e8 suo figlio. Peter ha preso moltissime caratteristiche da suo padre come il peso e la resistenza all'alcol. Mickey e Peter sono anche quasi identici, se non fosse per la barba e la peluria di Mickey, rossa invece che castana. \u00c8 possibile che il fisico di tutti gli antenati di Peter sia frutto della sua immaginazione, perch\u00e9 il loro cognome era Griffin, tuttavia avevano le caratteristiche dei McFinnigan.\nNate Griffin.\n\u00c8 un lontano antenato di Peter Griffin di colore e per questo tenuto in schiavit\u00f9 da un antenato di Carter Pewterschmidt.\nA quei tempi s'innamor\u00f2 dell'antenata di Lois Griffin, ma non poterono sposarsi a causa delle leggi razziali.\nQuindi, non potendo sposarla si ritir\u00f2 e se ne and\u00f2 dopo l'abolizione della schiavit\u00f9.\nAppare negli episodi Gli antenati e La storia sconclusionata della famiglia Griffin.\nOllie Williams.\n\u00c8 il meteo reporter del tg di Channel 5 di Quahog. Ollie, uomo di colore e robusta costituzione, non parla mai per pi\u00f9 di 1-3 secondi alla volta e le sue notizie sul meteo sono lampanti ed esposte ad alta voce. L'unica volta in cui appare calmo \u00e8 nell'episodio \"Uno scrittore...in erba\" (il dodicesimo episodio della settima stagione de I Griffin), dopo avere fumato della marijuana. Nell'episodio \"Una morte inaspettata\" di The Cleveland Show, si scopre che ha avuto una relazione con Loretta Brown, ex moglie di Cleveland. Doppiato in italiano da Gabriele Martini.\nOlivia Fuller.\n\u00c8 una bambina che ha all'incirca l'et\u00e0 di Stewie e che quest'ultimo ha conosciuto a scuola di recitazione.\nAll'inizio i due non vanno molto d'accordo, ma poi capiscono di amarsi ed addirittura si \"sposano\".\nMa Olivia \"tradisce\" Stewie con un altro bambino ed i due si lasciano.\nRisulta apparentemente morta quando Stewie incendia la loro capanna. Doppiata in italiano da Monica Volpe e Gaia Bolognesi.\nLa scimmia cattiva (The Evil Monkey).\nVive nell'armadio di Chris, e tormenta spesso il ragazzo, additandolo dalle scale di casa Griffin e in qualche puntata anche uscendo per la citt\u00e0. La scimmia sembra essere invisibile al resto della famiglia (o pi\u00f9 semplicemente ignorata da tutti i componenti del cartone, una volta Peter la scambi\u00f2 addirittura per Meg) e sembra che in realt\u00e0 non sia cattiva, ma si comporti in modo minaccioso soltanto in presenza del giovane di casa Griffin. In realt\u00e0 per\u00f2 ci sono anche alcune puntate in cui la scimmia manifesta un affetto di fondo per Chris, ad esempio nel momento in cui questi \u00e8 lontano da casa per lunghi periodi, come quando si sposa con la figlia di un capotrib\u00f9 di un'isola sperduta. In un episodio Chris, diventato cantante di una band rock della scuola, compone una canzone proprio dedicata alla scimmia.\nIn un episodio poi si scopre il motivo della cattiveria della scimmia e di quel suo gesto di additare con fare minaccioso.\nIn un breve flashback tipico dei Griffin, si vede la scimmia che rientra in casa vestita come se tornasse dall'ufficio con abiti umani e salendo le scale trova la compagna a letto con un'altra scimmia. Alla vista della scena la scimmia di Chris va su tutte le furie e compie per la prima volta il suo famoso gesto minaccioso. In un episodio Dylan (il figlio di Brian Griffin) la massacra finendo quasi per ucciderla e Chris Griffin pu\u00f2 finalmente andare dentro l'armadio. Tuttavia nonostante ci\u00f2, la scimmia riappare in qualche episodio successivo ove stringono addirittura amicizia, tanto da creare una situazione di disagio con il padre Peter poich\u00e9 la scimmia assunse quasi una figura paterna per Chris (spiegher\u00e0 che quel suo famoso additare non erano altro che tentativi di parlare con lui).\nInfine lascer\u00e0 casa Griffin e andr\u00e0 a vivere nell'armadio di Jake Tucker.\nSeamus Levine.\n\u00c8 un vecchio pescatore, abitante di Quahog. Ad eccezione della testa, il suo corpo \u00e8 interamente fatto di legno (giustifica questo aspetto con il fatto che suo padre era un albero). In un episodio salva Peter da una piovra, e in un altro viene reclutato come \"handicappato\" al posto di Joe nel gruppo di Peter. Nella prima puntata della decima stagione viene rivelato che \u00e8 stato creato da James Woods. Come molti altri personaggi, in originale \u00e8 doppiato dal creatore della serie Seth MacFarlane, mentre in italiano \u00e8 doppiato da Vincenzo Ferro (st. 3-14) e da Vittorio Stagni (st. 15+).\nStella.\nStella \u00e8 la nuova collega di Peter Griffin che sostituisce Opie alla fabbrica di birra. Stella, nonostante sia sorda, riesce a leggere le labbra delle persone quando parlano. Dalla Decima Stagione in poi la si vedr\u00e0 ogni volta che si vedr\u00e0 Peter andare al lavoro. Nella Dodicesima Stagione si scopre che lei fuma.\nStewie Malvagio.\nStewie Malvagio \u00e8 il secondo clone di Stewie Griffin creato nella puntata \"La mano sulla sedia a rotelle\". Stewie Malvagio appare quasi del tutto identico a Stewie, tranne per il fatto che indossa una tuta gialla con una camicia rossa sotto, in contrasto con l'originale Stewie, che indossa una tuta rossa con una camicia gialla sotto. \u00c8 molto pi\u00f9 malvagio rispetto all'originale, infatti: cerca di soffocare Brian, taglia la sua coda e soffoca Stewie con essa, picchia Stewie, tortura e, eventualmente, uccide un ragazzo e i suoi genitori per atti di bullismo verso l'originale Stewie nella versione DVD, divide una donna a met\u00e0, e attira Kool-Aid per ucciderlo.\nNel tentativo di liberarsi di Stewie Malvagio, Brian lo attira da solo legandosi ad un'asta di una bandiera. Stewie Malvagio appare, compiaciuto, dopo di che appare l'originale Stewie. Durante la lotta, tuttavia, perdono i vestiti, lasciando Brian ignaro di chi sia il vero Stewie. Brian si libera e si impossessa di una pistola e la punta contro i due gemelli. Tuttavia, non \u00e8 sicuro a chi sparare, e quindi li mette alla prova dicendo loro di guardarsi i piedi. Uno di questi \u00e8 confuso dalla domanda, mentre l'altro ride ai suoi piedi. Brian spara il gemello che ha trovato strana la domanda, e quindi esprime sollievo per non aver sparato lo Stewie sbagliato. Tuttavia, come Brian e il restante gemello iniziano a camminare, lo Stewie sopravvissuto gira la testa, rivelando occhi gialli e un sorriso maligno udibile anche in sottofondo, citando la scena finale del videoclip di Thriller di Michael Jackson.\n\u00c8 stato doppiato da Seth MacFarlane e in italiano da Nanni Baldini.\nCompare come personaggio sbloccabile in \"\".\nPreside Shepherd.\nPreside del liceo James Woods, \u00e8 in sovrappeso e appare sempre piuttosto annoiato. Nell'episodio Come non pagare le tasse viene rivelato che \u00e8 ebreo.\nDoppiato in italiano da Mario Bombardieri (st. 5), Emilio Cappuccio (st. 8-12) e da Luca Biagini (st.13+).\nTom Tucker.\nTom Tucker \u00e8 il collega di Diane Simmons al notiziario di Quahog, (doppiato in italiano da Teo Bellia e in originale da Seth MacFarlane). Indossa dei baffi finti fornitigli dal telegiornale dove lavora, a cui \u00e8 molto affezionato. In un episodio diventa il mentore di Meg, la quale \u00e8 una stagista nello studio del telegiornale. Non ha mai una rilevanza fondamentale negli episodi. I pochi momenti in cui viene visto sono quando lavora al telegiornale, o in pochi altri frangenti in cui si scopre qualcosa di pi\u00f9 su di lui: lo si presenta come un personaggio comico (viene visto in un motel con una prostituta, dopo aver bevuto numerose bottiglie di birra) ma anche come un personaggio capace di provare del rimorso (arriva a infilarsi una formica carnivora nel cervello per punirsi dopo aver raccontato di aver trovato l'ultimo dei quattro rotolini d'argento, in una bottiglia di birra, necessari per vincere un tour guidato della fabbrica).\nIn passato, Tom si interessava solo del suo lavoro e di s\u00e9 stesso, e spesso non sopportava la sua collega, alla quale rivolgeva parecchi insulti e commenti sarcastici, per\u00f2, nella puntata \"Teledipendenti\" mostra un'attrazione. In un episodio si scopre che ha interpretato Michael Myers in \"Halloween 4\". Ha un figlio, Jake, con la faccia capovolta. Nella quinta serie, nella puntata \"Telma e Tom\", Tom intrattiene una relazione con la madre di Peter, e va a vivere con i Griffin. Nel primo episodio della nona stagione, Tom Tucker viene arrestato, accusato ingiustamente dell'omicidio di James Woods, ma verr\u00e0 scagionato alla fine della puntata. Nello stesso episodio si scopre che dorme sempre con una sua gigantografia appesa sulla testa.\nNelle stagioni recenti, Tom sembra essere diventato un personaggio pi\u00f9 maturo e pi\u00f9 tranquillo rispetto a quanto visto in passato, inoltre, a differenza di Diane Simmons che veniva quasi sempre sgridata da lui, Tom non se la prende quasi mai con Joyce Kinney, la nuova giornalista.\nTomak e Bellgarde.\nTomak e Bellgarde sono amici biondi (uno li porta lunghi e ondulati fino all'inizio della schiena e l'altro li porta lisci fino alle spalle) che si vedono in alcuni sketch mentre parlano tra di loro. Dai tratti somatici sembrano essere dei nativi americani (o forse si tratta di abbronzatura).\nTricia Takanawa.\n\u00c8 l'inviata speciale del telegiornale \"Quahog 5\" condotto da Diane Simmons e Tom Tucker. Ha origini asiatiche (pi\u00f9 precisamente giapponesi) e nei suoi servizi mostra noia e non \u00e8 mai interessata a ci\u00f2 che dicono gli intervistati. \u00c8 minuta ed indossa sempre un completo grigio. Doppiata in italiano da Elisa Galletta (st. 1-3) e da Antonella Alessandro (st. 4+), in tutti gli episodi in cui compare i personaggi della serie la chiamano sempre \"la corrispondente asiatica Tricia Takanawa\".\nLe sue uniche apparizioni sono nei collegamenti televisivi (in uno dei quali, durante un uragano, viene colpita da una macchina mentre \u00e8 in diretta TV), tranne che nella puntata \"I due volti della passione\" la quale viene sorpresa ad intrufolarsi in un hotel di lusso vietato agli asiatici, nella prima puntata della nona stagione, dove la si vede nei flashback di Diane Simmons, e nella decima stagione dove la si vede cercare di uccidere con un arpione un delfino portato in casa Griffin da Peter.\nSmaschera Tom Tucker in un Motel di basso livello mentre si accinge a copulare perverso con una prostituta di colore e nell'episodio numero 3 della seconda stagione (\"La fine del mondo\"), viene divorata dai suoi colleghi conduttori (tanto che Diane Simmons si chiese, date le sue origini asiatiche, se andasse mangiata con le bacchette). In una puntata copula con Quagmire durante un reportage sul sesso nella citt\u00e0: questi per\u00f2 la scambia per una spagnola. Ha chiaramente ispirato il personaggio di \"Tricia Tanaka\" nell'episodio di \"Lost\" \"Tricia Tanaka \u00e8 morta.\"\nIn un episodio ha una relazione con Carter, il padre di Lois.\nHa continui battibecchi con la madre Irene sul fatto che sia ancora single e che non le abbia ancora dato dei nipoti.\nVinny Griffin.\n\u00c8 stato il cane della famiglia Griffin, entrato in scena dopo la morte di Brian nell'episodio \"La vita di Brian\", fino al salvataggio di quest'ultimo tramite la macchina del tempo.\nVinny, cane italo-americano, appare come un cane tranquillo, intelligente e gentile, capace di parlare perfettamente proprio come Brian; ha dovuto superare un momento molto difficile: la morte del suo primo padrone Leo, deceduto poco prima che i Griffin lo adottassero.\nPeter incontra Vinny in un canile, dove il cane era destinato alla soppressione; Peter, rimasto colpito dal cane, decide di salvargli la vita e lo adotta, portandolo a casa con s\u00e9.\nTutta la famiglia, in breve tempo, lega con il suo nuovo cane ad eccezione di Stewie, il quale non accetta che Brian venga sostituito da Vinny e cos\u00ec tenta in tutti i modi di sbarazzarsi dell'animale. Per\u00f2 in seguito Vinny si chiarisce con Stewie dicendogli che anche lui ebbe un momento difficile quando mor\u00ec il suo primo padrone e che non aveva alcuna intenzione di far dimenticare il vecchio cane. Dopo essersi chiariti, Stewie diventa amico di Vinny, accettandolo come membro della famiglia.\nUscir\u00e0 di scena nell'episodio natalizio, in quanto Stewie, dopo aver casualmente trovato un suo omologo del passato con la pedana della macchina del tempo nello zaino, decide di tornare indietro nel tempo per salvare il suo Brian, mentre Vinny lo saluta per l'ultima volta, consapevole del fatto che, con la salvezza di Brian, Vinny non verr\u00e0 mai adottato dalla famiglia Griffin.\nIl personaggio riappare brevemente nella parte finale del primo episodio della quindicesima stagione.\nNella versione italiana \u00e8 doppiato da Pasquale Anselmo con un accento siciliano, negli episodi 6-7-8 della dodicesima stagione e in un cameo della parte finale dell'episodio 1 della quindicesima, doppiato da Gabriele Lopez."}
{"id": "1280877", "revid": "110157", "url": "https://it.wikipedia.org/wiki?curid=1280877", "title": "Biberwier", "text": "Biberwier \u00e8 un comune austriaco di 628 abitanti nel distretto di Reutte, in Tirolo. "}
{"id": "1280880", "revid": "110157", "url": "https://it.wikipedia.org/wiki?curid=1280880", "title": "Bichlbach", "text": "Bichlbach \u00e8 un comune austriaco di 756 abitanti nel distretto di Reutte, in Tirolo. "}
{"id": "1280882", "revid": "767487", "url": "https://it.wikipedia.org/wiki?curid=1280882", "title": "Gunnel Lindblom", "text": ""}
{"id": "1280883", "revid": "1793900", "url": "https://it.wikipedia.org/wiki?curid=1280883", "title": "Breitenwang", "text": "Breitenwang \u00e8 un comune austriaco di 1 465 abitanti nel distretto di Reutte, in Tirolo. \nStoria.\nIl 3 dicembre 1137 presso una capanna di Breitenwang, muore l'imperatore Lotario II. presso questo luogo l'imperatore consegna al genero Enrico X di Baviera (Enrico di Sassonia detto anche Enrico l'Orgoglioso) i simboli imperiali. Al seguito vi \u00e8 anche il conte Wittekind von Waldeck che riporta il cadavere a corte per i funerali.\nSport.\nStazione sciistica specializzata nello sci nordico, \u00e8 attrezzata con il Trampolino Raimund Ertl; ha ospitato varie tappe della Coppa del Mondo di combinata nordica."}
{"id": "1280884", "revid": "110157", "url": "https://it.wikipedia.org/wiki?curid=1280884", "title": "Chiesa di San Filippo Benizi", "text": "La chiesa di San Filippo Benizi \u00e8 un edificio sacro che si trova in localit\u00e0 Bagni San Filippo a Castiglione d'Orcia.\nDescrizione.\n\u00c8 ad unica navata, e conserva sull'altare maggiore una statua in stucco di San Filippo e ai lati i busti di \"San Filippo Benizi\" e di \"San Filippo Neri\" del XVIII secolo."}
{"id": "1280886", "revid": "339392", "url": "https://it.wikipedia.org/wiki?curid=1280886", "title": "Adrian Toomes", "text": ""}
{"id": "1280887", "revid": "1272592", "url": "https://it.wikipedia.org/wiki?curid=1280887", "title": "Piazza Ventidio Basso", "text": "Piazza Ventidio Basso si apre su di un ampio spazio irregolare nel centro storico di Ascoli Piceno, nel quartiere di San Giacomo.\nAppare contornata da edifici quali la chiesa dei Santi Vincenzo e Anastasio, annoverata tre le chiese romaniche pi\u00f9 antiche della citt\u00e0, il fianco settentrionale della chiesa di San Pietro Martire, una casa medioevale, edifici rimaneggiati in epoca rinascimentale ed alcuni esempi di torri gentilizie, sia integre che decurtate o inglobate negli edifici. Sempre dalla piazza \u00e8 possibile vedere la chiesa di Sant'Onofrio posizionata nelle immediate vicinanze.\nDa questa piazza, ogni anno, si avvia il corteo storico del Torneo cavalleresco della Quintana, dopo che i figuranti di tutti i Sestieri vi si sono raccolti.\nStoria e descrizione.\nFu chiamata \"platea S. Anastaxij\", ma anche \"piazza di sotto\" e \"\"piazza delle donne\".\"\nDall'epoca romana fino al XVII secolo fu il maggiore fulcro commerciale della citt\u00e0. \nQui si allestiva il mercato degli artigiani ascolani che commerciavano le lane, le tele, i filati ed altre produzioni delle manifatture legate al mondo della tessitura.\nA memoria della vocazione commerciale di questa area si trova, ancora oggi, una pietra murata nella parete della chiesa di San Pietro Martire, apposta nell'anno 1613, recante le disposizioni che regolavano il commercio e gli scambi per evitare che vi fossero frodi nelle vendite di accia, lino, lana, cera, nocchio, canapa, cacio e simili.\nUn'altra pietra, simile a questa, era stata murate in \"Piazza Quartarola\", l'attuale piazza Roma per disciplinare il commercio del grano ed altri cereali.\nLa pietra delle regole commerciali detta \"\u201cGabella della Staterola\u201d\" \u00e8 sormontata da un altro blocco di travertino, su cui sono scolpiti i simboli delle insegne della citt\u00e0: la galleria merlata tra due torri di diversa altezza.\nTesto dell'incisione:\n\"\u00abGABELLA DELLA STATEROLA DE PESI ET MISURA ACCIA CERA LANA NOCCHIO DI CANEPA CASCIO ET SIMILI DA X LIBRE IN SOTTO OGNI DUE LIBRE Q\u00b01 LINO ET CANEPA P. RUBBO Qno 2 CANNAVACCI ET PANNI DI LINO P. CANNA Qno 1 CANEPA ET LINO PESATO E PAGATO UNA VOLTA ALLA GABELLA GENERALE VOLENDOSI POI VENDERE A MINUTO PAGHI LA MET\u00c0 CIO\u00c8 P.RUBBO Qno I DA X LIBRE IN SOPRA SI PESI ALLA GABELLA GENERALE A CONTO DI RUBBO IL PESO DELL'ACCIA S'INTENDA DI XXX LIBRE IN SOTTO CHI FRAUDAR\u00c0 DETTA GABELLA PAGHI DI PENA OGNI QUATRINO QUATTRO ET DIECI LIBRE DI PENA ALESSANDRO DI NICOLO CAMILLO DI CAMURRO TIBURTINO FRICO ASCANIO DI VINCO CAP. DELL'AGRICOLTURA MDCXIII\u00bb\""}
{"id": "1280889", "revid": "36426", "url": "https://it.wikipedia.org/wiki?curid=1280889", "title": "Grotta di San Filippo Benizi", "text": "La grotta di San Filippo Benizi \u00e8 un piccolo oratorio che si trova in localit\u00e0 Bagni San Filippo a Castiglione d'Orcia (SI), ricavata in un grande blocco di travertino a forma di volta chiusa alle estremit\u00e0 da due muri e divisa in due da un tramezzo.\nStoria e descrizione.\nPrende il nome da San Filippo Benizi che nel secolo XIII \u2013 secondo la tradizione - si rifugi\u00f2 in questi luoghi. Si narra infatti che il cardinale Ottaviano degli Ubaldini per superare le difficolt\u00e0 del conclave di Viterbo (1268-1271), riunitosi dopo la morte di papa Clemente IV, propose ai cardinali l'elezione al papato di Filippo, priore generale dei Servi di Maria. Il santo, saputa la notizia, rifiut\u00f2 questo onore e responsabilit\u00e0, lasci\u00f2 Viterbo e si nascose sul Monte Amiata per circa tre mesi.\nNella seconda met\u00e0 del Quattrocento alcuni testi agiografici dei Servi di Maria (per esempio fra Paolo Attavanti, \"Paulina praedicabilis\", Siena, 1494) narrano che Filippo si ritir\u00f2 in una grotta di questo luogo, e come Mos\u00e8, percosse con il suo bastone una roccia da dove scatur\u00ec miracolosamente una fonte di acque curative che poi divennero i Bagni di San Filippo. Era il segno che il santo lasciava della sua riconoscenza verso le persone del posto che lo avevano bene accolto e sostenuto durante la sua permanenza.\nLa devozione degli abitanti fece costruire nel luogo prima una cappella e poi un eremo che fu dei Servi di Maria. Sembra che circa nel 1401 in una grotta trascorresse gran parte della vita il beato Giovanni Benicasa dello stesso Ordine prima di trasferirsi a Monticchiello nel senese.\nIl convento conobbe alterne vicende. Il 2 maggio 1540 il p. generale Dionisio Laurerio ne riprese il possesso per l'Ordine con atto del notaio Anselmo Sebastiani di Campiglia e ricostru\u00ec la comunit\u00e0.\nNel 1580 si trova nell'elenco dei conventi della Provincia Toscana, ma di nuovo semiabbandonato, nel 1652 fu soppresso al pari di altri piccoli conventi con decreto di papa Innocenzo X. Nel 1703 l'Ordine dei Servi di Maria tent\u00f2 inutilmente di riaprirlo.\nLa grotta-oratorio \u00e8 ancora oggi ben conservata e sopra l'altare si trova un busto in legno nero di San Filippo, oltre ad oggetti devozionali.\nI festeggiamenti in onore di San Filippo Benizi si svolgono il 22 e 23 agosto."}
{"id": "1280890", "revid": "767487", "url": "https://it.wikipedia.org/wiki?curid=1280890", "title": "Ehenbichl", "text": "Ehenbichl \u00e8 un comune austriaco di 829 abitanti nel distretto di Reutte, in Tirolo."}
{"id": "1280892", "revid": "2014155", "url": "https://it.wikipedia.org/wiki?curid=1280892", "title": "Enrico Giulio di Brunswick-L\u00fcneburg", "text": "Biografia.\nNato a Hessen am Fallstein, Enrico Giulio era il figlio maggiore di Giulio di Brunswick-L\u00fcneburg. Egli fu educato secondo i canoni dell'epoca, e divenne il primo rettore della neo-fondata Universit\u00e0 di Helmstedt nel 1576. Quando aveva appena dodici anni, partecipava ai dibattiti teologici della facolt\u00e0 e impar\u00f2 il latino. Successivamente, studi\u00f2 legge e venne impiegato dal padre come giudice di tribunale. Egli era anche portato per l'architettura e disegn\u00f2 numerose costruzioni tra cui il \"Juleum novum\", la principale struttura dell'Universit\u00e0 di Helmstedt, e la cattedrale \"Beatae Mariae Virginis\" a Wolfenb\u00fcttel. Negli anni 1593 e 1594, egli scrisse undici opere teatrali, che sfortunatamente per lui non ebbero successo; comunque, una di queste era basata sulle avventure del Barone di M\u00fcnchhausen, che divenne famoso due secoli pi\u00f9 tardi.\nGi\u00e0 nel 1566, all'et\u00e0 di due anni, venne eletto Vescovo di Halberstadt dal capitolo della cattedrale; comunque, la condizione della sua elezione era che la cattedrale ed il capitolo sarebbero stati in suo potere sin tanto che avesse raggiunto i 14 anni d'et\u00e0. Quando rinunci\u00f2 all'amministrazione del Vescovato nel 1578, divenne attivo come reggente temporale quanto lo era stato come reggente religioso. Egli costru\u00ec un canale d'irrigazione attraverso la Gro\u00dfes Bruch, una palude situata tra Hornburg e Oschersleben. Egli promosse la riforma dell'educazione nel Vescovato e complet\u00f2 la Riforma Protestante, aiutando i prelati cattolici a mantenere i propri privilegi \u2014 anche se non permise ai sacerdoti di avere delle amanti.\nNel 1589, il duca Giulio, padre di Enrico Giulio, mor\u00ec, ed il figlio gli succedette come reggente di Wolfenb\u00fcttel. Egli sostitu\u00ec la Legge Sassone con la Legge Romana, ed al posto di nobili locali che avevano la funzione di avvocati accademici, li sostitu\u00ec con giudici in piena regola. Enrico Giulio \u00e8 divenuto famoso per la persecuzione che oper\u00f2 contro ebrei e streghe. Egli perse il controllo delle finanze dello Stato e cre\u00f2 ben presto un notevole debito pubblico. I diritti dei nobili vennero ridotti; a causa di questo, i nobili locali denunciarono Enrico Giulio alla Corte Imperiale di Spira, prima che venisse firmato un compromesso nel 1601. Un conflitto pi\u00f9 serio intercorse tra Enrico Giulio e la citt\u00e0 di Brunswick; la citt\u00e0 si rifiut\u00f2 di riconoscere la sua autorit\u00e0 sin tanto che egli avrebbe riconfermato i suoi tradizionali privilegi. Enrico Giulio non era certo arrendevole di carattere e nel 1605 scoppi\u00f2 una vera e propria guerra civile tra la citt\u00e0 ed il Duca. L'appello fatto dalla cittadinanza al Re Cristiano IV di Danimarca non ebbe successo; nel 1606, l'Imperatore Rodolfo II band\u00ec la citt\u00e0 dall'impero.\nNel 1607, Enrico Giulio si rec\u00f2 alla corte dell'Imperatore a Praga di modo da negoziare i dettagli del bando. Egli si guadagn\u00f2 l'amicizia dell'imperatore, e divenne il suo \"direttore capo\", una posizione che aveva molta influenza negli affari dell'Impero. In questa posizione, egli era intenzionato a risolvere i conflitti tra Rodolfo e suo fratello, Mattia, e lo assistette per appianare le differenze di trattamento tra cattolici e protestanti in Boemia. Al ritorno, Enrico Giulio aveva ottenuto il totale supporto dell'Imperatore nella questione della citt\u00e0 di Brunswick.\nQuando Rodolfo mor\u00ec nel 1612, Enrico Giulio ritorn\u00f2 a Praga per consultare il suo successore, Mattia. Qui egli mor\u00ec per uno shock anafilattico il 20 luglio 1613. Venne sepolto nella cattedrale di Wolfenb\u00fcttel.\nAmante delle arti, fu il mecenate per la costruzione dell'organo della cappella del castello di Gr\u00f6ningen e di quello della cappella del castello di Frederiksborg.\nMatrimoni ed eredi.\nEnrico Giulio spos\u00f2 prima Dorotea (4 ottobre 1563 \u2013 13 febbraio 1587), figlia di Augusto, elettore di Sassonia, il 26 settembre 1585. Ebbero una sola figlia:\nEnrico Giulio si spos\u00f2 una seconda volta con Elisabetta di Danimarca (25 agosto 1573 \u2013 19 giugno 1626), figlia del re Federico II di Danimarca, il 19 aprile 1590. Ebbero dieci figli:"}
{"id": "1280893", "revid": "287204", "url": "https://it.wikipedia.org/wiki?curid=1280893", "title": "Koh Ker", "text": "Koh Ker \u00e8 il nome moderno del sito cambogiano ove sorge quella che fu la capitale dell'Impero Khmer durante il regno di Jayavarman IV, che la costru\u00ec a partire dal 921.\nStoria.\nAgli inizi del X secolo la capitale dell'Impero Khmer, in piena espansione, era Yasodharapura (nel sito chiamato oggi Angkor), ove il grande re Yasovarman I aveva costruito il \"tempio-montagna\" Phnom Bakheng come suo nucleo. Alla sua morte il regno pass\u00f2 ai figli, Harshavarman prima e Ishanavarman II poi. Verso la fine del regno di Harshavarman per\u00f2 un loro zio, Jayavarman IV, inizi\u00f2 ad avanzare delle pretese e decise quindi di lasciare la capitale e fondare un proprio centro di potere in una zona circa 70\u00a0km a nord-est. La successione da padre a figlio nei regni khmer non fu mai una questione totalmente esplicitata, sia perch\u00e9 il ramo materno per antica tradizione aveva un suo peso (all'epoca Chenla legittimo erede era il figlio della sorella), che per le relazioni \"bizantine\" che legavano le famiglie dominanti. Frequenti erano perci\u00f2 le dispute durante il passaggio dei poteri. Jayavarman IV era figlio di Mahendradevi, figlia di Indravarman, e aveva sposato la propria zia Jayadevi, sorellastra di Ya\u015bovarman; poteva quindi vantare diritti legittimi al trono..\nFino a pochi decenni fa la storiografia lo considerava un usurpatore, ma la sua figura \u00e8 stata rivalutata da autori pi\u00f9 recenti, come Vickery, anche in ordine all'amplissima attivit\u00e0 costruttiva e allo slancio che caratterizz\u00f2 il suo regno.\nIl luogo scelto si chiamava \"Chok Gargyar\" (\"isola di gloria\") e la grande citt\u00e0 che vi sorse nel breve spazio di due decenni venne chiamata nelle iscrizioni \"Lingapura\". Costruita a partire dal 921, quando Jayavarman era solo un pretendente al trono, fu capitale vera e propria dell'impero Khmer solo successivamente. La prima iscrizione che nomina chiaramente Jayavarman come re indiscusso \u00e8 stata datata al 928 (K.35 Prasat Nan Khmau).\nA Jayavarman IV successe suo figlio Harshavarman II, il cui regno fu molto breve: dal 941 o 942 al 944 d.C. Harshavarman II rimase a Koh Ker, ma il suo successore Rajendravarman (944-68) riport\u00f2 la capitale nel sito di Angkor. La successione di Rajendravarman secondo le iscrizioni del Pre Rup \u00e8 probabile non sia stata pacifica. Rajendravarman era figlio di una sorella maggiore di Ya\u015bovarman ed era cugino di primo grado e contemporaneamente zio del suo predecessore..\nSito.\nNonostante il breve periodo in cui essa fu capitale, il numero di costruzioni ed edifici religiosi della zona \u00e8 notevole. IL nucleo centrale \u00e8 costituito da una citt\u00e0 con un recinto esterno di 1200\u00a0m di lato, che contiene un recinto interno che racchiude il tempio di stato, chiamato ai giorni nostri Prasat Thom (\"grande tempio\"). Varie altre decine di templi minori si estendono per\u00f2 su un'area vasta ben 7\u00a0km per 5\u00a0km.\nSubito a sud del tempio principale si trova il grande bacino idrico del \"baray Rahal\" (1188 per 548 metri, ora prosciugato), alimentato dal fiume Stung Sen, che divide il gruppo del Prasat Thom dai templi minori del cosiddetto \"gruppo Nord\". Una particolarit\u00e0 di tale baray \u00e8 di essere stato costruito scavando in parte nella roccia viva (anzich\u00e9 minimizzando gli scavi e innalzando invece argini come prassi), dovette quindi richiedere molta manodopera.\nComplesso centrale.\nIl complesso del Prasat Thom comprende una piramide a sette gradoni di 55\u00a0 metri di lato alla base che raggiunge l'altezza di 32\u00a0m. Secondo le stime di Henri Parmentier, il colossale linga eretto in cima, menzionato nelle iscrizioni, doveva essere alto pi\u00f9 di 4\u00a0metri e pesare 24 tonnellate.\nLa scala dell'intera area \u00e8 di enormi proporzioni, al punto che alcuni degli elementi costitutivi appaiono smisurati: \u00e8 il caso di uno dei gopura, detto Prasat Kraham, che era stato concepito cos\u00ec grande ed elaborato da diventare un tempio vaishnavita a s\u00e9 stante. La ragione di una concezione architettonica su cos\u00ec grande scala \u00e8 ravvisata da alcuni studiosi., nell'esigenza politica (e forse anche morale) del pretendente al trono di dimostrare il proprio potere politico e la propria autorit\u00e0.\nAltri templi.\nIl Prasat Nan Khmau (Santuario della donna nera) \u00e8 un alto edificio in laterite particolarmente ben preservato che si distingue per la ricca decorazione e per il fatto di essere orientato ad Ovest (invece che a Est, come quasi tutti i templi Khmer). Il santuario detto Prasat Kong Yuan (\"del giovane Vietnamita\") si distingue per un elemento decorativo che sar\u00e0 poi impiegato anche nei secoli successivi (a partire dal tempio di Banteay Srei): il fastigio con le punte verso l'alto, reminiscenza forse di una pregressa tecnica decorativa usata sul legno.\nLe attivit\u00e0 archeologiche e turistiche.\nSituata a circa 70\u00a0km a NE di Angkor, Koh Ker \u00e8 stato a lungo un sito quasi inaccessibile per i turisti, ma dal 2005 una nuova strada permette di raggiungere le sue bellezze in circa 3 ore da Siem Reap. Negli anni passati, infatti, Koh Ker \u00e8 rimasta isolata, prima a causa dei \"Khmer rossi\" e poi della presenza massiccia di mine inesplose. Tale forzato isolamento non ha giovato alla conservazione dell'immenso patrimonio artistico del sito. I disegni e le descrizioni fornite da Lunet de Lajonqui\u00e8re nel 1902 e da Henri Parmentier nel 1939 sono oggigiorno quasi indecifrabili, vista l'interazione di diversi fenomeni: la vegetazione che si \u00e8 insinuata e a volte ha rovinato le architetture, alcuni errori di costruzione commessi dai costruttori, la presenza di predatori e vandali che hanno pesantemente danneggiato o sottratto moltissime opere. Non a caso, nonostante il breve periodo in cui la citt\u00e0 fu attiva come capitale, \u00e8 particolarmente elevato il numero di sculture e frammenti provenienti da Koh Ker nei musei e nelle collezioni private di tutto il mondo."}
{"id": "1280894", "revid": "110157", "url": "https://it.wikipedia.org/wiki?curid=1280894", "title": "Ehrwald", "text": "Ehrwald \u00e8 un comune austriaco di 2 584 abitanti nel distretto di Reutte, in Tirolo.\nBase ideale per escursioni al Seebensee (laghetto stupendo)\nIn 45 minuti si raggiungo i pi\u00f9 bei castelli della Baviera"}
{"id": "1280895", "revid": "1793900", "url": "https://it.wikipedia.org/wiki?curid=1280895", "title": "Elbigenalp", "text": "Elbigenalp \u00e8 un comune austriaco di 886 abitanti nel distretto di Reutte in Tirolo. Stazione sciistica, ha ospitato tra l'altro tappe della Coppa Europa di sci alpino."}
{"id": "1280896", "revid": "773636", "url": "https://it.wikipedia.org/wiki?curid=1280896", "title": "Chiesa di San Biagio (Castiglione d'Orcia)", "text": "La chiesa di San Biagio \u00e8 un edificio sacro che si trova in localit\u00e0 Campiglia d'Orcia a Castiglione d'Orcia.\nDescrizione.\nConsacrata nel 1648, ha subito molti rimaneggiamenti. Fu ricostruita nel 1795 su disegno dell'architetto Leonardo De Vegni.\nL'interno a tre navate presenta l'altare maggiore settecentesco in stucco. Al centro dell'altare si trova un piccolo dipinto a tempera raffigurante la \"Madonna del Carmine\" del XVIII secolo. Nella parete a destra si trova una tela raffigurante la \"Madonna col bambino che consegna le chiavi a san Pietro\" attribuibile al pittore senese Sebastiano Folli, databile al primo decennio del Seicento."}
{"id": "1280897", "revid": "619191", "url": "https://it.wikipedia.org/wiki?curid=1280897", "title": "Etchi", "text": ""}
{"id": "1280899", "revid": "110157", "url": "https://it.wikipedia.org/wiki?curid=1280899", "title": "Elmen", "text": "Elmen \u00e8 un comune austriaco di 373 abitanti nel distretto di Reutte, in Tirolo. "}
{"id": "1280900", "revid": "767487", "url": "https://it.wikipedia.org/wiki?curid=1280900", "title": "Forchach", "text": "Forchach \u00e8 un comune austriaco di 264 abitanti nel distretto di Reutte, in Tirolo."}
{"id": "1280901", "revid": "110157", "url": "https://it.wikipedia.org/wiki?curid=1280901", "title": "Gr\u00e4n", "text": "Gr\u00e4n \u00e8 un comune austriaco di 614 abitanti nel distretto di Reutte, in Tirolo. "}
{"id": "1280902", "revid": "1013865", "url": "https://it.wikipedia.org/wiki?curid=1280902", "title": "Gramais", "text": "Gramais \u00e8 un comune austriaco di 51 abitanti nel distretto di Reutte, in Tirolo. \u00c8 il comune austriaco meno popoloso."}
{"id": "1280903", "revid": "63727", "url": "https://it.wikipedia.org/wiki?curid=1280903", "title": "De Dion-Bouton Type D, E e G", "text": ""}
{"id": "1280905", "revid": "1305772", "url": "https://it.wikipedia.org/wiki?curid=1280905", "title": "Redskin", "text": "Quello dei Redskin \u00e8 un modello subculturale giovanile sviluppato all'interno del movimento skinhead che prese vita in Inghilterra nella prima met\u00e0 degli anni ottanta, per poi diffondersi nel resto d'Europa, USA e altri paesi. Il termine deriva dal nome di un gruppo musicale inglese, il trio Redskins, che suonava musica rockabilly, soul e soprattutto post-punk. \nI redskins si dichiarano proletari e rivoluzionari, anti-capitalisti, anti-imperialisti e no-global. Sono solidali con il movimento anti-sionista, la guerriglia dell'EZLN in Chiapas e con Cuba. Si tratta di skinheads apertamente comunisti in cui le due anime, aggressivit\u00e0 della subcultura skin e mito della rivoluzione, si incrociano e si confondono. Fanno parte del pi\u00f9 ampio filone di skinheads antirazzisti, al cui interno si colloca la loro identit\u00e0 politica di estrema sinistra (e a questa appartengono soprattutto i RASH).\nIn Italia, Spagna, Germania e pi\u00f9 raramente in Francia, costituiscono una parte integrante dei Centri Sociali e rivendicano l'estraneit\u00e0 al razzismo, l'appartenenza alla classe operaia o piccolo borghese, l'amore per la musica, per la birra e il divertimento in generale. Si dicono sempre pronti a combattere per i loro ideali e di doversi difendere, oltre che dagli Skin88, anche dagli attacchi dell'opinione pubblica e della sinistra ufficiale, che li considera violenti. Si oppongono spesso con la violenza ai ricchi, alla polizia, ai nazisti, ai politici e rifiutano il sentimento nazionalista tipico degli altri skins.\nR.A.S.H..\n\u00c8 il nome del network internazionale di skinheads di estrema sinistra con tendenze politiche comuniste e anarchiche che ha sezioni locali in molti paesi del mondo. Il network RASH nacque nel 1993 a New York (Usa) da una scissione della precedente e tuttora esistente SHARP, con l'intento di cercare di mettere in pratica gli ideali del comunismo e dell'anarchia attraverso la lotta violenta nei confronti di istituzioni, forze dell'ordine e movimenti fascisti. La forma organizzativa di base \u00e8 costituita da \"crew\" raccordate principalmente tramite internet. Molti membri suonano in gruppi musicali.\nRed Warriors.\nI \"Red Warriors\" erano una formazione grosso modo skinhead (raramente con teste completamente rasate per\u00f2) - di diversa ideologia interna ma accomunata dall'antifascismo - che agiva a Parigi negli anni ottanta. Assicuravano la sicurezza nei concerti dei B\u00e9rurier Noir e della Festa di Humanit\u00e9. Il simbolo di questa banda era la falce e la mazza da baseball, avendo modificato il logo comunista della falce e martello. Questa banda, composta da una quindicina di persone, \u00e8 nota per essere una delle prime che ha osato affrontare violentemente i boneheads a Parigi. Questo sparuto gruppo di skinhead rivendica di esser stato il primo a indossare il tipico bomber nero al rovescio quindi dal lato arancione (questo per distinguersi dagli avversari durante gli scontri che lo utilizzavano al dritto)\nI redskins italiani.\nLa citt\u00e0 di Roma costituisce una realt\u00e0 tra le pi\u00f9 importanti d'Europa della scena redskin, che \u00e8 presente anche in altre citt\u00e0 quali Napoli, Torino, Milano, Genova, Bologna, Brescia e Savona. Uno dei pi\u00f9 impegnati gruppi musicali redskin romani \u00e8 la Banda Bassotti.\nEsistono inoltre gruppi redskins che, per le motivazioni pi\u00f9 svariate, si raccolgono nelle sezioni SHARP delle proprie citt\u00e0. \u00c8 stata attiva tra il 2005 e il 2012 una sezione R.A.S.H. a Roma con sede in via dei Volsci nel quartiere San Lorenzo.\nNel 2015 \u00e8 stata costituita una sezione R.A.S.H. (Red and Anarchist Skinheads) a Brescia, con una fanzine ufficiale \"Wake Up\"."}
{"id": "1280906", "revid": "1714743", "url": "https://it.wikipedia.org/wiki?curid=1280906", "title": "Giulio di Brunswick-L\u00fcneburg", "text": "Fu Duca di Brunswick-L\u00fcneburg e Principe di Wolfenb\u00fcttel dal 1568 sino alla sua morte\nBiografia.\nFiglio pi\u00f9 giovane di Enrico V di Brunswick-L\u00fcneburg, a Giulio venne riservata la carriera ecclesiastica. Egli studi\u00f2 all'Universit\u00e0 di Lovanio, e divenne presto Vescovo di Minden nel 1553, ma diede le dimissioni dopo solo un anno di servizio. Alla morte di entrambi i suoi fratelli nella Battaglia di Sievershausen del 1553, egli divenne l'erede del principato. Tutti i piani progettati dal padre per escluderlo dalla linea di successione fallirono, anche perch\u00e9 Giulio si era convertito al protestantesimo. Alla morte del padre nel 1568, Giulio stabil\u00ec un nuovo regime di tassazione che favoriva la condizione degli agricoltori a quella dei nobili. Egli fond\u00f2 inoltre una milizia \u2014 un vero e proprio corpo d'esercito armato \u2014 e riform\u00f2 la corte. Giulio concluse un accordo con la citt\u00e0 di Brunswick nel 1569, col quale la citt\u00e0 riconobbe la sua sovranit\u00e0; comunque, il conflitto tra Duca e citt\u00e0 continu\u00f2.\nGiulio promosse in special modo il commercio minerario. Le miniere di rame e piombo site nella citt\u00e0 di Harz fiorirono, e vennero aperte numerose nuove miniere. Giulio stesso scrisse un libro sull'uso dei metalli. Per facilitare il commercio, Giulio invest\u00ec in miglioramenti di strade e fiumi. Nel 1577 l'Oker divenne navigabile nel tratto tra Harz e Wolfenb\u00fcttel. Fu tollerante nei confronti del cattolicesimo opponendosi, insieme a Giovanni Giorgio di Brandeburgo, alla formazione di una lega protestante, educ\u00f2 al cattolicesimo il figlio Enrico Giulio, accolse i profughi religiosi della Sassonia. Nel 1576, fond\u00f2 la prima universit\u00e0 di stato, l'Universit\u00e0 di Helmstedt, dove insegn\u00f2, nel 1589, anche il noto filosofo italiano Giordano Bruno.\nAlla morte di Eric II di Brunswick-L\u00fcneburg, nel 1584, Giulio eredit\u00f2 il Principato di Calenberg, determinante per il consolidamento dei domini. Mor\u00ec nel 1589 e gli succedette il figlio Enrico Giulio.\nMatrimonio ed eredi.\nGiulio spos\u00f2 Edvige di Brandeburgo, figlia di Gioacchino II di Brandeburgo, il 25 febbraio 1560. Ebbero i seguenti figli che raggiunsero l'et\u00e0 adulta:"}
{"id": "1280907", "revid": "191802", "url": "https://it.wikipedia.org/wiki?curid=1280907", "title": "Mutui subprime", "text": ""}
{"id": "1280908", "revid": "110157", "url": "https://it.wikipedia.org/wiki?curid=1280908", "title": "H\u00e4selgehr", "text": "H\u00e4selgehr \u00e8 un comune austriaco di 659 abitanti nel distretto di Reutte, in Tirolo. "}
{"id": "1280909", "revid": "729019", "url": "https://it.wikipedia.org/wiki?curid=1280909", "title": "Parco della Pellerina", "text": "Il Parco della Pellerina (ufficialmente Parco Carrara, \"La P\u00eblarin-a\" in piemontese) \u00e8 il pi\u00f9 grande parco cittadino della citt\u00e0 di Torino, con un'estensione di 837.220 m\u00b2 (83,7 ettari). \u00c8 collocato nella zona ovest della citt\u00e0 tra il corso Regina Margherita a nord, il corso Appio Claudio a sud, via Pietro Cossa a ovest e corso Lecce a est. \u00c8 attraversato dal corso del fiume Dora Riparia. Fa parte dei quartieri Lucento e Parella (incluso anche Campidoglio).\nDenominazione.\nViene chiamato \"Parco della Pellerina\" da un'antica cascina, ubicata all'esterno del parco, per la precisione all'intersezione di corso Regina Margherita e via Pietro Cossa, che reca il nome di \"cascina della Pellerina\" (\"Cassin-a dla Pelarin-a\" in piemontese).\nUna possibile, ma interessante interpretazione del nome deriva dall'accostamento della dizione \"pellerina\", abitualmente utilizzato per denominare gli edifici o i locali dove venivano giudicati ed esposti i debitori insolventi (vedi l'ala del Comune di Villafranca Piemonte che ne mantiene il nome), con la \"pietra della berlina\" o \"pera berlina\" dove venivano messi appunto alla berlina gli stessi soggetti. In Piemonte se ne trovano esempi numerosi. I debitori insolventi venivano esposti senza mutande, onde il detto \"picchiare il culo per terra\" per indicare i soggetti in rovina economica.\nEsiste un'altra possibile interpretazione: la cascina \u00e8 situata lungo la strada che da Mont Saint Michel passa per la Sacra di San Michele in Val di Susa e termina al Santuario di San Michele Arcangelo, a Monte Sant'Angelo, conosciuta anche con il nome di \"via di San Michele\", il quale era un percorso frequentato da molti pellegrini e sembra che in questa localit\u00e0 trovassero rifugio per la notte, prima di entrare in citt\u00e0. Di qui il nome del luogo, dove in seguito nacque la Cascina e \"la Pellerina\" sarebbe una contrazione del nome \"la Pellegrina\".\nIl parco \u00e8 ufficialmente dedicato a Mario Carrara (1866-1937), antropologo dell'universit\u00e0 di Torino, uno dei soli 12 docenti universitari su oltre 1.200 che rifiutarono il giuramento di fedelt\u00e0 al fascismo, ma \u00e8 pi\u00f9 noto ai torinesi come \"Parco della Pellerina\". Dal 2009 tutta la porzione del parco a nord della Dora \u00e8 stata dedicata alla memoria dei sette operai torinesi deceduti nel rogo della linea 5 dello stabilimento ThyssenKrupp il 6 dicembre 2007.\nL'area dello stabilimento si trovava in corso Regina Margherita 400, proprio di fronte all'ingresso nord della Pellerina ed attualmente (2020), dopo la tragedia e la dismissione dello stabilimento, \u00e8 ancora in attesa di una destinazione definitiva d'uso.\nStoria.\nLa prima idea del parco venne agli inizi del '900, ma soltanto negli anni 1930 incominciarono i lavori. La costruzione del parco continu\u00f2 dopo il conflitto mondiale e ottenne la sistemazione attuale nei primi anni 1980.\nIl corso del fiume Dora Riparia all'interno del parco fu ampiamente modificato, rendendolo molto pi\u00f9 lineare.\nCaratteristiche.\nIl parco \u00e8 molto sfruttato dagli abitanti della citt\u00e0 di Torino come luogo di passeggiate e di allenamenti podistici, specialmente nelle giornate festive.\nAl suo interno vi sono alcune strutture sportive, tra le quali una piscina, campi da calcio (sia di propriet\u00e0 di societ\u00e0 sportive e non), una pista di pattinaggio liberamente fruibile, una pista da BMX in terra battuta, campi da bocce e da tennis.Oltre agli immancabili servizi igienici e chioschi, nella parte sud-est del parco \u00e8 collocata una caserma dell'Arma dei Carabinieri. Nella zona est invece, al confine con corso Lecce, sorge un piazzale sterrato che frequentemente accoglie il luna park, specialmente durante il periodo di carnevale.\nDue laghi artificiali, di differenti dimensioni, ospitano una fauna acquatica rappresentata da numerose famiglie di germani reali, folaghe, gallinelle d'acqua e cigni. In una depressione in prossimit\u00e0 dei due laghi si \u00e8 recentemente, a seguito dell'alluvione dell'ottobre 2000, formato uno stagno completamente naturale, l'unico del genere nella citt\u00e0 di Torino. Si tratta di una zona umida di modesta profondit\u00e0 (max 80\u00a0cm), circondata da una corona di canne di palude e di tife a foglie strette .\nTra la Dora e il Lago Grande, nella porzione nord, sorge la seicentesca \"cascina la Marchesa\", che \u00e8 la sede organizzativa della annuale maratona di Torino (\"Turin Marathon\").\nTeatro di grandi concerti e spettacoli negli anni 80', del Festival Pellerossa dal 1994 al 1996 e del Traffic Festival negli anni 2000 con nomi di spicco come Beppe Grillo, Los Lobos, Joan Baez e Iggy Pop, ha avuto un declino negli ultimi dieci anni a causa della poca sicurezza notturna del parco e delle continue chiusure della piscina estiva."}
{"id": "1280910", "revid": "110157", "url": "https://it.wikipedia.org/wiki?curid=1280910", "title": "Heiterwang", "text": "Heiterwang \u00e8 un comune austriaco di 500 abitanti nel distretto di Reutte, in Tirolo. "}
{"id": "1280911", "revid": "1573940", "url": "https://it.wikipedia.org/wiki?curid=1280911", "title": "Chiesa della Compagnia di San Giovanni Battista", "text": "La chiesa della compagnia di San Giovanni Battista \u00e8 un edificio sacro che si trova a Castiglione d'Orcia.\nDescrizione.\nNella semplice facciata si apre il portale sormontato da un occhio. L'interno ad unica navata presenta un altare barocco in stucco che conserva una tela del XVII secolo proveniente dalla chiesa di Santa Maria Maddalena."}
{"id": "1280912", "revid": "767487", "url": "https://it.wikipedia.org/wiki?curid=1280912", "title": "Hinterhornbach", "text": "Hinterhornbach \u00e8 un comune austriaco di 93 abitanti nel distretto di Reutte, in Tirolo. \u00c8 stato istituito nel 1833 con la scissione del comune soppresso di Hornbach nei comuni di Hinterhornbach e Vorderhornbach."}
{"id": "1280916", "revid": "158286", "url": "https://it.wikipedia.org/wiki?curid=1280916", "title": "Chiesa della compagnia di San Giovanni Battista", "text": ""}
{"id": "1280917", "revid": "110157", "url": "https://it.wikipedia.org/wiki?curid=1280917", "title": "H\u00f6fen", "text": "H\u00f6fen \u00e8 un comune austriaco di 1 207 abitanti nel distretto di Reutte, in Tirolo. "}
{"id": "1280919", "revid": "125181936", "url": "https://it.wikipedia.org/wiki?curid=1280919", "title": "Azienda Trasporti Bergamo", "text": "L'Azienda Trasporti Bergamo (ATB) \u00e8 la societ\u00e0 che gestisce il trasporto pubblico urbano nella citt\u00e0 di Bergamo.\nStoria.\nIl 10 luglio 1906 il comune rilev\u00f2 per 1.750.000 lire dalla Societ\u00e0 Anonima Funicolare e Tranvie le infrastrutture e la gestione del trasporto pubblico urbano e il 9 novembre 1907 fond\u00f2 l'Azienda Municipalizzata Funicolari e Tranvie Elettriche (AMFTE).\nLe infrastrutture erano costituite dalla funicolare tra citt\u00e0 alta e citt\u00e0 bassa, costruita nel 1887, ed alcune tranvie elettriche che solo dal 1904 avevano sostituito i tram a cavallo. Nei decenni successivi l'AMFTE ampli\u00f2 la rete tranviaria urbana, che arriv\u00f2 a contare 10 linee. Tale processo di espansione, sospeso a causa della guerra riprese al termine della stessa con l'estensione, nel 1925, delle rotaie fino a Colognola e a Ponte San Pietro. L'anno successivo il tram raggiunse Stezzano, nel 1928 arriv\u00f2 a Santa Lucia e nel 1929 a Campagnola.\nLa guerra impose una nuova fermata nello sviluppo delle linee e al termine della stessa, anche a causa di un clima politico non favorevole agli investimenti nel trasporto su ferro, alle tranvie fu gradualmente sostituita una\nrete filoviaria, a sua volta attiva fra il 1950 e il 1978.\nNel 1979 cambi\u00f2 il nome in \"Azienda Trasporti Bergamo\", pur rimanendo una municipalizzata, per diventare nel 1999 una societ\u00e0 per azioni.\nDal 2005 \"ATB Consorzio\" riunisce i gestori di trasporto pubblico della citt\u00e0 e del circondario.\nConsistenza.\nAi dati del 2015 ATB gestisce 14 linee di autobus e due funicolari su una rete estesa per 220 chilometri, trasportando quasi 30 milioni di passeggeri all'anno.\nAttraverso ATB Consorzio serve la citt\u00e0 e 30 comuni dell'area urbana.\nLe tariffe.\nL'ATB System.\nL'Atb-System \u00e8 il sistema tariffario a zone, in vigore dal gennaio 2005, che divide il territorio servito da ATB in 20 settori (o zone tariffarie), ciascuna col proprio codice numerico, e rappresentato dal bersaglio. L'area interna rappresenta la zona urbana, che coincide con l'intera citt\u00e0 di Bergamo. Dal numero di zone attraversate durante il tragitto dipende la tariffa del biglietto o dell'abbonamento.\nLe funicolari.\nBergamo Bassa - Bergamo Alta.\nLa funicolare di Bergamo Alta \u00e8 stata costruita nel 1887. Collega Citt\u00e0 Alta, situata sul colle, al centro cittadino.\nSan Vigilio.\nLa Funicolare di Bergamo-San Vigilio \u00e8 stata inaugurata nel 1912. Collega la citt\u00e0 alta, porta Sant'Alessandro, con il colle di San Vigilio.\nLa tranvia.\nATB partecipa alla gestione della tranvia delle valli, progetto guidato dalla societ\u00e0 TEB S.p.A.. La tranvia \u00e8 stata inaugurata il 25 aprile 2009 sul primo tronco da Bergamo ad Alzano Lombardo, mentre il secondo tronco fino ad Albino \u00e8 stato aperto il 10 giugno dello stesso anno.\nI mezzi utilizzati sono i tram serie 001 \u00f7 014 (tipo Sirio), bidirezionali a cinque casse, prodotti dall'Ansaldobreda di Pistoia.\nElectric bus rapid transit - Linea C.\nATB ha il primato in Italia di aver messo in esercizio la prima linea full-elettric d'Italia basata sul modello dei sistemi Bus Rapid Transit.\nLa BiGi.\nATB si occupa del servizio di biciclette pubbliche (bike sharing) sul territorio cittadino. Le biciclette, denominate BiGi (in riferimento alla sigla BG della provincia di Bergamo), sono contraddistinte da una livrea rossa con grafiche gialle e bianche. Il servizio pu\u00f2 contare su 19 stazioni dislocate nell'area urbana e 245 colonnine per il prelievo e il deposito della bici."}
{"id": "1280921", "revid": "124230696", "url": "https://it.wikipedia.org/wiki?curid=1280921", "title": "Holzgau", "text": "Holzgau \u00e8 un comune austriaco di 433 abitanti nel distretto di Reutte, in Tirolo. "}
{"id": "1280923", "revid": "1573940", "url": "https://it.wikipedia.org/wiki?curid=1280923", "title": "Chiesa della Madonna delle Querce", "text": "La chiesa della Madonna delle Querce (o, pi\u00f9 propriamente, chiesa del Nome di Maria) \u00e8 un edificio sacro che si trova nella localit\u00e0 omonima a Castiglione d'Orcia.\nStoria e descrizione.\nFu eretta intorno al 1676 nel luogo del ritrovamento di una miracolosa immagine in gesso della Vergine, posta sotto una quercia in seguito alle numerose grazie ricevute. Ha i caratteri di una cappella rurale con il portale affiancato da due finestre con grata. Vi si svolge una festa liturgica la seconda domenica di settembre."}
{"id": "1280924", "revid": "4175", "url": "https://it.wikipedia.org/wiki?curid=1280924", "title": "Alexanderplatz (disambigua)", "text": ""}
{"id": "1280927", "revid": "439868", "url": "https://it.wikipedia.org/wiki?curid=1280927", "title": "Chiesa del Nome di Maria", "text": ""}
{"id": "1280928", "revid": "1652134", "url": "https://it.wikipedia.org/wiki?curid=1280928", "title": "Jungholz", "text": "Jungholz \u00e8 un comune austriaco di 285 abitanti nel distretto di Reutte, in Tirolo. Forma un'exclave dell'Austria comunicante con il resto del Paese in un singolo punto; \u00e8 raggiungibile solo dalla Germania.\nGeografia fisica.\nJungholz si trova tra la valle del fiume Wertach e quella del Vils; l'unico punto di contatto con il resto dell'Austria \u00e8 la sommit\u00e0 del monte Sorgschrofen (). Questo \u00e8 l'unico caso al mondo di un piccolo territorio di un Paese collegato al resto del suolo nazionale con un solo punto geometrico.\nTutto il confine occidentale di Jungholz \u00e8 delimitato dal fiume Wertach, che sfocia nel Lech ad Augusta (Germania) a da Jungholz, mentre la parte orientale del comune \u00e8 tributaria del fiume Vils, che a Vils (Austria) sfocia anch'esso nel Lech a 30\u00a0km dal comune.\nStoria.\nIl primo documento che riguarda Jungholz \u00e8 relativo a un abitante di Wertach e un altro di Jungholz e risale al 24 giugno 1342. La zona fu integrata nel Tirolo, alla quale rimase legata nonostante i problemi frontalieri. La definizione dei confini venne fatta tra il 1844 e il 1850: un trattato doganale tra la Baviera e l'Impero austro-ungarico venne firmato il 3 maggio 1868, . \nTra il 1938 e il 1945 era stato annesso alla Germania (circondario di Sonthofen, distretto della Svevia). Prima dell'introduzione dell'Euro, a Jungholz veniva utilizzato il marco tedesco.\nSociet\u00e0.\nPi\u00f9 del 50% della popolazione \u00e8 straniera (principalmente tedesca).\nEconomia.\nLa mancanza di connessioni stradali di Jungholz con il resto dell'Austria fa s\u00ec che il comune sia incluso nell'area doganale tedesca. Jungholz, data la sua particolare caratteristica, \u00e8 diventata una piazza finanziaria. Inoltre il turismo \u00e8 piuttosto sviluppato.\nAmministrazione.\nJungholz ha sia il codice postale della Germania (87491) sia dell'Austria (6691). "}
{"id": "1280929", "revid": "1318658", "url": "https://it.wikipedia.org/wiki?curid=1280929", "title": "T\u0159ebo\u0148sko", "text": "Il T\u0159ebo\u0148sko \u00e8 una regione della Boemia Meridionale (Repubblica Ceca), vicino al confine con l'Austria, tra i distretti di Jind\u0159ich\u016fv Hradec e \u010cesk\u00e9 Bud\u011bjovice.\nCon il patrocinio dell'UNESCO, divenne riserva naturale protetta nel 1977, grazie alla sua particolare conformazione, caratterizzata dall'alternarsi di pianure, foreste (che coprono il 42% del territorio), fiumi e stagni, e alla presenza di molte specie rare sia vegetali che animali, in special modo volatili.\nCapoluogo del T\u0159ebo\u0148sko \u00e8 T\u0159ebo\u0148, che si trova al centro di un vasto sistema di stagni, molti dei quali collegati tra di loro, creati artificialmente nel XVI secolo al fine di garantire cibo alle popolazioni locali tramite l'attivit\u00e0 di pesca.\nIl T\u0159ebo\u0148sko \u00e8 noto anche per essere stato per secoli feudo della famiglia Rosenberg, la cui monumentale tomba si trova sulle sponde di uno degli stagni, a T\u0159ebo\u0148."}
{"id": "1280930", "revid": "320578", "url": "https://it.wikipedia.org/wiki?curid=1280930", "title": "ATB Bergamo", "text": ""}
{"id": "1280932", "revid": "767487", "url": "https://it.wikipedia.org/wiki?curid=1280932", "title": "Kaisers", "text": "Kaisers \u00e8 un comune austriaco di 75 abitanti nel distretto di Reutte, in Tirolo. \u00c8 stato istituito nel 1938 per scorporo dal comune di Pettneu am Arlberg."}
{"id": "1280933", "revid": "773636", "url": "https://it.wikipedia.org/wiki?curid=1280933", "title": "Chiesa della Madonna delle Grazie di Manno", "text": "La chiesa della Madonna delle Grazie di Manno \u00e8 un edificio sacro che si trova a Rocca d'Orcia, nel comune di Castiglione d'Orcia.\nDescrizione.\nL'edificio, cui \u00e8 stato cambiato l'orientamento originale nei primi del Novecento, presenta una semplice facciata a capanna. La chiesa conserva all'interno un bel complesso in legno intagliato (coro e tabernacolo) riferibile alla met\u00e0 del Cinquecento.\nSull'altare si trova un dipinto su tela raffigurante il \"Padre Eterno circondato da Angeli e Santi\" di scuola senese del XVII secolo. In un vuoto praticato al centro c'\u00e8 un affresco raffigurante la \"Madonna col Bambino e due Angeli\" della maniera del Riccio, oggetto di grande venerazione popolare."}
{"id": "1280937", "revid": "1543377", "url": "https://it.wikipedia.org/wiki?curid=1280937", "title": "0182", "text": "0182 \u00e8 il prefisso telefonico del distretto di Albenga, appartenente al compartimento di Genova.\nIl distretto comprende la parte occidentale della provincia di Savona. Confina con i distretti di Imperia (0183) a sud-ovest, di Mondov\u00ec (0174) a nord-ovest e di Savona (019) a nord-est.\nAree locali e comuni.\nIl distretto di Albenga comprende 24 comuni compresi nelle 3 aree locali di Alassio, Albenga e Ceriale. I comuni compresi nel distretto sono: Alassio, Albenga, Andora, Arnasco, Balestrino, Boissano, Borghetto Santo Spirito, Casanova Lerrone, Castelbianco, Castelvecchio di Rocca Barbena, Ceriale, Cisano sul Neva, Erli, Garlenda, Laigueglia, Nasino, Onzo, Ortovero, Stellanello, Testico, Toirano, Vendone, Villanova d'Albenga e Zuccarello ."}
{"id": "1280938", "revid": "110157", "url": "https://it.wikipedia.org/wiki?curid=1280938", "title": "Lechaschau", "text": "Lechaschau (gi\u00e0 Aschau) \u00e8 un comune austriaco di 1 988 abitanti nel distretto di Reutte, in Tirolo."}
{"id": "1280941", "revid": "110157", "url": "https://it.wikipedia.org/wiki?curid=1280941", "title": "Lermoos", "text": "Lermoos \u00e8 un comune austriaco di 1 114 abitanti nel distretto di Reutte, in Tirolo."}
{"id": "1280942", "revid": "767487", "url": "https://it.wikipedia.org/wiki?curid=1280942", "title": "Musau", "text": "Musau \u00e8 un comune austriaco di 390 abitanti nel distretto di Reutte, in Tirolo."}
{"id": "1280944", "revid": "123730204", "url": "https://it.wikipedia.org/wiki?curid=1280944", "title": "Maddalena d'Asburgo", "text": "Biografia.\nAssieme alle sorelle Margherita ed Elena fond\u00f2 il convento per nobildonne di Hall, con l'annessa Basilica del Sacro Cuore di Ges\u00f9, la cui costruzione venne avviata nel 1567 e completata due anni dopo. Nel frattempo, Margherita non aveva potuto vedere la fine dell'opera, poich\u00e9 era morta il 12 marzo 1567. Le altre due arciduchesse entrarono nel 1568 con altre sei candidate nel nuovo convento, la cui guida fu assunta da Maddalena.\nQuest'ultima, nei successivi ventidue anni di vita, diede prova di grande slancio e fervore religioso, illuminata e sostenuta dal suo direttore spirituale San Pietro Canisio; per questo chiam\u00f2 ad Hall anche i gesuiti, che, grazie alla guida del Canisio ed alla protezione di Maddalena, avevano installato da poco il loro primo convento austriaco, nella vicina Innsbruck.\nMaddalena, ancora in vita, fu ritenuta santa. Questa fama di santit\u00e0 continu\u00f2 anche dopo la sua morte, avvenuta nel 1590, come \u00e8 dimostrato dal grande numero di preghiere che nel sec. XVIII si recitavano in suo onore. Dopo i processi diocesani, il 23 agosto 1905, fu emesso il decreto di introduzione del processo apostolico. L\u2019Arciduca Francesco Ferdinando riacquist\u00f2 poco prima di essere assassinato nel 1914, la chiesa sconsacrata del monastero insieme ai contigui edifici e ne fece intera donazione alle Figlie del Cuore di Ges\u00f9, chiamate dal Belgio. La successiva installazione permanente delle suore venne fatta sotto l\u2019auspicio e la protezione del Beato Imperatore Carlo d\u2019Austria, nel 1917. \nLe spoglie di Maddalena sono state collocate nel 1935 nella parete orientale della Chiesa del monastero elevata da San Pio X a Basilica minore, nel 1914.\nIl suo spirito rimase vivo nella fondazione fino ai tempi moderni per cui cos\u00ec pu\u00f2 scrivere lo storico diocesano Tinkhauser: \"Non si conosce nessun periodo in cui sia venuta meno l\u2019osservanza della disciplina nella fondazione o in cui ne sia diminuito lo zelo e l\u2019attivit\u00e0 caritatevole\". Il convento, che giunse a ospitare fino a quaranta nobildonne, prosper\u00f2 in spiritualit\u00e0 e carit\u00e0, divenendo punto di riferimento - per molte famiglie nobili che destinavano alla chiesa le figlie cadette - ben oltre il Tirolo, interessando l'area che va dai Grigioni fino all'Alta Austria e alla Baviera.\nNonostante questo la fondazione dovette sottostare alla vicissitudini dei tempi: la persecuzione dei monasteri provocata dall\u2019Imperatore Giuseppe la distrusse nel 1783."}
{"id": "1280945", "revid": "122963246", "url": "https://it.wikipedia.org/wiki?curid=1280945", "title": "Spadafora (famiglia)", "text": "Spadafora o Spatafora, nobile famiglia siciliana di cui si hanno le prime tracce certificate dal 1230. Nei secoli ha accumulato il predominio su cinque principati, un ducato, due marchesati, una contea e venticinque baronie. Alcuni dei componenti del Casato hanno occupato cariche di primo piano nel Regno di Sicilia e in alcuni stati europei.\nOrigini della famiglia.\nLa leggenda.\nI racconti sugli Spadafora, o Spatafora, narrano che la famiglia era originaria di Bisanzio e \u201c\"vanta di essere stata portata in Sicilia da un Basilio, esarca per l'imperatore Isacco Commeno nel 1058\"\u201d. Il cognome \"Spadafora, in origine Spatafora\" deriverebbe dal fatto che agli alti esponenti della famiglia era stata concessa la dignit\u00e0 di portare la spada sguainata davanti all'Imperatore.\n\u201c\"Aderendo a' baroni normanni, Basilio tolse in moglie Umfrida, figlia di Umfrido normanno, dalla quale coppia ne venne un Roberto, un Ruggiero ed un Corrado, dal duca Roberto e conte Ruggiero loro zii tenuti al sacro fonte, riusciti essendo valorosi guerrieri tanto da fare immensa strage de' Mori\"\u201d.\nLa storia vera.\nDi certo c'\u00e8 che nel 1230 \"Giovanni Spatafora\" \u00e8 segretario di Federico II, Imperatore nonch\u00e9 Re di Sicilia.\nGi\u00e0 dal XIII secolo i componenti del Casato iniziarono a diffondersi lungo la costa tirrenica della Sicilia, fra Palermo e Messina e in parte di quella jonica. \"Pietro Damiano\", senatore di Randazzo, barone di Jaci dal 1282 e di Troina nel 1304 (feudo che nel 1306 cambier\u00e0 con quello di Roccella), nel giugno del 1291, condottiero del re di Aragona, viene fatto prigioniero durante l'assedio di Agosta. A Messina si trovano le tracce di \"Matteo\", senatore della citt\u00e0 nel 1358. Poi \"Corrado\" che cade in battaglia a Jaci nel 1357. E ancora, un altro \"Corrado\", strategoto di Messina nel 1395.\nDa \"Corrado Spatafora o Spadafora Castellano di Messina, che sposa Marianna Maniaci, discendente da Giorgio Maniace principe e Vicario dell'Imperatore di Bisanzio\" si dipartono i due rami principali: quello dei \"principi di Maletto e di Venetico\", marchesi di San Martino, baroni di Mazzarr\u00e0, della Cavalleria, Pirago, Persinaci. L'altro, dei \"principi di\" \"San Pietro\", duchi di San Pietro, marchesi di Policastrello e di Carletto, conti d'Andria, baroni dei Carriaggi di San Pietro, signori del Mortellito, Treponti, Pedalacia, Terra del Bordonaro, Fiume Cerramo, Magnavacca, Torre Spagnola.&lt;br&gt;\nA questi si deve aggiungere il ramo dei baroni, poi principi, di Mazzar\u00e0 (nel 1673 \u00e8 \"Don Pietro Spadafora\" il I Principe di Mazzar\u00e0).\nGli interessi si spostano nell'area di Taormina con \"Federico\", capitano e castellano della cittadina nel 1399, giustiziere del Val Demone nell'anno 1403, I barone del Biscotto, del Sale e della Canapa sulle gabelle del porto di Messina. Iniziano con questo personaggio gli allacciamenti con gli altri stati italiani. Il 12 maggio 1409 ottiene dal doge Michele Steno e dal senato veneto l'inserimento nell'ambito del Patriziato Veneto (trasmissibile agli eredi) e diviene anche Console della Repubblica di Venezia a Messina.\nFra i titoli della famiglia si contano anche cariche particolari come quelle che \"Salimbene Spadafora\" eredita per s\u00e9 e i suoi figli dalla moglie Giovanna, vedova Tedesco. Alla morte del primo marito la nobildonna ottiene il titolo del marito, Enrico Tedesco, ovvero quello di baronessa della met\u00e0 dei mezzograni sopra le tonnare di Solanto, San Giorgio, Arenella e San Niccol\u00f2 di Bendorni. Tutto passer\u00e0 ai suoi unici figli, quelli del matrimonio con Salimbene Spadafora.\nNel palermitano, nel 1136, con \"Enrico Spatafora\" \"castellano del Castellammare di Palermo\" e con \"Ruggiero Spatafora\" \"signore di Ciminna, Vicari e Caltavuturo\" e, di seguito, nel secolo XVIII, con \"Don Alonso Spatafora\", \"barone di Ciminna\", che nel 1740, fece costruire a sue spese la chiesa di Feudaraso, nei suoi feudi di Ciminna, dedicata alla Trinit\u00e0 e a Maria Addolorata; la \"baronessa Gaetana Spatafora\", sua ultima discendente a Ciminna, and\u00f2 in sposa, nella seconda met\u00e0 del 1800, al notabile \"Don Salvatore Cascio\", ebbero cinque figli, dai loro matrimoni, negli anni venti del XX secolo, si arriva ai \"Passaro\", ai \"Brancato\" ed ai \"Gottilla e Meccia\" di Biancavilla.\nNon mancano gli alti prelati come \"Annibale Spadafora Maniaci Crisafi\", vescovo di Lipari nel 1485 ed archimandrita di Messina.\nPoi le appartenenze a grandi cavalierati. Il primo \u00e8 un \"Corrado Spadafora\", cavaliere dell'ordine di Malta nel 1485.\nLe cariche di senatore di Messina e Palermo, pretore, capitano di giustizia, maestro marammiere del terzan\u00e0 e Real Palazzo di Messina, si susseguono spesso fra gli appartenenti alla famiglia fino al XVIII secolo.\n\"Michele Spadafora figlio di Stefania Maniaci dei principi di San Michele e San Giorgio e dei duchi di Santa Maria, barone di Maletto, con privilegio del 23 giugno 1579 ottiene la concessione del titolo di marchese della Roccella e, con privilegio del 2 aprile 1619, riesce ad avere la concessione del titolo di principe di Maletto, sposa Maria Maniaci Crisafi.\"\nUna prima unione importante si ha con \"Benvenuto I Grifeo Maniace\" VIII Barone di Partanna (1309 - 1392): sar\u00e0 \"Nina Spadafora\" a sposarlo. Il nobiluomo serve Re Pietro IV d\u2019Aragona nelle guerre di Catalogna e di Sardegna e per l'occasione ottiene anche l'investitura di \"Ammiraglio dell'armata marittima\" per soccorrere i castelli di Chirra, San Michele, Collari ed altri della stessa Sardegna. Benvenuto I sottomette i ribelli di Catalogna e di quell'Isola, cos\u00ec dal Sovrano ha in dono il feudo sardo di Galtellin col titolo di Visconte. In pi\u00f9, nel Regno di Sicilia, Benvenuto riceve la Baronia di Misirrindino con privilegio. Per gli Spadafora \u00e8 quindi un'unione da portare a compimento.&lt;br&gt;\nSi continua con \"Federico Spadafora e Moncada\", barone di Venetico, provveditore delle fabbriche del regio palazzo di Messina nel 1594, figlio di un'unione con la potente famiglia dei Moncada.&lt;br&gt;\nPoi \"Giuseppe Spadafora Branciforti e Moncada\": quest'ultimo con privilegio rilasciato a Madrid il 23 luglio 1622, ottiene la concessione del titolo di marchese di San Martino.&lt;br&gt;\nSi continua con \"Francesco Spadafora Branciforti Moncada e Ruffo\", marchese di San Martino, che, con privilegio del 10 novembre 1629 ha la concessione del titolo di principe di Venetico.\nPi\u00f9 avanti nella sequenza genealogica, arrivano altre unioni importanti e si sviluppano i ruoli di peso a Corte.&lt;br&gt;\n\"Federico Spadafora\" con privilegio emanato a Madrid il 7 agosto 1672, viene nominato maestro razionale di cappa corta del Tribunale del Real Patrimonio e, con privilegio del 29 maggio 1673, ha la concessione del titolo di duca di San Pietro Spadafora (Milazzo).&lt;br&gt;\n\"Muzio Spadafora\", marchese di Policastrelli (in Calabria: il 4 maggio 1811 cess\u00f2 di essere comune e venne aggregato alla cittadina di San Donato di Ninea), \u00e8 il primo ad avere la concessione di principe di San Pietro Spadafora (Milazzo) grazie a un privilegio rilasciato a Madrid il 4 maggio 1710. Il 28 marzo 1682 sposa Donna Maria Antonia Ruffo, figlia di Don Antonio, I principe della Scaletta e di Alfonsina Gotho, baronessa di Santa Lucia.&lt;br&gt;\nIl figlio, \"Don Gutierrez Spadafora\", II principe di San Pietro Spadafora (Milazzo), diviene gentiluomo di Camera del Re di Napoli e Sicilia e vicario generale a Novara nel 1743.&lt;br&gt;\nAltro \"Muzio Spadafora\" V principe di Venetico, di Maletto, Marchese di S. Martino e di Roccella, Barone di Mazzarr\u00e0 sposa Anna Maria \"Gaetani\" e Gravina d'Oriseo, figlia di Ignazio \"Gaetani\" e Gaetani dei conti d'Oriseo e di Perna Gravina dei principi di Rammacca. Diventa capitano di Palermo dal 1717 al 1718, Maestro Razionale del Regio Patrimonio, deputato del Regno di Sicilia nel 1720, ottiene la carica di gentiluomo di Camera di Vittorio Amedeo II di Savoia Re di Sicilia.&lt;br&gt;\nL'8 agosto 1796, \"Mariano e Salvatore Spadafora e Monroy\" dei principi di San Pietro Spadafora (Milazzo), ottengono l'attestato di nobilt\u00e0 dal senato di Palermo.\nDa Muzio Corrado Onofrio e da Antonia Monroy Maniaci figlia del principe di Pandolfina Alonso Monroy, nacque nel 1774 il N.H. Don Gaetano, Principe e Duca di Spadafora, sposatosi a Palermo nel 1808 con Donna Vita Montalto. Loro figlio primogenito fu Muzio Spadafora, che spos\u00f2 nel 1881 Anna Maria Crovara Pescia, Michele che spos\u00f2 Anna Maria Maniaci Ventimiglia figlia dei Principi di San Michele, di San Giorgio, e di Belvedere e dei duchi di Santa Maria.\nIl principe Michele Spadafora (1874-1958) fu podest\u00e0 di Palermo nel 1929, mentre il duca Gutierrez Michele Spadafora (1903-1987) nel 1943 fu sottosegretario nel governo Mussolini.\nBeato Domenico Spatafora da Randazzo.\nDomenico Spatafora nasce a Randazzo il 1450 da Michele Spadafora e da Marianna Maniace Ventimiglia, rinuncia presto agli agi che gli provengono dalla famiglia. Vuole servire il Signore quindi entra nell'Ordine Domenicano e inizia al Convento di Santa Zita a Palermo, fondato da Pietro Geremia.\nRiesce molto bene negli studi, tanto da essere inviato a completarli prima a Perugia, poi a Padova e Venezia. Torna in Sicilia come maestro di Teologia, ma il padre Generale dei Domenicani si accorge subito delle sue doti di studioso, tanto da volerlo come collaboratore a Roma.\nNello stesso tempo, gli abitanti di Monte Cerignone (Urbino), vogliono valorizzare con una chiesa una cappelletta contenente una immagine miracolosa della Madonna. Cos\u00ec chiedono una guida ai Domenicani. Il Maestro Generale invia Domenico. Dopo duro lavoro, nel 1491 sorge la chiesa e il Convento annesso che Domenico guider\u00e0 fino alla sua fine terrena. Il sant'uomo gi\u00e0 mentre \u00e8 in vita viene venerato dalla gente di tutta la zona circostante. Muore il 21 dicembre 1521 proprio a Monte Cerignone. Sepolto nella stessa chiesa del convento, nel 1545 il suo corpo \u00e8 stato trovato intatto. Il 12 gennaio 1912 Papa Benedetto XV ne conferma il culto. Viene celebrato il 21 dicembre.\nArma.\nBlasonatura: di rosso, col braccio destro armato movente dal fianco sinistro dello scudo, impugnante una spada alta in sbarra, il tutto al naturale.\nMotto: \"Prodes In Bello\".\nSostegni: due liocorni d'argento ritti ed affrontati.\nElmo e corona di principe.\nLo scudo \u00e8 utilizzato per intero dal Comune di Maletto per lo stemma cittadino, mentre i comuni di Spadafora e di Roccella Valdemone adoperano l'arma gentilizia in combinazione con altre figure araldiche."}
{"id": "1280946", "revid": "115661367", "url": "https://it.wikipedia.org/wiki?curid=1280946", "title": "Lounge", "text": "La lounge music, a cui ci si riferisce anche con il termine italiano musica lounge o pi\u00f9 semplicemente con il solo lounge, \u00e8 un genere musicale ascrivibile alla tradizione popolare dell'easy listening, che ha origine negli anni cinquanta e negli anni sessanta. Tale genere musicale ha spesso l'intenzione di evocare negli ascoltatori la sensazione di essere in un posto tranquillo quali giungla, isole paradisiache o altri spazi, utilizzando temi tranquilli.\nStoria.\n\"Lounge\" \u00e8 una parola inglese, che letteralmente significa \"atrio\" o \"salotto\", ed \u00e8 il nome attribuito a questo tipo di musica, che veniva trasmessa come sottofondo nelle hall degli alberghi e nei locali pi\u00f9 raffinati, in occasioni mondane in cui si consuma un drink tra una chiacchiera e l'altra. Sua parente lontana, ma da non confondersi, \u00e8 la cosiddetta 'muzak' che consiste piuttosto in un easy listening di sottofondo per grandi magazzini, sale d'attesa, e, negli Usa, per ascensori di grandi edifici. Lounge \u00e8 invece la musica tipica dei film di spionaggio o alla James Bond, ma anche quella che negli anni settanta ha anche sconfinato nelle atmosfere dei film di fantascienza (space lounge). Padre di questo genere musicale dovrebbe essere considerato il musicista messicano Juan Garc\u00eda Esquivel, tuttavia sono molti gli artisti e compositori di culto fonte di ispirazione per DJ e produttori, tra i tanti Ennio Morricone, Piero Umiliani, Les Baxter.\nLa parola \"lounge\", di origine inglese, ha anche altri significati, come quelli di \"godersi il relax\", \"girovagare\", \"perdere tempo\", ed \u00e8 sia verbo che aggettivo. Questi significati si riferiscono allo stile di vita di quelle persone che frequentano una certa tipologia di locali, in cui l'estetica ed il personale sono stati studiati al fine di mettere i clienti a proprio agio e farli rilassare. Seguendo questa interpretazione, lounge andrebbe a denotare un tipo particolare di movida.\nCaratteristiche.\n\"Lounge\" non indica un genere ben definito. Si tratta comunque sempre di dischi jazz, R'n'B, soul e, con la rivoluzione dell'elettronica, sono subentrati anche altri generi come acid jazz e ambient, portando con s\u00e9 molte contaminazioni e commistioni; dal punto di vista dei suoni, poche sono quindi le caratteristiche univoche, se non, forse, l'assenza di aggressivit\u00e0 e la morbidezza dei ritmi, finalizzati a formare un tappeto sonoro che permetta all'ascoltatore di fare altro."}
{"id": "1280947", "revid": "57797", "url": "https://it.wikipedia.org/wiki?curid=1280947", "title": "Roger W. Sperry", "text": ""}
{"id": "1280949", "revid": "729019", "url": "https://it.wikipedia.org/wiki?curid=1280949", "title": "St. James's Park", "text": "St James's Park \u00e8 uno dei Parchi Reali di Londra situato nella City of Westminster, a est di Buckingham Palace e a ovest di Whitehall e Downing Street. \u00c8 il pi\u00f9 antico dei Parchi Reali e si estende su 23 ettari.\nAll'interno di St James's Park si trova un lago con due isole, la \"Duck Island\" (riserva di anatre) e la \"West Island\". Il ponte sul lago \u00e8 sull'asse tra il Foreign Office e Buckingham e permette di osservare l'allineamento degli alberi e delle fontane tra i due edifici.\nIl parco fa parte di una serie di spazi verdi che continua ad ovest con Green Park, Hyde Park e Kensington Gardens. Le stazioni della metropolitana pi\u00f9 vicine sono \"St. James's Park\", \"Victoria\" e \"Westminster\".\nStoria.\nNel 1532 il re Enrico VIII d'Inghilterra acquist\u00f2 l'area su cui oggi sorge il Parco, che si presentava estremamente acquitrinosa e paludosa. Il re l'aveva acquistata dal Cardinale Wolsey per il fatto che sorgeva nei pressi di York Palace, sua nuova residenza. In questo modo avrebbe potuto purificare la zona, in modo da renderla degna per la dimora del Re e della sua famiglia.\nQuando nel 1603 Giacomo I d'Inghilterra sal\u00ec al trono, ordin\u00f2 l'introduzione nel parco di numerosi animali esotici quali cammelli, coccodrilli, persino elefanti, ed alcune voliere con colorati uccelli provenienti dal sud.\nSuccessivamente il giovane Carlo II d'Inghilterra, mentre era in esilio in Francia e in Inghilterra governava Oliver Cromwell, ebbe modo di osservare e di \"innamorarsi\" dei giardini delle residenze reali francesi. Cos\u00ec una volta tornato in Inghilterra riammodern\u00f2 il parco e lo apr\u00ec spesso al pubblico; egli stesso vi si intratteneva con la sua favorita Nell Gwyn. Ed in breve la fama del parco degener\u00f2: venne considerato come un luogo di vera e propria degenerazione sessuale, come ebbe modo di testimoniare John Wilmot nel suo celebre poema \"A Ramble in St. James's Park\".\nNel Settecento si ebbero altre modifiche, compresa la richiesta di una parte del canale per le parate delle Guardie a Cavallo e l'acquisto, nel 1761 di Buckingham House (poi Buckingham Palace) da parte della famiglia reale.\nUn ulteriore rifacimento risale al 1827, e fu commissionato dal Principe Reggente (pi\u00f9 tardi Giorgio IV d'Inghilterra) ed eseguito dall'architetto John Nash. Negli stessi anni Buckingham House fu allargata per creare il palazzo reale, e all'ingresso del parco fu posto Marble Arch.\nA partire dal 18 febbraio del 2012 il parco \u00e8 gemellato con il Parco Uditore di Palermo."}
{"id": "1280950", "revid": "348618", "url": "https://it.wikipedia.org/wiki?curid=1280950", "title": "0183", "text": "0183 \u00e8 il prefisso telefonico del distretto di Imperia, appartenente al compartimento di Genova.\nIl distretto comprende la parte orientale della provincia di Imperia. Confina con i distretti di Sanremo (0184) a ovest, di Mondov\u00ec (0174) a nord e di Albenga (0182) a est.\nAree locali e comuni.\nIl distretto di Imperia comprende 35 comuni compresi in 1 area locale, nata dall'aggregazione dei 4 preesistenti settori di Diano Marina, Imperia, Pieve di Teco e San Lorenzo al Mare: Aquila d'Arroscia, Armo, Aurigo, Borghetto d'Arroscia, Borgomaro, Caravonica, Cervo, Cesio, Chiusanico, Chiusavecchia, Cipressa, Civezza, Cosio di Arroscia, Costarainera, Diano Arentino, Diano Castello, Diano Marina, Diano San Pietro, Dolcedo, Imperia, Lucinasco, Mendatica, Montegrosso Pian Latte, Pietrabruna, Pieve di Teco, Pontedassio, Pornassio, Prel\u00e0, Ranzo, Rezzo, San Bartolomeo al Mare, San Lorenzo al Mare, Vasia, Vessalico e Villa Faraldi ."}
{"id": "1280951", "revid": "767487", "url": "https://it.wikipedia.org/wiki?curid=1280951", "title": "L'allenatore nel pallone 2", "text": "L'allenatore nel pallone 2 \u00e8 un film italiano del 2008 diretto da Sergio Martino.\nIl film \u00e8 il sequel de \"L'allenatore nel pallone\" (1984).\nTrama.\nOronzo Can\u00e0, ritiratosi dal mondo del calcio, gestisce un'azienda olearia insieme alla moglie Mara e alla figlia Michelina, che, sposatasi con Fedele, gli ha dato il nipote Oronzino, piccolo genio dell'informatica.\nIntanto la Societ\u00e0 Sportiva Longobarda, la vecchia squadra del tecnico, ritorna in Serie A dopo molti anni, ripescata a seguito dell'esclusione di un'altra squadra, e per l'occasione Can\u00e0 \u00e8 invitato, come ospite, a \"Sky Calcio Show\" con Ilaria D'Amico: qui l'allenatore, dopo aver ricevuto la notizia della morte di Crisantemi, calciatore della Longobarda ai tempi d'oro, rivela il motivo per cui, anni prima, venne esonerato pur avendo salvato la squadra dalla retrocessione in Serie B: raggiungendo la salvezza aveva disubbidito all'ordine dell'allora presidente, il Commendator Borlotti, che voleva far retrocedere la squadra poich\u00e9 i costi di gestione nella massima serie erano troppo elevati. La dichiarazione getta fango su Willy Borlotti, figlio del commendatore e nuovo presidente, il quale, per ritrovare un'immagine onesta, assume nuovamente Can\u00e0 che cos\u00ec a distanza di oltre 20 anni torna in panchina.\nI dirigenti della societ\u00e0 promettono di acquistare Samuel, Ballack e Robinho, ma alla fine riescono ad acquistare solamente il giapponese Ken Kiku, che si rivela inizialmente molto imbranato; l'ingaggio del giocatore (il cui cognome, in lingua nipponica, significa \"portatore di crisantemi\") causa un crollo nel valore delle azioni. Nonostante la promessa di avere 6 punti nelle prime quattro partite, il campionato inizia male per la Longobarda, che subisce 4 sconfitte consecutive: 6-0 dalla Roma, 4-0 dall'Inter, 4-2 dal Milan (dopo essere andati in vantaggio di due gol) e 2-0 dalla Juventus. Kiku realizza ben 3 autogol, segnando nella porta giusta solo contro i rossoneri. Dopo la sconfitta con i torinesi, Can\u00e0 viene colpito in fronte da una bottiglia lanciata dai tifosi e salta la partita successiva, in cui la squadra ottiene la prima vittoria (e i promessi 6 punti, ma in testa). Rientrato in panchina, grazie anche agli schemi studiati dal nipote, Can\u00e0 trova un'impronta tattica vincente (\"modulo a farfalla\"); la Longobarda arriva a vincere 4 gare di fila, portandosi all'undicesimo posto con 18 punti. Ospite a \"Controcampo\", l'allenatore ammette di voler raggiungere un posto in classifica pi\u00f9 alto, ma durante la trasmissione giunge la notizia che i giocatori Burrai e Luisini, tra i protagonisti della risalita, sono risultati positivi al \"doping\", ricevendo 6 mesi di squalifica. La Longobarda ricade in crisi, non ottenendo alcun punto e ritrovandosi quartultima prima della pausa natalizia, durante la quale Ramenko e il socio si recano in Russia per \"sbloccare capitali\".\nDopo essere stato frodato da Salvatore, un amico di Fedele che lo aveva convinto a recarsi in Germania promettendogli l'acquisto di Luca Toni, al quale in realt\u00e0 ha fatto firmare un contratto per l'affitto di una casa sul lago di Garda, l'allenatore ritrova Andrea Bergonzoni, lo storico mediatore ed osservatore di fiducia della Longobarda ai tempi d'oro. Grazie ai suoi consigli, Oronzo riesce ad acquistare Brambilla e Pagnotta, due vecchi calciatori ancora in forma, e il giovane brasiliano Caninho, venuto in Italia per cercare suo padre, che sa essere un allenatore sportivo italiano. Oronzo, quindi, scopre che potrebbe essere lui stesso il padre del ragazzo. Il brasiliano \u00e8 figlio di Estella, una ballerina conosciuta anni prima con la quale aveva avuto una tresca durante il famoso viaggio in Brasile, dal quale Can\u00e0 riport\u00f2 l'indimenticabile Aristoteles. La notizia attira l'interesse dell'invadente giornalista Gioia Desideri, la quale strappa una confessione a Can\u00e0 e pubblica lo scoop. Il rendimento di Caninho ne risente, e la moglie Mara accusa Oronzo di averla tradita.\nA risolvere le polemiche \u00e8 l'intervento di Estella, la quale rivela che Caninho \u00e8 s\u00ec figlio di un allenatore italiano, ma di pallacanestro, e che non ha mai avuto rapporti con il tecnico pugliese. All'ultima giornata di campionato la Longobarda affronta la Marchigiana, altra squadra neopromossa, con la necessit\u00e0 di vincere per conquistare la salvezza. All'intervallo, la Marchigiana \u00e8 in vantaggio per 2-0. A questo punto Can\u00e0 scopre che i due giocatori Eliot e Renda hanno venduto la partita e, infuriato, li sostituisce con Brambilla e Caninho. Nel secondo tempo il brasiliano realizza una tripletta che porta la Longobarda a rimontare, a vincere l'incontro e a salvarsi. Can\u00e0 \u00e8 quindi portato in trionfo da amici, tifosi e parenti, proprio come tanti anni prima.\nProduzione.\nCast.\nNel film Lino Banfi torna al cinema dopo sedici anni di assenza, nel ruolo dell'allenatore di calcio Oronzo Can\u00e0 interpretato 24 anni prima. Partecipano inoltre numerosi personaggi del calcio italiano, tra i quali: Francesco Totti, Alessandro Del Piero, Gianluigi Buffon, Luca Toni, Marco Amelia, Fabio Galante, Giancarlo Antognoni, Roberto Pruzzo e Ciccio Graziani (questi ultimi due gi\u00e0 apparsi nel primo film assieme a Carlo Ancelotti).\nIl massaggiatore della Longobarda \u00e8 lo stesso attore (Dino Cassio) che nel film originale del 1984 interpretava la parte del capostazione.\n\u00c8 stata l'ultima apparizione cinematografica di Giuliana Calandra, morta nel 2018.\nLuoghi di ripresa.\nLo Stadio della Longobarda \u00e8 lo Stadio Renato Fioravanti (ex Stadio dell\u2019Olivo) di Tuscania, mentre il campo sportivo nel quale Oronzo Can\u00e0 vede per la prima volta giocare Caninho \u00e8 lo Stadio Comunale di Montefiascone. Il convento nel quale viene accolto Caninho, fa ancora parte dell'Hotel Domus La Quercia di Viterbo, un tempo monastero adiacente al santuario di Santa Maria della Quercia.\nSquadre immaginarie.\nTra le squadre immaginarie del film, oltre alla Longobarda, \u00e8 presente la Marchigiana, gi\u00e0 squadra protagonista del film di Sergio Martino del 1985 \"Mezzo destro mezzo sinistro - 2 calciatori senza pallone\". Viene inoltre citata la Juliana, protagonista della fiction Rai del 2006 \"L'ultimo rigore 2\" anch'essa diretta da Sergio Martino.\nDistribuzione.\nGirato per la maggior parte nella zona di Viterbo nell'estate del 2007, il film \u00e8 uscito nelle sale l'11 gennaio 2008 e ha incassato in tutto euro.\nColonna sonora.\nLa colonna sonora del film \u00e8 stata composta da Amedeo Minghi. Minghi e Lino Banfi hanno inciso insieme la canzone \"La marcia di Oronzo\", che accompagna i titoli di testa. Questa canzone \u00e8 presente nell'album di Minghi \"Il signor sauli non vi lascia mai soli\"."}
{"id": "1280954", "revid": "15756", "url": "https://it.wikipedia.org/wiki?curid=1280954", "title": "De Dion-Bouton 6CV", "text": "Le 6CV era una famiglia di autovetture di fascia medio-bassa prodotte dal 1902 al 1912 dalla Casa automobilistica francese De Dion-Bouton.\nProfilo.\nLa denominazione di questa famiglia di vetture indicava la potenza fiscale, ma anche quella effettiva del propulsore.&lt;br&gt;\nLa prima ad essere lanciata, all'inizio del 1902, fu la Type J, una vetturetta di ingombri ridotti, che riprese il testimone lasciatole dalle precedenti Type G.&lt;br&gt;\nTale vetturetta montava un monocilindrico da 700 cm\u00b3 sistemato in posizione frontale, ed in grado di erogare una potenza massima di 6 CV.&lt;br&gt;\nFu affiancata dalla Type L, l'ultima vis-\u00e0-vis prodotta dalla Casa francese, ed anche l'ultima a montare un motore posteriore. Questa vettura montava lo stesso motore della Type J. Le De Dion-Bouton prodotte fino a questo momento erano prive di retromarcia e montavano cambi a due marce.&lt;br&gt;\nNel corso del 1902, le due vetturette furono affiancate dalle Type N e Type Q, equipaggiate dallo stesso monocilindrico delle due versioni precedenti, in grado anche di erogare la stessa potenza. La principale differenza tra le due stava nel fatto che la Type Q era provvista per la prima volta di retromarcia, mentre la Type N ne era priva.&lt;br&gt;\nQueste due vetture divennero in breve tempo famose con il nome di \"Populaire\". La \"Populaire\" riscosse un enorme successo di vendite, arrivando ad essere prodotta fino al 1907 in ben 27 versioni e non solo come modello della famiglia 6CV, ma anche come 8CV e con motori ad uno, due e anche quattro cilindri. La fama di tale vetturetta era dovuta all'enorme numero di successi ottenuti nelle molte gare disputate. La velocit\u00e0 massima era di 40 km/h, un buon dato prestazionale per l'epoca.&lt;br&gt;\nNel 1905, fu lanciata la Type Y, che and\u00f2 ad affiancare le Type N e Q e si differenziava da esse nuovamente per il cambio, che stavolta era a tre marce pi\u00f9 la retromarcia.&lt;br&gt;\nDopo il 1907, con l'uscita di produzione della \"Populaire\", il segmento delle 6CV rimase un po' in ombra, fino al 1912, anno in cui fu commercializzata la Type DE2, con la quale si rispolver\u00f2 il segmento delle 6CV e che fu anch'essa equipaggiata da un moncilindrico. Ma alla fine dello stesso anno anche tale modello fu tolto di produzione per essere sostituito all'inizio del 1913 dalla Type DW4, una vettura che and\u00f2 a prendere anche il posto degli ultimi modelli della famiglia delle 8CV e che si colloc\u00f2 nella fascia intermedia delle 7CV."}
{"id": "1280957", "revid": "767487", "url": "https://it.wikipedia.org/wiki?curid=1280957", "title": "Namlos", "text": "Namlos \u00e8 un comune austriaco di 76 abitanti nel distretto di Reutte, in Tirolo."}
{"id": "1280958", "revid": "1305772", "url": "https://it.wikipedia.org/wiki?curid=1280958", "title": "Margherita d'Asburgo (1536-1567)", "text": "Biografia.\nAssieme alle sorelle Maddalena ed Elena fond\u00f2 il convento per nobildonne di Hall, la cui costruzione venne avviata nel 1567 e completata due anni dopo. Margherita non pot\u00e9 per\u00f2 vedere la fine dell'opera, perch\u00e9 mor\u00ec nel 1567, a soli trentuno anni. \u00c8 sepolta, assieme alle due sorelle monache, nella chiesa dei gesuiti di Hall."}
{"id": "1280960", "revid": "110157", "url": "https://it.wikipedia.org/wiki?curid=1280960", "title": "Nesselw\u00e4ngle", "text": "Nesselw\u00e4ngle \u00e8 un comune austriaco di 456 abitanti nel distretto di Reutte, in Tirolo."}
{"id": "1280962", "revid": "110157", "url": "https://it.wikipedia.org/wiki?curid=1280962", "title": "Pfafflar", "text": "Pfafflar \u00e8 un comune austriaco di 102 abitanti nel distretto di Reutte, in Tirolo."}
{"id": "1280963", "revid": "5456", "url": "https://it.wikipedia.org/wiki?curid=1280963", "title": "The Bad Samaritians", "text": ""}
{"id": "1280964", "revid": "1833487", "url": "https://it.wikipedia.org/wiki?curid=1280964", "title": "Alan G. Lafley", "text": "Biografia.\nSi \u00e8 diplomato nella Fenwick High School di Oak Park, nell'Illinois. Ha ricevuto un Bachelor of Arts dall'Hamilton College nel 1969. Dopo aver iniziato gli studi per ottenere un Ph.D. in storia medievale e rinascimentale alla University of Virginia si \u00e8 arruolato nella marina americana per partecipare alla Guerra del Vietnam. Durante la guerra si \u00e8 trovato a gestire i magazzini di una base statunitense vicino a Tokyo e questa esperienza l'ha portato a decidere, nel 1977, di ottenere un Master in Business Administration nell'Harvard Business School.\nLafley \u00e8 entrato a far parte della Procter &amp; Gamble subito dopo aver ottenuto il Master in \"Business Administration\", occupandosi tra le altre cose del mercato dei prodotti di bellezza giapponese e della creazione della sede cinese dell'azienda (nel 1995 era stato promosso vice presidente responsabile dell'area asiatica), e ne \u00e8 divenuto il CEO nel 2000. Oltre all'impiego nella Procter &amp; Gamble, Lafley fa anche parte del consiglio di amministrazione della General Electric e della Dell ed \u00e8 stato in passato parte del consiglio di amministrazione della General Motors.\n\u00c8 ricordato per aver rivitalizzato la compagnia con le sue decisioni, che puntavano a concentrare le attenzioni su prodotti gi\u00e0 esistenti, come il dentifricio Crest, il sapone Tide, e i Pampers, invece di sviluppare internamente nuovi prodotti, che potevano essere acquisiti da terzi. Una delle scelte decisive compiute nella sua direzione \u00e8 stato l'acquisto da parte di P&amp;G e la commercializzazione sotto il marchio Crest dello spazzolino elettrico Spinbrush, che ha permesso alla P&amp;G di riprendere il ruolo leader del mercato dell'igiene orale nel mercato statunitense con il marchio Crest (lo Spinbrush \u00e8 divenuto in poco tempo lo spazzolino pi\u00f9 venduto della nazione), dopo essere stata sorpassata gli anni precedenti dalla Colgate-Palmolive. Tra le acquisizioni fatte da P&amp;G sotto la direzione di Lafley, si ricordano nel 2001 quella di Clairol (una branca aziendale della Bristol-Myers Squibb Co. specializzata in cura e colorazione dei capelli), per 4,95 miliardi di dollari, nel 2003 dell'azienda tedesca Wella, per circa 7 miliardi di dollari e nel 2005 della Gillette, per un valore di circa 57 miliardi di dollari (il pi\u00f9 grande degli acquisti effettuato dalla P&amp;G). Con queste ultime acquisizioni P&amp;G \u00e8 diventato il secondo gruppo di beni di consumo al mondo, preceduto solo dal gruppo Nestl\u00e9.\nSecondo Forbes, con un compenso di 16,87 milioni di dollari, \u00e8 nella 79\u00aa posizione nella classifica del 2006 dei compensi per i CEO delle aziende statunitensi."}
{"id": "1280965", "revid": "261173", "url": "https://it.wikipedia.org/wiki?curid=1280965", "title": "Italo (mitologia)", "text": "Italo \u00e8 un eroe eponimo dell'Italia, che avrebbe regnato sul popolo italico degli Enotri o dei Siculi (quest\u2019ultimo popolo attribuitogli da Tucidide). Le sue vicissitudini possono essere fatte risalire alla tarda et\u00e0 del ferro.\nIl popolo degli Enotri.\nGli Enotri furono un'antica popolazione italica stanziata, attorno all'XI secolo a.C., in un territorio di notevoli dimensioni comprendente l'attuale Puglia, la Basilicata e la parte centro-settentrionale della Calabria.\nIn mancanza di fonti dirette, le vicende storiche degli Enotri, come di altri popoli preromani, pu\u00f2 essere ricostruita unicamente sulla base delle notizie fornite da autori posteriori romani e greci, dei dati della toponomastica e dell'archeologia. Secondo una visione invasionista, gli Enotri sarebbero giunti in Italia alle soglie dell'Et\u00e0 del ferro (XI secolo a.C.) insieme ad altre popolazioni dette \"protolatini\" (Siculi, Falisci, Latini). Secondo una visione continuista, gli Enotri rappresenterebbero il ramo meridionale di uno strato etno-linguistico molto antico e diverso da quello protolatino, che avrebbe occupato l'area tirrenica dalla Liguria alla Sicilia (strato \"ligure-sicano\").\nGli antichi storici Greci li dicevano provenire, all'inizio dell'Et\u00e0 del Ferro (XI secolo a.C.), dalla Grecia insieme ad altri popoli dello stesso gruppo etnico attraverso il Canale d'Otranto. Il grande studioso italiano Giacomo Devoto ne ipotizz\u00f2 un'origine Balcanica proto-Illirica.\nIn ogni caso, stando ad Antonino Liberale (autore greco del II secolo d.C.), il loro arrivo provoc\u00f2 la fuga degli Elimi in Sicilia.\nIl re Italo.\nEsistono varie leggende sul personaggio di Italo, vissuto, secondo il mito, 16 generazioni prima della guerra di Troia. Da lui deriverebbe il nome Italia, dato prima alla regione corrispondente al suo regno, ovvero quasi tutta la Calabria in particolare nelle terre dell'istmo di Catanzaro ad esclusione della zona settentrionale, e poi esteso a tutta la penisola, come riporta Tucidide:\nNarra Aristotele:\ne ancora:\nAristotele cita dunque Italo, re degli Enotri, che diede a questi ultimi il nome di Itali e ne fece, da popolo nomade, un popolo stabile, che si stanzi\u00f2 nell'estremo sud dell'odierna penisola italiana, l'attuale Calabria meridionale, dalla punta di Melito sino all'istmo di Catanzaro delimitato ad oriente dal Golfo di Squillace e ad occidente dal Golfo di Sant'Eufemia, ovvero parte delle province di Catanzaro, Vibo Valentia fino ad arrivare a Reggio Calabria.\nAntioco di Siracusa nel V secolo a.C. invece cos\u00ec scriveva:\nA confermare il tutto furono, tra gli altri, anche Dionigi (o Dionisio) di Alicarnasso e Aristotele. Re Italo allarg\u00f2 il suo dominio dall'istmo di Catanzaro su un pi\u00f9 un vasto territorio compreso fra l\u2019attuale Calabria e l\u2019asse Metaponto-Posidonia (dalla foce del Bradano alla foce del Sele).\n\u201c\"Col volger degli anni fu detta Italia per un uomo potentissimo, Italo nominato.\" [\u2026] \"uomo destro e filosofo, il quale convincendo molti popoli col dire e molti colla forza, ridusse in poter suo quanto v\u2019\u00e8 tra \u2018l golfo Nepetinico\" [S. Eufemia] \"e lo Scilletinico\" [Squillace]: \"e quel tratto fu il primo che Italia da Italo si dicesse.\" [\u2026] \"divenuto pi\u00f9 forte, fece che molti altri gli ubbidissero; perocch\u00e9 mise il cuore su\u2019 confinanti, e ne prese molte citt\u00e0\"\u201c. (\"Dionigi di Alicarnasso, Antichit\u00e0 romane, I, 11\u00a0\u2013 12\")\n\u201cAntica sembra essere anche l\u2019istituzione dei sissizi, quelli di Creta risalendo al regno di Minosse, ad epoca molto pi\u00f9 antica invece quelli d\u2019Italia. Dicono infatti gli esperti delle popolazioni che vivono l\u00ec, che divenne re dell\u2019Enotria un certo Italo, dal quale si sarebbero chiamati, cambiando nome, Itali invece che Enotri. Dicono anche che questo Italo abbia trasformato gli Enotri, da nomadi che erano, in agricoltori e che abbia anche dato ad essi altre leggi, e per primo istituito i sissizi. Per questa ragione ancora oggi alcune delle popolazioni che discendono da lui praticano i sissizi e osservano alcune sue leggi\"; onde ne segu\u00ec che gli Enotri, cangiato nome, indi innanzi si chiamarono Itali, e che tutta quella costa d\u2019Europa prese nome d\u2019Italia, la quale si stende dal golfo scilletico al lametico; che sono due punti a mezza giornata di cammino l\u2019uno dall\u2019altro\u201d\" (\"Aristotele, Politica, VII, 9, 2\")\nCos\u00ec come anche Virgilio nella sua celebre \"Eneide\" e Strabone ricordano che \"nelle terre dell\u2019istmo di Catanzaro nacque il nome Italia\":\n\"\u00abUna parte d\u2019Europa \u00e8, che da\u2019 Greci\"\n\"si disse Esperia, antica, bellicosa\"\n\"e fertil terra. Da gli Enotri colta\"\n\"prima Enotria nomossi: or, com\u2019\u00e8 fama,\"\n\"preso d\u2019Italo il nome, Italia \u00e8 detta.\"\n\"Questa \u00e8 la terra destinata a noi\u00bb\"\n[Eneide, III, versi 286-291].\n\"\u00abAntioco, nel suo Libro dell\u2019Italia scrive che questa era chiamata Italia, e che quest\u2019\u00e8 quella, ch\u2019\u00e8 descritta da lui, la quale anticamente s\u2019addimandava Enotria.\"[\u2026] \"E di pi\u00f9, che nei tempi passati, quelli soli si chiamavano Enotri, e Italiani, ch\u2019erano dentro dell\u2019istmo\" [di Catanzaro]\", \u2026, il qual\u2019istmo \u00e8 largo centosessanta stadi tra i due golfi, cio\u00e8 l\u2019Ipponiate (da Antioco chiamato Napitino) e il Scilletico\u00bb\"\n[Prima parte della Geografia di Strabone]\nSecondo Strabone, Italo fu il fondatore di Pandosia Bruzia, la capitale del suo Regno, probabilmente da identificare con la citt\u00e0 odierna di Acri. \u00c8 da presumere che re Italo regnasse su Pandosia Bruzia e sul nord dell'attuale Calabria, oltre che sulla zona jonica, anche se non \u00e8 da escludere che il dominio degli Enotri comprendesse tutta le odierne regioni Calabria e Basilicata. \nUlteriori riferimenti a Italo e alla sua storia leggendaria si possono trovare nell'Eneide di Virgilio.\nEsistono varie leggende sul personaggio di Italo, re degli Enotri che, secondo il mito, sarebbe vissuto 16 generazioni prima della guerra di Troia: da lui deriverebbe il nome \"Italia\". Dato prima alla regione corrispondente al suo regno, ovvero quasi tutta la Calabria ad esclusione della zona settentrionale, il nome Italia si estese successivamente a tutta la penisola (fino alle attuali regioni di Toscana e Marche) come narrano Tucidide, Aristotele, Antioco di Siracusa e Strabone. Re Italo convert\u00ec gli Enotri da popolo nomade a stanziale, stabilendoli nell'estrema propaggine delle coste europee, ovvero quella che oggi \u00e8 la Calabria meridionale.\nNarra Dionigi di Alicarnasso:"}
{"id": "1280967", "revid": "110157", "url": "https://it.wikipedia.org/wiki?curid=1280967", "title": "Pflach", "text": "Pflach \u00e8 un comune austriaco di 1 355 abitanti nel distretto di Reutte, in Tirolo."}
{"id": "1280969", "revid": "1543377", "url": "https://it.wikipedia.org/wiki?curid=1280969", "title": "0184", "text": "0184 \u00e8 il prefisso telefonico del distretto di Sanremo, appartenente al compartimento di Genova.\nIl distretto comprende la parte occidentale della provincia di Imperia. Confina con la Francia a nord-ovest e con i distretti di Mondov\u00ec (0174) a nord-est e di Imperia (0183) a est.\nAree locali e comuni.\nIl distretto di Sanremo comprende 32 comuni compresi nelle 3 aree locali di Sanremo (ex settori di Molini di Triora e Sanremo), Taggia e Ventimiglia. I comuni compresi nel distretto sono: Airole, Apricale, Badalucco, Bajardo, Bordighera, Camporosso, Carpasio, Castellaro, Castel Vittorio, Ceriana, Dolceacqua, Isolabona, Molini di Triora, Montalto Ligure, Olivetta San Michele, Ospedaletti, Perinaldo, Pigna, Pompeiana, Riva Ligure, Rocchetta Nervina, San Biagio della Cima, Sanremo, Santo Stefano al Mare, Seborga, Soldano, Taggia, Terzorio, Triora, Vallebona, Vallecrosia e Ventimiglia ."}
{"id": "1280971", "revid": "110157", "url": "https://it.wikipedia.org/wiki?curid=1280971", "title": "Pinswang", "text": "Pinswang \u00e8 un comune austriaco di 415 abitanti nel distretto di Reutte, in Tirolo."}
{"id": "1280973", "revid": "253269", "url": "https://it.wikipedia.org/wiki?curid=1280973", "title": "William Asher (regista)", "text": "Biografia.\nFiglio dell'attrice Lillian Bonner e del produttore E. M. Asher, diresse a partire dagli anni cinquanta numerosi episodi per varie serie televisive, tra le quali \"I Love Lucy\", \"Ai confini della realt\u00e0\" e \"Vita da strega\" (Bewitched), la cui protagonista, Elizabeth Montgomery, fu la sua seconda moglie Si impegn\u00f2 inoltre per il cinema."}
{"id": "1280975", "revid": "767487", "url": "https://it.wikipedia.org/wiki?curid=1280975", "title": "Schattwald", "text": "Schattwald \u00e8 un comune austriaco di 425 abitanti nel distretto di Reutte, in Tirolo."}
{"id": "1280979", "revid": "10355097", "url": "https://it.wikipedia.org/wiki?curid=1280979", "title": "Ispettorato del lavoro", "text": ""}
{"id": "1280982", "revid": "110157", "url": "https://it.wikipedia.org/wiki?curid=1280982", "title": "Stanzach", "text": "Stanzach \u00e8 un comune austriaco di 441 abitanti nel distretto di Reutte, in Tirolo."}
{"id": "1280983", "revid": "729019", "url": "https://it.wikipedia.org/wiki?curid=1280983", "title": "Su\u00f0uroy", "text": "Su\u00f0uroy (IPA: [\u02c8su\u02d0w\u028ar\u0254i] oppure [\u02c8su\u02d0ri], danese: \"Suder\u00f8\") \u00e8 un'isola dell'arcipelago delle Isole F\u00e6r \u00d8er. \u00c8 l'isola pi\u00f9 meridionale di tutte ed \u00e8 la quarta per dimensioni, con un'estensione pari a 164.7 km. La maggior parte dei centri abitati si trova lungo i fiordi della costa orientale, come ad esempio Tv\u00f8royri che \u00e8 il cuore economico e politico dell'isola. Altri centri importanti sono V\u00e1gur, Sumba e F\u00e1mjin."}
{"id": "1280984", "revid": "110157", "url": "https://it.wikipedia.org/wiki?curid=1280984", "title": "Steeg", "text": "Steeg \u00e8 un comune austriaco di 669 abitanti nel distretto di Reutte, in Tirolo."}
{"id": "1280986", "revid": "1318658", "url": "https://it.wikipedia.org/wiki?curid=1280986", "title": "Ducato di Brunswick", "text": "Il Ducato di Brunswick (in tedesco: \"Herzogtum Braunschweig\") fu uno storico Stato della Germania. Originariamente corrispondente al territorio del principato di Brunswick-Wolfenb\u00fcttel nel Sacro Romano Impero, fu proclamato ducato indipendente dal Congresso di Vienna nel 1815 ed ampliato con l'unione di ulteriori territori. La sua capitale era Braunschweig. Nel corso del XIX secolo, il ducato fu parte dapprima della Confederazione Germanica, della Confederazione Germanica del Nord e dal 1871 dell'Impero tedesco. Venne sciolto alla fine della Prima guerra mondiale ed il suo territorio venne incorporato nella Repubblica di Weimar come Libero Stato di Brunswick.\nDucato di Brunswick.\nLa costituzione del ducato di Brunswick.\nIl territorio del principato di Brunswick-Wolfenb\u00fcttel venne riconosciuto come stato indipendente dal Congresso di Vienna nel 1815, comprendendo per\u00f2, oltre al territorio originale, anche una parte del ducato medioevale di Brunswick-L\u00fcneburg. Dal 1705, comunque, tutte le altre porzioni del Brunswick-L\u00fcneburg, eccetto Wolfenb\u00fcttel, erano passate in propriet\u00e0 al duca di Calenberg e di L\u00fcneburg-Celle, stati che vennero poi compresi nell'Hannover, mentre la linea dei Wolfenb\u00fcttel mantenne la propria indipendenza dall'Hannover.\nIl Principato di Wolfenb\u00fcttel fior\u00ec tra il 1807 ed il 1813 come parte del Regno di Vestfalia. Il Congresso di Vienna del 1815 lo rese indipendente come Ducato di Brunswick, ponendovi a capo il duca Federico Guglielmo, militare all'epoca ancora impegnato nei conflitti contro Napoleone Bonaparte.\nCarlo II (1815-1830).\nIl duca Carlo, figlio primogenito, ma ancora minorenne, del duca Federico Guglielmo (ucciso in battaglia poco dopo la sua nomina a duca da parte del Congresso di Vienna), ottenne di ascendere al trono come erede di suo padre, ma venne posto sotto la tutela del principe Giorgio d'Inghilterra, reggente del Regno Unito e dell'Hannover.\nQuando Carlo nel 1827 raggiunse la maggiore et\u00e0, dichiar\u00f2 come non valide molte delle leggi promulgate durante la reggenza. Dopo l'intervento della Confederazione Germanica, Carlo venne forzato per\u00f2 ad accettare tali leggi.\nDopo un'amministrazione considerata corrotta e abbietta, durante la Rivoluzione di luglio del 1830, Carlo venne infine costretto ad abdicare. Il Palazzo di Brunswick venne completamente distrutto.\nGuglielmo VIII (1830-1884).\nQuando il fratello di Carlo, Guglielmo VIII, giunse a Braunschweig il 10 settembre, venne ricevuto trionfalmente dalla popolazione, che per molto tempo lo aveva considerato il legittimo reggente del fratello.\nGuglielmo lasci\u00f2 molti degli affari di governo ai suoi ministri e trascorse per\u00f2 molto tempo fuori dai confini del ducato, occupandosi dei propri possedimenti ad Oels.\nMentre il Regno di Hannover venne annesso alla Prussia nel 1866, il Ducato di Brunswick rimase stato sovrano e indipendente ed ader\u00ec dapprima alla Confederazione e poi all'Impero di Germania nel 1871.\nNegli anni settanta dell'Ottocento, quando ormai era ovvio che la casa regnante dei Guelfi si sarebbe estinta, gli Hannover proposero la loro ascesa al trono di Brunswick, ma si scontrarono subito con la forte pressione prussiana contro Giorgio V di Hannover, che proponeva suo figlio, duca di Cumberland, a succedere a quel trono.\nPer evitare questi contrasti, gi\u00e0 dal 1879 il duca Guglielmo VIII stabil\u00ec perci\u00f2 la costituzione di un consiglio di reggenza temporaneo che, alla sua morte nel 1884, quando la linea madre si estinse, consent\u00ec il progressivo passaggio del dominio agli Hannover, i quali erano stati in contrasto con la Prussia per l'annessione del loro regno solo alcuni decenni prima.\nReggenza (1884-1913).\nVennero nominati due reggenti per il ducato, il principe Alberto di Prussia sino alla sua morte nel 1906 e poi il duca Giovanni Alberto di Meclemburgo.\nErnesto Augusto III (1913-1918).\nLa situazione rimase instabile sino all'ascesa di Ernesto Augusto, figlio del duca di Cumberland, nel 1913. Il ducato si riconcili\u00f2 dunque con gli Hohenzollern e rinunci\u00f2 ai propri diritti sull'Hannover, cedendolo definitivamente alla Prussia.\nL'ultimo duca, ad ogni modo; nel 1918 fu costretto ad abdicare e la Repubblica di Weimar vi istitu\u00ec il Libero Stato di Brunswick.\nDivisione amministrativa.\nDopo il Congresso di Vienna e per tutto il corso del XIX secolo il ducato fu suddiviso in circoli amministrativi:\ned alcune exclaves: Calv\u00f6rde e la brughiera sulla riva destra del fiume Aller, Thedinghausen a sud di Brema, Bad Harzburg sull'Harz, Bodenburg a sud di Hildesheim, \u00d6lsburg ad ovest di Brunswick."}
{"id": "1280987", "revid": "1793900", "url": "https://it.wikipedia.org/wiki?curid=1280987", "title": "Tannheim (Austria)", "text": "Tannheim \u00e8 un comune austriaco di 1 058 abitanti nel distretto di Reutte, in Tirolo.\nGeografia fisica.\nTannheim \u00e8 il capoluogo della Tannheimertal, valle lungo la quale scorre il fiume Vils. Il paese \u00e8 circondato da varie montagne tra cui l'Einstein.\nMonumenti e luoghi d'interesse.\nArchitetture religiose.\nChiesa parrocchiale di San Nicola.\nLa chiesa parrocchiale di San Nicola (\"Pfarrkirche heilige Nikolaus\") fu menzionata la prima volta nel 1377. Nel 1722 fu demolita la preesistente chiesa gotica, ormai fatiscente, e al suo posto fu costruito l'attuale edificio barocco. La struttura della chiesa attuale si basa su quella del Duomo di Innsbruck e per dimensione \u00e8 la seconda pi\u00f9 grande nella diocesi di Innsbruck dopo quella di Neustift im Stubaital.\nEconomia.\nTannheim ha numerose attrazioni turistiche come il lago Vilsalp con la sua riserva naturale, dove si pu\u00f2 fruire di vari sentieri e percorsi in bicicletta o mountain bike. Inoltre \u00e8 presente la Nordic Walking Arena per gli appassionati di camminata nordica. In inverno i turisti possono usufruire di una stazione sciistica, di piste da sci di fondo che attraversano tutta la valle e di piste di pattinaggio sul ghiaccio. Gli hotel e le relative strutture turistiche fanno s\u00ec che Tannheim sia il punto di riferimento per l'intera vallata."}
{"id": "1280988", "revid": "110157", "url": "https://it.wikipedia.org/wiki?curid=1280988", "title": "Vorderhornbach", "text": "Vorderhornbach \u00e8 un comune austriaco di 248 abitanti nel distretto di Reutte, in Tirolo. \u00c8 stato istituito nel 1833 con la scissione del comune soppresso di Hornbach nei comuni di Hinterhornbach e Vorderhornbach."}
{"id": "1280989", "revid": "110157", "url": "https://it.wikipedia.org/wiki?curid=1280989", "title": "W\u00e4ngle", "text": "W\u00e4ngle \u00e8 un comune austriaco di 912 abitanti nel distretto di Reutte, in Tirolo."}
{"id": "1280991", "revid": "729019", "url": "https://it.wikipedia.org/wiki?curid=1280991", "title": "Muscolo corrugatore del sopracciglio", "text": "Il muscolo corrugatore del sopracciglio \u00e8 un piccolo e breve muscolo di forma piramidale, posizionato all'estremit\u00e0 mediale del sopracciglio, sotto al muscolo frontale e all'orbicolare dell'occhio.\nEsso origina dall'estremit\u00e0 mediale dell'arcata sopraccigliare; e le sue fibre passano sopra e lateralmente, fra la palpebra e la porzione orbitale dell'orbicolare dell'occhio, e si vanno ad inserire sulla superficie profonda della pelle, sopra il centro dell'arcata orbitale.\nAzione.\nIl corrugatore tira il sopracciglio in basso e medialmente, producendo rughe verticali della fronte.\nEsso \u00e8 il \"muscolo della disapprovazione\", e pu\u00f2 essere ritenuto come il principale muscolo nelle espressioni di sofferenza."}
{"id": "1280992", "revid": "1149807", "url": "https://it.wikipedia.org/wiki?curid=1280992", "title": "Newsweek", "text": "Newsweek \u00e8 una rivista generalista statunitense, fondata nel 1933, pubblicata a New York e diffusa in 3 milioni di copie negli Stati Uniti e 4 milioni nel resto del mondo.\nNel mese di ottobre 2012 la rivista statunitense ha annunciato la cessazione della pubblicazione dell'edizione cartacea, prima di passare completamente al digitale. Il 7 marzo 2014 torna all'edizione cartacea, poich\u00e9 aveva notato che i suoi lettori erano prevalentemente cartacei."}
{"id": "1280993", "revid": "6923", "url": "https://it.wikipedia.org/wiki?curid=1280993", "title": "Element Skateboards", "text": "La Element Skateboards \u00e8 stata fondata nel 1992 con il nome di Underworld Element ed \u00e8 tuttora una delle pi\u00f9 grandi produttrici di tavole da skateboard del mondo. Vanta nel suo team campioni come Chad tim tim, Nyjah Huston, Bam Margera, Bucky Lasek, Mike Vallely, Darrel Stanton, Chad Muska e molti altri.\nLa Element, inoltre, \u00e8 anche produttrice di una linea di scarpe e abiti.\nUltimamente ha prodotto il video \"This is my element\" (pubblicato solamente su internet) e per questa estate \u00e8 previsto l'arrivo di un nuovo video sullo skate.\nElement Skateboards ha negozi a Boise, New York, Honolulu, Orlando (Florida), Nottingham, Bristol, Liverpool, Plymouth, Burlington (Canada), Montr\u00e9al, Sydney, Melbourne, Madrid e Parigi."}
{"id": "1280994", "revid": "110157", "url": "https://it.wikipedia.org/wiki?curid=1280994", "title": "Wei\u00dfenbach am Lech", "text": "Wei\u00dfenbach am Lech \u00e8 un comune austriaco di 1 263 abitanti nel distretto di Reutte, in Tirolo."}
{"id": "1280996", "revid": "1632387", "url": "https://it.wikipedia.org/wiki?curid=1280996", "title": "Ginnastica ai Giochi della XVII Olimpiade", "text": "Le competizioni di ginnastica artistica dei Giochi della XVII Olimpiade si sono svolte alle Terme di Caracalla a Roma dal 5 al 10 settembre 1960.\nSi sono svolte 8 competizioni maschili e 6 femminili. A differenza di Melbourne 1956 \u00e8 stata abolita la prova femminile degli attrezzi a squadre."}
{"id": "1280997", "revid": "118201256", "url": "https://it.wikipedia.org/wiki?curid=1280997", "title": "Antonio de Hoyos y Vinent", "text": "Biografia.\nDi famiglia aristocratica, ricevette un'educazione di ottimo livello a Vienna, Oxford e Madrid.\nCome primogenito eredit\u00f2 il patrimonio di famiglia, ma la sua palese omosessualit\u00e0 e i suoi difetti, anche quelli che oggi sarebbero valutati come virt\u00f9 lo portarono ad essere considerato una specie di pecora nera dalla parte meno tollerante dell'alta societ\u00e0 (sua madre gli tolse il saluto per aver appeso nel salone la sua collezione di ritratti di pugili), ma non dalla sua amica Emilia Pardo Baz\u00e1n che lo introdusse nel mondo letterario.\nSordo dalla nascita (il che obbligava i pi\u00f9 a parlargli a segni), provvisto di monocolo e vestito come un dandy, diresse la rivista \"Gran Mundo Sport\", fece il critico letterario per \"El D\u00eda\" e scrisse articoli su \"ABC\". Era amico della ballerina T\u00f3rtola Valencia e del disegnatore e figurinista Jos\u00e9 Zamora. Il decadentismo (ispirato ad autori come Lorraine e Rachilde), il gusto per il genere erotico e la sua militanza anarchica furono gli elementi caratterizzanti dei suoi scritti, che pubblic\u00f2 in raccolte di romanzi brevi (ne compose pi\u00f9 di cinquanta) come \"Los Contempor\u00e1neos\", \"La Novela Semanal\", \"La novela de Hoy\", \"La Novela Corta\",senza dimenticare quelli che pubblic\u00f2 sulla rivista \"La Esfera\".\nL'omosessualit\u00e0 \u00e8 il tema esplicito soltanto in un paio di romanzi, nei quali viene posta in grande evidenza la repressione sociale della stessa, incarnata da una religiosit\u00e0 istituzionalizzata. L'omosessualit\u00e0 non viene trattata semplicemente come una perversione, ma come una forma di dissidenza.\nAllo scoppio della guerra civile milit\u00f2 nella \"Federaci\u00f3n Anarquista Ib\u00e9rica (FAI)\" ed i suoi combattivi articoli pubblicati su \"El Sindicalista\" (organo del Partito sindacalista) lo portarono in carcere alla fine della guerra, dove mor\u00ec povero ed abbandonato dai suoi conoscenti e dalla famiglia. In questo periodico pubblic\u00f2 centinaia di articoli, tra i quali \"El secreto de saber esperar\" (8 luglio 1937), nel quale attacca la volont\u00e0 di uscire dalla guerra.\nOpere.\nMarchese esteta e \"dandy\", aspirava ad essere l'antieroe decadente che ritrasse molte volte nei suoi romanzi. Nel suo corpus narrativo si possono distinguere tra fasi, definibili dal punto di vista tematico come l'\"\"esc\u00e1ndalo aristocr\u00e1tico\" (scandalo aristocratico) (1903 \u2013 1909), l'erotismo con toni decadenti (1910-1925) e le aspirazioni filosofiche (dal 1925).\nIn un'intervista realizzata da Jos\u00e9 Mar\u00eda Carretero nel 1916, il giornalista chiese ad Antonio de Hoyos y Vinent cos'era che lo inquietava ed interessava di pi\u00f9, al che lo scrittore rispose.\nLe sue tematiche oscillano tra il racconto del terrore, l'erotico ed il sociale. Scrisse circa 140 titoli. Riscosse un grande successo con i suoi racconti (\"El maleficio de la noche\", \"El destino\", \"El crimen del fauno\" o \"El hombre que vendi\u00f3 su cuerpo al diablo\"\") e con alcuni romanzi (\"La vejez de Heliog\u00e1balo\" o \"El oscuro dominio\"). Scrisse anche alcuni testi in cui formulava alcune strampalate teorie storiche o socio-politiche (\"El primer estado\", \"Am\u00e9rica\").\nNelle sue opere si trovano chiari echi della sua ampia ed estesa cultura. Sub\u00ec soprattutto l'influenza di autori postsimbolisti e decadenti, passati attraverso il naturalismo come Joris-Karl Huysmans, Jean Lorrain, Madame Rachilde, Octave Mirbeau, e, in un certo modo, Pierre Lou\u00ffs, Paul Verlaine e Jean-Marie-Mathias-Philippe-Auguste Villiers de l'Isle Adam, cos\u00ec come il Gustave Flaubert di \"Le tentazioni di Sant'Antonio\"ed i simbolisti Edgar Allan Poe e Charles Baudelaire.\nLe opere di Antonio de Hoyos y Vinent sono state recuperate ultimamente grazie a Luis Antonio de Villena, che ne ha parlato nel saggio \"Corsarios de guante blanco\"."}
{"id": "1281000", "revid": "1543377", "url": "https://it.wikipedia.org/wiki?curid=1281000", "title": "0185", "text": "0185 \u00e8 il prefisso telefonico del distretto di Rapallo, appartenente al compartimento di Genova.\nIl distretto comprende la parte orientale della citt\u00e0 metropolitana di Genova. Confina con i distretti di Genova (010) a ovest, di Piacenza (0523) a nord, di Fornovo di Taro (0525) e della Spezia (0187) a est.\nAree locali e comuni.\nIl distretto di Rapallo comprende 33 comuni compresi nelle 3 aree locali di Chiavari (ex settori di Chiavari e Sestri Levante), Rapallo e Recco (ex settori di Recco, Rezzoaglio e Uscio). I comuni compresi nel distretto sono: Avegno, Borzonasca, Camogli, Carasco, Casarza Ligure, Castiglione Chiavarese, Chiavari, Cicagna, Cogorno, Coreglia Ligure, Favale di Malvaro, Lavagna, Leivi, Lorsica, Lumarzo, Mezzanego, Moconesi, Moneglia, Ne, Neirone, Orero, Portofino, Rapallo, Recco, Rezzoaglio, San Colombano Certenoli, Santa Margherita Ligure, Santo Stefano d'Aveto, Sestri Levante, Sori, Tribogna, Uscio e Zoagli ."}
{"id": "1281002", "revid": "121169", "url": "https://it.wikipedia.org/wiki?curid=1281002", "title": "Orbicolare dell'occhio", "text": ""}
{"id": "1281003", "revid": "729019", "url": "https://it.wikipedia.org/wiki?curid=1281003", "title": "Ginnastica ai Giochi della XVI Olimpiade", "text": "Le competizioni di ginnastica artistica dei Giochi della XVI Olimpiade si sono svolte al \"West Melbourne Stadium\" di Melbourne dal 3 al 7 dicembre 1956.\nCome a Helsinki 1952 si sono svolte 8 competizioni maschili e 7 femminili."}
{"id": "1281004", "revid": "121169", "url": "https://it.wikipedia.org/wiki?curid=1281004", "title": "Arco sopraccigliare", "text": ""}
{"id": "1281005", "revid": "1543377", "url": "https://it.wikipedia.org/wiki?curid=1281005", "title": "Ginnastica ai Giochi della XV Olimpiade", "text": "Le competizioni di ginnastica artistica dei Giochi della XV Olimpiade si sono svolte al \"T\u00f6\u00f6l\u00f6 Sports Hall\" di Helsinki dal 19 al 23 luglio 1952.\nA differenza di Londra 1948 sono state introdotte le prove singole agli attrezzi femminili (corpo libero, volteggio, parallele simmetriche e trave), il concorso completo individuale e la prova agli attrezzi a squadre che aggiunte al concorso completo a squadre portano le competizioni femminili a 7 eventi. Gli eventi maschili rimangono invariati a 8."}
{"id": "1281009", "revid": "86599", "url": "https://it.wikipedia.org/wiki?curid=1281009", "title": "Se\u00e1n Kelly", "text": ""}
{"id": "1281016", "revid": "1338943", "url": "https://it.wikipedia.org/wiki?curid=1281016", "title": "Real Academia Espa\u00f1ola", "text": "La Real Academia Espa\u00f1ola (RAE) \u00e8 l'organismo responsabile di elaborare le regole linguistiche della lingua spagnola, concretizzate nel dizionario, la grammatica e l'ortografia che garantiscono uno standard linguistico comune.\nSi tratta di un'istituzione culturale fondata nel 1713 da un gruppo di illuministi che, riuniti intorno a Juan Manuel Fern\u00e1ndez Pacheco, marchese di Villena, concepirono l'idea di creare un'accademia dedicata, come l'accademia francese, a lavorare al servizio dell'idioma nazionale. L'anno seguente, il re Filippo V approv\u00f2 la costituzione dell'Accademia Spagnola e la colloc\u00f2 sotto \u201criparo e protezione Reale\u201d.\nRitenendo che la lingua spagnola avesse raggiunto un momento di perfezione somma, divenne proposito della Real Academia di cristallizzare i vocaboli con le loro propriet\u00e0 di eleganza e purezza. Questa finalit\u00e0 fece nascere l'emblema formato da un crogiolo al fuoco, con il motto \u00ab\"Limpia, fija y da esplendor\"\u00bb, cio\u00e8 \u00abPulisce, fissa e d\u00e0 splendore\u00bb. Pertanto l'istituzione nacque come un centro di lavoro dedicato \u00abal servizio dell'onore della nazione\u00bb.\nQuesta vocazione di utilit\u00e0 collettiva divenne il principale segno di identit\u00e0 dell'Accademia, differenziandola dalle altre accademie avevano proliferato nei secoli d'oro e che erano concepite solo come circoli letterari occasionali.\nDopo poco tempo l'Accademia vide riconosciuta la propria autorit\u00e0 in materia linguistica, sopravvivendo alle pi\u00f9 difficili vicissitudini storiche; prima di tutto perch\u00e9 rispondeva ad una necessit\u00e0 permanente, quale quella di regolare una lingua di cos\u00ec ampia estensione come lo spagnolo; successivamente anche perch\u00e9 ha svolto il suo ruolo a al di sopra di tutte le ideologie politiche ed \u00e8 senza dubbio riuscita ad adattare il suo funzionamento ai diversi periodi storici senza per\u00f2 rinunciare alla tradizione.\nNel nuovo statuto, approvato nel 1993, fu considerato necessario modificare l'antico motto adattandolo all'obiettivo superiore di lavorare al servizio dell'unit\u00e0 della lingua.\nQuando venne proclamata l'indipendenza delle province latinoamericane, la RAE promosse la nascita di accademie corrispondenti in ognuna delle giovani repubbliche latinoamericane. Questa decisione non era motivata da interessi politici, ma da considerazioni di ordine davvero superiore: tutti i cittadini di tutte quelle nazioni hanno una patria originaria comune ed una stessa lingua e dividono il patrimonio di una stessa letteratura.\nAlle diciannove accademie sudamericane si aggiunsero l'Academia Filipina de la Lengua Espa\u00f1ola e l'Academia Norteamericana de la Lengua Espa\u00f1ola. Queste ventuno accademie costituiscono, insieme alla RAE la \"Asociaci\u00f3n de Academias de la Lengua Espa\u00f1ola\", fondata nel 1951 durante il \"I Congreso de Academias\", celebrato in Messico.\nLa sede della RAE si trova a Madrid.\nStoria.\nLa \"Real Academia Espa\u00f1ola\" fu fondata nel 1713 su iniziativa di Juan Manuel Fern\u00e1ndez Pacheco, marchese di Villena e duca di Escalona, con il proposito di fissare le voci ed i vocaboli della lingua castigliana nella loro maggiore eleganza e purezza.\nL'obiettivo era mantenere la lingua nella bellezza raggiunta durante il XVI secolo e che si era consolidata nel XVII. Si presero come modelli l'Accademia della Crusca (1582) e l'accademia francese (1635). La creazione fu approvata il 3 ottobre 1714 dalla \"Real C\u00e9dula\" di Filippo V. Gli accademici godevano quindi preminenze ed esenzioni concesse a tutti coloro al servizio della Casa Reale.\nNel 1723 Ferdinando VI permise all'Accademia di pubblicare le opere dei suoi membri senza censura preventiva.\nNel 1784, Mar\u00eda Isidra de Guzm\u00e1n y de la Cerda, prima donna laureata all'Universit\u00e0 di Alcal\u00e1, venne ammessa come accademica onoraria e, dopo aver pronunciato il suo discorso, non torn\u00f2 pi\u00f9. Fu probabilmente la prima donna accademica del mondo, e non ce ne furono altre fino all'elezione di Carmen Conde nel 1978, Elena Quiroga nel 1983 e Ana Mar\u00eda Matute nel 1996.\nNel 1848 l'Accademia riform\u00f2 l'organizzazione con dei nuovi statuti, approvati dal decreto reale. Altri decreti reali (1859, 1977, 1993) approvarono ulteriori riforme.\nDal 1870 in America e nelle Filippine nascono accademie corrispondenti di lingua spagnola. Questo hanno stesso rango e condizioni della RAE. Nel 2000 la RAE fu premiata con il \"Premio Pr\u00edncipe de Asturias de la Concordia\".\nIl 20 ottobre 1993 venne costituita la \"Fundaci\u00f3n Pro Real Academia Espa\u00f1ola\", entit\u00e0 che ha come finalit\u00e0 quella di reperire risorse economiche per il finanziamento delle imprese dell'Accademia. \u00c8 retta da un patronato, la cui presidenza onoraria appartiene al Re di Spagna, la presidenza affettiva al governatore della Banca di Spagna e la vicepresidenza al direttore della\" Real Academia Espa\u00f1ola\". La carica di consigliere \u00e8 affidata a soci fondatori, i quali possono essere presidenti delle comunit\u00e0 autonome e di imprese private.\nLa fondazione \u00e8 aperta alla partecipazione di privati mediante il pagamento di una quota economica come membri benefattori; tra le attivit\u00e0 sovvenzionate ci sono la creazione della banca dati, il \"Diccionario del estudiante\", il \"Diccionario panhisp\u00e1nico de dudas\" ed opere in progetto o sviluppo come la \"Gram\u00e1tica normativa\".\nFunzioni.\nIl primo articolo dello statuto della RAE dice:\nLa RAE \u00e8 considerata frequentemente come un'organizzazione conservatrice, forse perch\u00e9 tra le sue finalit\u00e0 si trova la preservazione della lingua spagnola. Senza dubbio \u00e8 caratterizzata anche dall'esercizio di un'influenza progressista, con lo sforzo di mantenere il linguaggio formale in sintonia con l'attualit\u00e0. Un esempio di questo tipo si verific\u00f2 nel 1994, quando si decise che le consonanti \"ch\" e \"ll\" sarebbero state alfabetizzate insieme alla \"c\" ed alla \"l\", non pi\u00f9 come lettere indipendenti come nel passato. La RAE segue inoltre un processo formale per l'ammissione di nuove parole.\nOrganizzazione e funzionamento.\nSecondo lo statuto, la RAE \u00e8 composta da:\nUna giunta del governo dirige l'Accademia e supervisiona tutte le faccende relative al buon funzionamento. La giunta \u00e8 presieduta dal direttore dell'Accademia ed \u00e8 costituita da vicedirettore, segretario, censore, bibliotecario, tesoriere, vicesegretario e due consiglieri aggiunti. Tutti gli incarichi sono elettivi e, tranne i consiglieri, che si eleggono ogni due anni, possono esercitare per quattro anni, prorogabili una volta sola.\nL'Accademia funziona con \u201c\"Pleno\"\u201d (assemblea) e \u201c\"Comisiones\"\u201d (comitati) che si riuniscono settimanalmente. I comitati hanno l'incarico di elaborare le proposte che successivamente saranno esaminate ed eventualmente approvate dall'assemblea.\nL'Assemblea, formata da tutti gli accademici, si riunisce durante il corso accademico il gioved\u00ec sera. Una volta approvati gli atti della sessione precedente e dibattuti i temi generali, gli assistenti presentano correzioni o aggiunte al dizionario. Dopo di che, si esaminano le proposte formulate dai diversi Comitati. Le soluzioni, nel caso non si raggiunga l'unanimit\u00e0, si decide mediante votazione.\nAl servizio dei lavori che l'Accademia sviluppa tramite Assemblea e Comitato, funziona un istituto di lessicografia, integrato da filologi e lessicografi che realizzano le basi di appoggio per l'elaborazione dei dizionari accademici.\nAccademici di numero.\nI membri dell'Accademia sono eletti a vita dal resto degli accademici e sono soprannominati \"Immortali\". Ogni accademico ha una poltrona assegnata alla sua persona e contrassegnata con una lettera dell'alfabeto (sia maiuscole che minuscole). Gli accademici di numero sono (in ordine di ingresso):\nDirettori.\nNella sua storia la Real Academia Espa\u00f1ola ha avuto trenta direttori, la carica di direttore \u00e8 associata a quella di direttore della Asociaci\u00f3n de Academias de la Lengua Espa\u00f1ola."}
{"id": "1281018", "revid": "121169", "url": "https://it.wikipedia.org/wiki?curid=1281018", "title": "Archi sopraccigliari", "text": ""}
{"id": "1281019", "revid": "121169", "url": "https://it.wikipedia.org/wiki?curid=1281019", "title": "Arcata sopraccigliare", "text": ""}
{"id": "1281024", "revid": "110157", "url": "https://it.wikipedia.org/wiki?curid=1281024", "title": "Z\u00f6blen", "text": "Z\u00f6blen \u00e8 un comune austriaco di 222 abitanti nel distretto di Reutte, in Tirolo."}
{"id": "1281029", "revid": "767487", "url": "https://it.wikipedia.org/wiki?curid=1281029", "title": "Carne cruda (film)", "text": "Carne cruda (\"Blacksnake\") \u00e8 un film del 1973, diretto da Russ Meyer.\nTrama.\nAlla fine dell'XIX secolo, in una piantagione caraibica, la sadica Lady Susan detta le regole a colpi di frusta. Al suo servizio vi sono il capitano Raymond, un francese omosessuale, e Tierney, una ragazza sadica quanto la sua padrona.\nIl marito di Susan \u00e8 morto in circostanze misteriose, e il fratello Charles parte dall'Inghilterra per l'isola caraibica, e si fa assumere sotto falso nome da Susan. L\u00ec viene sedotto da quest'ultima, scopre che il fratello \u00e8 diventato uno zombi e viene torturato dai soldati. Torna in veste di zombi e comanda l'insurrezione contro i militari. Susan dichiara di essere stata in passato una schiava, una prostituta, ma grazie alla sua intelligenza ha cambiato vita, sposandosi. Nonostante questa confessione viene catturata dai ribelli, che la bruciano viva.\nCoppie interrazziali corrono nude per i campi, mentre una voce fuori campo inneggia alla libert\u00e0 ritrovata negli Stati Uniti, dopo la fine dello schiavismo."}
{"id": "1281038", "revid": "767487", "url": "https://it.wikipedia.org/wiki?curid=1281038", "title": "Burning Bridges (On and Off and On Again)", "text": "Burning Bridges (On and Off and On Again) \u00e8 una canzone della rock band inglese Status Quo, pubblicata come singolo nel novembre del 1988.\nLa canzone.\nLa traccia si basa su un motivo di Darby Kelly che viene usato, riadattato e sviluppato in una nuova veste sonora insieme a nuove strofe e melodie in chiave squisitamente boogie rock.\nNe viene fuori un brano molto ritmato, leggero e scanzonato che, nonostante all'inizio non susciti grandissimi entusiasmi nei componenti della band, viene a sorpresa scelto dalla casa discografica quale terzo singolo da estrarre dall'album \"Ain't Complaining\".\nContro ogni aspettativa, la canzone sale al quinto posto delle classifiche inglesi divenendo, negli anni successivi, uno dei momenti pi\u00f9 classici ed attesi anche dei concerti dal vivo.\nNel 1994, modificato nella impostazione sonora e nelle liriche, il pezzo viene di nuovo pubblicato in qualit\u00e0 di inno della squadra di calcio del Manchester United col diverso titolo di \"Come on You Reds\", approdando al primo posto delle classifiche inglesi.\nIl record.\n\"Burning Bridges\" \u00e8 il 38\u00b0 singolo che gli Status Quo riescono a piazzare nelle chart britanniche. Viene cos\u00ec stabilito un record che col tempo verr\u00e0 pi\u00f9 volte ritoccato al rialzo dalla stessa band (i singoli entrati in classifica ammontano oggi a pi\u00f9 di sessanta)."}
{"id": "1281040", "revid": "251322", "url": "https://it.wikipedia.org/wiki?curid=1281040", "title": "Arcate sopraccigliari", "text": "Sulla squama frontale dell'osso frontale, sotto le sue eminenze frontali, e separata da questa da una bassa scanalatura, ci sono le due arcate sopraccigliari; queste ultime sono prominenti medialmente, e sono unite l'una all'altra da una prominenza liscia chiamata glabella.\nLe arcate sopraccigliari sono molto pi\u00f9 prominenti negli uomini rispetto alle donne."}
{"id": "1281043", "revid": "121169", "url": "https://it.wikipedia.org/wiki?curid=1281043", "title": "Eminenze frontali", "text": ""}
{"id": "1281046", "revid": "28592", "url": "https://it.wikipedia.org/wiki?curid=1281046", "title": "Teologia scolastica", "text": ""}
{"id": "1281047", "revid": "633856", "url": "https://it.wikipedia.org/wiki?curid=1281047", "title": "Scolasticismo", "text": ""}
{"id": "1281049", "revid": "36426", "url": "https://it.wikipedia.org/wiki?curid=1281049", "title": "Tardo antico", "text": ""}
{"id": "1281051", "revid": "104458", "url": "https://it.wikipedia.org/wiki?curid=1281051", "title": "Aeroporto Internazionale Berlino-Brandeburgo", "text": ""}
{"id": "1281052", "revid": "466539", "url": "https://it.wikipedia.org/wiki?curid=1281052", "title": "Whitechapel", "text": " \nWhitechapel \u00e8 un quartiere dell'area orientale di Londra. \nSi trova ai confini della City, di cui Whitechapel High Street fa parte nel suo tratto iniziale. Whitechapel \u00e8 considerato il cuore dell'East End, quella zona che ha sempre rappresentato l'anima popolare della Londra vittoriana, simmetrica, rispetto alla City, al West End che corrisponde a Westminster.\nStoria.\nIl nome del quartiere proviene da una piccola cappella bianca dedicata alla Vergine. Il primo curatore di questo santuario, gi\u00e0 nel 1329, fu Hugh de Fulbourne. Nove anni dopo il santuario divenne una vera e propria chiesa intitolata, per ragioni sconosciute, ad una Santa Maria Matfelon. Il complesso fu poi distrutto dai bombardamenti della Seconda guerra mondiale ed il suo impianto, insieme al cimitero una volta annessole, sono ora un giardino pubblico sul lato meridionale di Whitechapel Road.\nWhitechapel High Street e Whitechapel Road formano un tratto dell'attuale A11, e in antichit\u00e0 costituivano la parte iniziale della via romana che collegava \"Londinium\" con Colchester (\"Castra\") partendo da Aldgate. In tempi successivi, la strada offr\u00ec un numero sempre pi\u00f9 alto di stazioni postali (\"coaching inns\") dove far alloggiare i numerosi viaggiatori che arrivavano in citt\u00e0.\nIl quartiere inizi\u00f2 successivamente ad estendersi con altre edificazioni nella seconda met\u00e0 del XVI secolo, fino a dar vita all'\"est\", contrapposto all'\"ovest\" di Westminster.\nUbicata cos\u00ec a est di Aldgate, fuori dalle mura cittadine e \"amministrativamente fuori legge\", Whitechapel inizio ad attrarre anche le attivit\u00e0 meno \"nobili\" della manifattura cittadina, quali concerie, birrifici, mattatoi e fonderie (inclusa la famosa Whitechapel Bell Foundry ove pi\u00f9 tardi venne fusa la \"Campana della Libert\u00e0\" di Filadelfia oltre al Big Ben di Londra).\nNel 1680, il rettore di Santa Maria Matfellon di Whitechapel, reverendo Ralph Davenant, lasci\u00f2 in eredit\u00e0 un fondo per l'educazione di quaranta ragazzi e trenta ragazze della parrocchia, creando cos\u00ec l'embrione del Davenant Centre oggi ancora in vita nonostante la Davenant Foundation School abbia lasciato nel 1966 Whitechapel per trasferirsi a Loughton.\nVerso il 1840 Whitechapel, insieme a Wapping, Aldgate, Bethnal Green, Mile End, Limehouse, Bow, Bromley-by-Bow, Poplar, Shadwell e Stepney venne a costituire quell'agglomerato conosciuto popolarmente come \"East End\", caratterizzato da una classe sociale di contadini immigrati dalle campagne per ingrossare le file degli operai delle piccole industrie della zona e marcato da uno squallore urbano osservabile nella \"forma urbis\" del quartiere, fatto di piccole strade e corti interne, malfamate ed estremamente degradate, piene di barboni e prostitute.\nLuoghi d'interesse.\nSulla medesima strada insiste il settecentesco Royal London Hospital che ha avuto, tra gli altri, in cura nei propri locali Joseph Carey Merrick (1862-1890), il famoso \"Elephant Man\", gi\u00e0 residente nella stessa strada ed assurto, suo malgrado, a fenomeno da baraccone per la gente del posto.\nVi si trova anche la Moschea di East London, una delle pi\u00f9 grandi dell'Europa, con dietro di s\u00e9 una sinagoga ebraica a servizio della ormai ridotta comunit\u00e0 israelitica del quartiere, una volta numerosissima e arrivata in fuga dai pogrom dell'Europa Orientale e poi spostatasi in altri quartieri dopo le distruzioni della Seconda guerra mondiale.\nOspiti illustri del quartiere sono stati anche gli esiliati politici o religiosi di altre nazioni, personalit\u00e0 quali Karl Marx e Giuseppe Mazzini e una grande comunit\u00e0 ugonotta francese.\nA Whitechapel si trova Freedom Press, la casa editrice anarchica pi\u00f9 antica d'Inghilterra fondata da P\u00ebtr Kropotkin.\nTrasporti.\nLe stazioni della metropolitana che servono il quartiere sono Aldgate East, Whitechapel e Shoreditch quest'ultima lungo Brick Lane, cuore del quartiere e sede del grande mercato domenicale.\nCronaca.\nWhitechapel \u00e8 famosa per i delitti avvenuti nell'autunno del 1888, attribuiti ad uno sconosciuto assassino soprannominato \"Jack lo squartatore\"."}
{"id": "1281055", "revid": "439868", "url": "https://it.wikipedia.org/wiki?curid=1281055", "title": "Jenbach", "text": "Jenbach \u00e8 un comune austriaco di 7 021 abitanti nel distretto di Schwaz, in Tirolo; ha lo status di comune mercato (\"Marktgemeinde\"). La stazione di Jenbach \u00e8 un rilevante nodo ferroviario: si trova lungo la ferrovia Kufstein-Innsbruck ed \u00e8 uno dei capolinea della ferrovia della Zillertal, che la collega a Mayrhofen attraversando la Zillertal, e della ferrovia dell'Achensee, che la collega al lago Achensee."}
{"id": "1281056", "revid": "116929649", "url": "https://it.wikipedia.org/wiki?curid=1281056", "title": "0187", "text": "0187 \u00e8 il prefisso telefonico del distretto di La Spezia, appartenente al compartimento di Genova.\nIl distretto comprende la provincia della Spezia e 12 dei 17 comuni della provincia di Massa e Carrara. Confina con i distretti di Rapallo (0185) a ovest, di Fornovo di Taro (0525) e di Parma (0521) a nord, di Reggio nell'Emilia (0522) a nord-est e di Massa (0585) a est.\nAree locali e comuni.\nIl distretto della Spezia comprende 44 comuni compresi nelle 4 aree locali di Aulla (ex settori di Aulla e Pontremoli), La Spezia, Levanto (ex settori di Borghetto di Vara, Levanto e Varese Ligure) e Sarzana. I comuni compresi nel distretto sono: Ameglia, Arcola, Aulla (MS), Bagnone (MS), Beverino, Bolano, Bonassola, Borghetto di Vara, Brugnato, Calice al Cornoviglio, Carro, Carrodano, Castelnuovo Magra, Comano (MS), Deiva Marina, Filattiera (MS), Follo, Fosdinovo (MS), Framura, La Spezia, Lerici, Levanto, Licciana Nardi (MS), Luni, Maissana, Monterosso al Mare, Mulazzo (MS), Pignone, Podenzana (MS), Pontremoli (MS), Portovenere, Ricc\u00f2 del Golfo di Spezia, Riomaggiore, Rocchetta di Vara, Santo Stefano di Magra, Sarzana, Sesta Godano, Tresana (MS), Varese Ligure, Vernazza, Vezzano Ligure, Villafranca in Lunigiana (MS), Zeri (MS) e Zignago ."}
{"id": "1281057", "revid": "767487", "url": "https://it.wikipedia.org/wiki?curid=1281057", "title": "Running All Over the World", "text": "Running All Over the World \u00e8 un brano inciso dalla rock band inglese Status Quo, uscito come singolo nel 1988.\nLa canzone.\nSi tratta di una nuova versione del classico brano di John Fogerty \u201c\"Rockin\u2019 All Over the World\"\u201d, gi\u00e0 inciso con grandissimo successo dagli stessi Status Quo nel 1977.\nLa nuova incisione della traccia si inserisce nel novero di una infinita serie di iniziative benefiche intraprese dalla band a seguito di una feroce polemica scoppiata sui media britannici per essersi esibita in concerto nella citt\u00e0 di Sun City, nel Sudafrica dell'apartheid.\nIl singolo (modificato nel titolo e nelle liriche col permesso del suo autore), viene prodotto per raccogliere fondi in favore di \u2018\"Sport Aid\"\u2019, una istituzione che lotta contro la fame, la povert\u00e0 e le malattie dei bambini nel mondo.\nPubblicato nel mese di agosto, sale alla posizione n. 17 nelle classifiche britanniche.\nIl brano si trova oggi incluso in qualit\u00e0 di bonus track nella ristampa 2006 dell'album \"Ain't Complaining\", in origine pubblicato anch'esso nel 1988."}
{"id": "1281059", "revid": "729019", "url": "https://it.wikipedia.org/wiki?curid=1281059", "title": "Eminenza frontale", "text": "Sull'osso frontale, su entrambi i lati della sutura frontale, circa 3\u00a0cm. sopra il margine sopraorbitale, si trova una protuberanza arrotondata, l'eminenza frontale (tubercolo frontale).\nQueste eminenze cambiano molto fra i vari individui per quanto riguarda le dimensioni, sono in talune occasioni asimmetriche, e sono specialmente prominenti nelle ossa giovani; la superficie dell'osso sopra di loro \u00e8 liscia, e coperta dalla galea aponeurotica."}
{"id": "1281061", "revid": "1305772", "url": "https://it.wikipedia.org/wiki?curid=1281061", "title": "Ponte della Ferrovia", "text": ""}
{"id": "1281062", "revid": "1793900", "url": "https://it.wikipedia.org/wiki?curid=1281062", "title": "Achenkirch", "text": "Achenkirch (fino al 1971 Achental) \u00e8 un comune austriaco di 2 182 abitanti nel distretto di Schwaz, in Tirolo. Sorge sulle Alpi di Brandenberg e consiste di alcuni villaggi situati nella valle del lago Achensee, capolinea della ferrovia dell'Achensee che lo collega a Jenbach.\nStazione sciistica specializzata nello sci alpino, ha ospitato tra l'altro i Campionati europei juniores 1979."}
{"id": "1281063", "revid": "1793900", "url": "https://it.wikipedia.org/wiki?curid=1281063", "title": "Aschau im Zillertal", "text": "Aschau im Zillertal \u00e8 un comune austriaco di 1 820 abitanti nel distretto di Schwaz, in Tirolo; situato nella Zillertal, \u00e8 una stazione sciistica specializzata nello sci alpino.\nNel 1973 ha inglobato il comune soppresso di Distelberg."}
{"id": "1281064", "revid": "79968", "url": "https://it.wikipedia.org/wiki?curid=1281064", "title": "Who Gets the Love", "text": ""}
{"id": "1281065", "revid": "110157", "url": "https://it.wikipedia.org/wiki?curid=1281065", "title": "Brandberg", "text": "Brandberg \u00e8 un comune austriaco di 359 abitanti nel distretto di Schwaz, in Tirolo."}
{"id": "1281066", "revid": "1573940", "url": "https://it.wikipedia.org/wiki?curid=1281066", "title": "Chiesa di San Michele Arcangelo (Pianezzoli)", "text": "La chiesa di San Michele a Pianezzoli sorge alla periferia del comune di Empoli, in provincia di Firenze.\nStoria e descrizione.\nLa piccola chiesa, documentata fin dal 1194, ha un aspetto ormai lontano da quello originario visibile nelle \"Piante\" dei Capitani di parte Guelfa del 1580-1595. Oggi presenta un interno semplice a pianta rettangolare (1750) e una facciata squadrata, con due monofore a sesto acuto e portone con timpano, che ha sostituito nel 1860 quella precedente a capanna con rosone centrale. Al 1866 risale invece la costruzione della torre campanaria.\nLa chiesa ha custodito fino a poco tempo fa una deliziosa pala giovanile di Lodovico Cardi detto il Cigoli rappresentante la \"Madonna col Bambino tra i santi Michele e Pietro\", posta sull'altar maggiore nel 1593. Attualmente l'opera \u00e8 stata sostituita con una copia, mentre l'originale \u00e8 custodito nel Museo diocesano d'arte sacra di San Miniato.\nDopo il 1750 la chiesa fu legata ai marchesi Riccardi, proprietari della vicina Villa del Terrafino, che vi fecero trasferire dalla Chiesa di San Pancrazio a Firenze il pulpito quattrocentesco in marmo, decorato con raffinatezza dalla bottega dei fratelli da Maiano. Sulla faccia anteriore del pulpito, pi\u00f9 recente, si pu\u00f2 leggere l'iscrizione che ricorda la donazione: \"BERNARDINUS RICHARDIUS HUIC GENTIS SUAE PATRONATUS ECCLESIAE DONO DEDIT A.R.S. MDCCLIII\"."}
{"id": "1281068", "revid": "244158", "url": "https://it.wikipedia.org/wiki?curid=1281068", "title": "Georges Duhamel", "text": "Biografia.\nProveniente da una famiglia di modesta condizione, Georges Duhamel riesce comunque a diplomarsi nel 1902 e decide di proseguire gli studi per laurearsi in medicina, nonostante la grande passione per gli studi letterari. Ci\u00f2 gli consentir\u00e0 di potersi dedicare alle lettere, avendo una fonte di sostentamento.\nNel 1906 fonda, con l'amico Charles Vildrac, il \"gruppo dell'Abbaye\" di Cr\u00e9teil, un cenacolo di artisti che raggruppa poeti, scrittori, musicisti e pittori.\nAllo scoppio della prima guerra mondiale si arruola in qualit\u00e0 di medico chirurgo; un'esperienza particolarmente dolorosa e fonte di ispirazione per le opere \"\"Vie des martyrs\" et \"Civilisation\"\" che gli varranno una notoriet\u00e0 immediata ed il \"Premio Goncourt\" del 1918.\nTornato alla vita civile, abbandona definitivamente la professione medica per dedicarsi alla scrittura. Nel 1935 viene eletto tra gli \"immortali\" dell'Acad\u00e9mie fran\u00e7aise e ne diviene segretario provvisorio dal 1940, dopo l'occupazione tedesca.\nManterr\u00e0 la carica fino al 1945, riuscendo ad opporsi con grande fermezza alle pressioni degli occupanti ed a quelle della fazione dei collaborazionisti di Vichy. Questo suo coraggioso atteggiamento sar\u00e0 oggetto di pubblico ringraziamento da parte del generale de Gaulle.\nNel 1960, colpito da una grave malattia che gli impone di ridurre drasticamente la sua attivit\u00e0, si ritira a Valmondois, dove muore il 13 aprile 1966."}
{"id": "1281069", "revid": "110157", "url": "https://it.wikipedia.org/wiki?curid=1281069", "title": "Bruck am Ziller", "text": "Bruck am Ziller \u00e8 un comune austriaco di 1 084 abitanti nel distretto di Schwaz, in Tirolo. Si trova nella Zillertal"}
{"id": "1281070", "revid": "93556", "url": "https://it.wikipedia.org/wiki?curid=1281070", "title": "Buch in Tirol", "text": "Buch in Tirol (fino al 29 giugno 2010 Buch bei Jenbach) \u00e8 un comune austriaco di 2 536 abitanti nel distretto di Schwaz, in Tirolo."}
{"id": "1281071", "revid": "767487", "url": "https://it.wikipedia.org/wiki?curid=1281071", "title": "Who Gets the Love?", "text": "Who Gets the Love? \u00e8 un brano inciso dalla rock band inglese Status Quo, uscito come singolo nel maggio del 1988.\nLa canzone.\nSecondo singolo estratto dall'album \"Ain't Complaining\", \u00e8 una delicata ballata soft sul tema di un amore tradito, con toni suadenti e un taglio sonoro decisamente pop-rock.\nPubblicato in tre differenti formati, il singolo vede la band all'apice delle contaminazioni pop e si piazza al n. 34 nelle classifiche inglesi."}
{"id": "1281072", "revid": "110157", "url": "https://it.wikipedia.org/wiki?curid=1281072", "title": "Eben am Achensee", "text": "Eben am Achensee \u00e8 un comune austriaco di 3 092 abitanti nel distretto di Schwaz, in Tirolo. Si trova nelle Alpi di Brandenberg."}
{"id": "1281075", "revid": "1793900", "url": "https://it.wikipedia.org/wiki?curid=1281075", "title": "Finkenberg", "text": "Finkenberg \u00e8 un comune austriaco di 1 449 abitanti nel distretto di Schwaz, in Tirolo. Stazione sciistica, ha ospitato tra l'altro i Campionati europei juniores di sci alpino 1975."}
{"id": "1281076", "revid": "125113918", "url": "https://it.wikipedia.org/wiki?curid=1281076", "title": "Perry Cox", "text": "Il dottor Percival Ulysses Cox, detto Perry, \u00e8 un personaggio della serie televisiva statunitense \"Scrubs - Medici ai primi ferri\", interpretato da John C. McGinley.\nProfilo.\nIl dottor Cox \u00e8 il mentore del protagonista della serie, J.D., sebbene odi essere considerato tale. \u00c8 un uomo duro, molto sarcastico e poco propenso alle dimostrazioni d'affetto, ma in realt\u00e0 \u00e8 molto legato al giovane medico. \u00c8 di origini irlandesi ed \u00e8 divorziato da Jordan Sullivan (lei sembra averlo tradito con un medico privato di nome Peter), con cui per\u00f2 continua una relazione di odio-amore e dalla quale, nella seconda serie, nasce un figlio, Jack, e nella sesta una figlia, Jennifer Dylan.\nIl dottor Cox \u00e8 un ottimo medico, ma un uomo molto asociale: tende infatti a trattare male le persone e a buttare al vento sistematicamente ogni situazione favorevole per la sua vita, se questo significa anche solo una minima scesa a patti con il proprio ego. Consulta uno psicologo dopo l'altro, con scarso successo. L'unica persona all'interno dell'ospedale con cui osa confidarsi \u00e8 l'infermiera Carla Espinosa, la quale afferma che Cox \u00e8 felice solo quando \u00e8 infelice.\nDella sua famiglia si sa solo che il padre di Cox era un alcolizzato e picchiava sia lui che la sorella Paige; la madre reagiva a questa situazione dandosi anch'ella all'alcolismo e ignorando i figli, ragion per cui anche con lei il rapporto era pessimo, tanto che n\u00e9 lui n\u00e9 suo padre andarono al funerale della madre. Mentre Perry ha superato l'infanzia con cinismo e dedicandosi completamente alla medicina e alla cura dei pazienti, la sorella Paige \u00e8 una fervente cristiana: Perry non la sopporta perch\u00e9 gli ricorda la loro turbolenta infanzia.\nNella settima stagione rivela di essere uno scorpione, un indipendente, un mangione, un pro-Hawaii e, confermando la definizione del dottor Kelso, un bastardo.\nAll'inizio della puntata \"Il mio nuovo gioco\", Cox e Jordan scoprono di essere ancora sposati perch\u00e9 Ted, quando dovette occuparsi del loro divorzio, stava divorziando a sua volta e scambi\u00f2 le pratiche, quindi i due divorzi non furono legalmente eseguibili; alla fine della puntata Cox e Jordan divorziano ufficialmente. Ciononostante, nell'ottava stagione Perry ricomincia a portare la fede nuziale, cosa che irrita parecchio la compagna: quando lui le risponde che la sola ragione per cui la indossa \u00e8 perch\u00e9 lo rende felice, anche lei ricomincia a indossare la fede, pur non essendo sposata con lui. Nella nona stagione viene lasciato intendere che lui e Jordan si siano effettivamente sposati di nuovo.\nRapporti con gli altri personaggi.\nJ.D..\nPer quanto faccia fatica ad ammetterlo, J.D. \u00e8 il suo assistente preferito e in alcune occasioni arriver\u00e0 anche a manifestarlo con gesti d'affetto. Nonostante questo, il dottor Cox \u00e8 solito apostrofarlo con nomi femminili e a trattarlo male (atteggiamento che, d'altra parte, adotta con chiunque). Il dottor Cox si fa carico di insegnare a J.D. a diventare un bravo medico, arrivando tuttavia a rivelare nella seconda stagione che si tratta di un compito al quale, in molte situazioni, adempie solo per senso del dovere. Dan, il fratello di J.D., fa promettere a Cox di essere per J.D. l'esempio che lui non era mai stato. Nonostante affermi di non voler mai abbracciare J.D., in alcune puntate i due rivelano l'amicizia profonda che li lega..\nQuando Cox fa erroneamente morire tre pazienti per aver fatto trapiantare loro degli organi provenienti da una paziente morta di rabbia, egli cade in uno stato di depressione e pesante alcolismo. Solo l'intervento di J.D. lo fa rialzare dal divano e tornare al lavoro.\nSolo nell'ultima puntata dell'ottava serie, dal titolo \"Il mio finale\", il dottor Cox ammetter\u00e0, in assenza di J.D., che lui sia il miglior medico che sia mai passato in quell'ospedale, l'unico che amasse quel lavoro tanto quanto lui, una persona eccezionale, finanche un suo amico. In realt\u00e0 J.D. non era veramente assente: era dietro il dottor Cox, mentre l'uomo pronunciava queste parole.\nCarla.\nIl dottor Cox ha avuto una cotta per Carla. Lei \u00e8 l'unica che il medico non sferzi con battute ironiche (a parte rarissimi casi). Parentesi di infatuazione a parte, c'\u00e8 sempre stata tra i due una grande amicizia e stima reciproca. Carla \u00e8 inoltre l'unica persona in tutto l'ospedale con la quale il cinico dottore faccia trasparire le sue vere emozioni, trovando il coraggio di confidarsi. Carla \u00e8 anche la madrina della figlia di Perry, Jennifer Dylan.\nElliot.\nIl dottor Cox usa con Elliot la stessa ironia che usa con J.D., ma non la considera alla stregua del ragazzo. Il medico ama prendere in giro l'insicurezza della ragazza, le sue paranoie e i suoi tab\u00f9, mandandola spesso in agitazione. Anche a lei per\u00f2 il dottor Cox sapr\u00e0 dare i giusti consigli, nei momenti peggiori. La situazione si capovolger\u00e0 (anche se per poco) quando la giovane verr\u00e0 accidentalmente a conoscenza del sesso del figlio di Cox, tenendo cos\u00ec in scacco il medico, ardente di saperlo. Il soprannome che Cox ha dato a Elliot \u00e8 Barbie. In una puntata dimostra per lei tutto il suo affetto, facendole vincere le sue insicurezze e spronandola ad approcciarsi a Jake: nonostante all'inizio si diverta a stuzzicarla, alla fine la inciter\u00e0 a \"guardarlo con quei suoi bellissimi occhi blu e invitarlo a bere un caff\u00e8\", guardandola sorridendo. I due avranno un conflitto quando Elliot diventer\u00e0 un medico privato, categoria che Perry disprezza, ritenendoli dei mercenari della medicina, ma alla fine passer\u00e0 sopra anche a questa divergenza e il rapporto tra i due diventer\u00e0 anche pi\u00f9 informale da parte di Elliot, non essendo pi\u00f9 una sottoposta di Cox.\nTurk.\nIl rapporto con Turk non \u00e8 mai stato dei migliori, visto che il chirurgo \u00e8 prima fidanzato e poi marito di Carla, ma nonostante ci\u00f2 Cox arriver\u00e0 a dare la sua approvazione all'infermiera per il matrimonio. Il soprannome che Cox ha affibbiato a Turk \u00e8 Gandhi o, meno spesso, \"palla da biliardo\". In seguito il loro rapporto migliorer\u00e0 grazie alla natura estremamente competitiva che li accomuna. Nell'ottava stagione Cox, dopo un'iniziale resistenza, sar\u00e0 costretto a riconoscere Turk come miglior chirurgo dell'ospedale Sacro Cuore e prender\u00e0 la sofferta decisione di promuoverlo a primario di Chirurgia.\nKelso.\nFino all'ottava stagione Cox e Kelso non hanno mai avuto un rapporto di amicizia, ma, anzi, sempre uno conflittuale. Ogni volta che i due si incontrano fanno delle battute sarcastiche sull'altro. Durante l'ottava stagione, quando Kelso si ritira e Cox prende il posto di primario, il loro rapporto prende una piega inaspettata ed infatti diventano amici. Cox, all'inizio, continua a odiare Kelso, ma pi\u00f9 avanti lui gli dar\u00e0 una mano a gestire il suo nuovo lavoro e diventeranno amici, tanto da chiacchierare e mangiare insieme. Questo \u00e8 con tutta probabilit\u00e0 dovuto al fatto che fossero le obbligate scelte impopolari di Kelso come primario a farli entrare in conflitto, ma una volta privato di tale ruolo e avendolo ottenuto Perry (che dovendo fare a propria volta scelte impopolari inizia a capire come si dovesse sentire l'ex capo) le ragioni di dissidio tra i due sono venute a mancare.\nInserviente.\nNelle prime stagioni Cox e l'inserviente si ignorano. Dopo un po' i due legano come compagni di bevute e con l'odio comune verso J.D. L'inserviente, tuttavia, ci tiene a mantenere le distanze dal medico, all'interno dell'ospedale.\nJordan.\nJordan \u00e8 la sua ex moglie. Sono divorziati dopo che lei lo ha tradito con un altro medico, tuttavia da allora mantengono un rapporto di odio-amore: si insultano pesantemente, ma fanno frequentemente sesso fino a tornare a convivere e ad avere due figli. Nell'unica puntata in cui Ted, il legale dell'ospedale, ammette di aver confuso la documentazione del loro divorzio con il proprio, i due vanno in crisi: appena tornano divorziati, tornano al loro stato di felicit\u00e0 precedente. Jordan comunque ci tiene a sentirsi libera di \"ammiccare\" ad altri uomini.\nBen Sullivan.\nBen, fratello di Jordan e Danni, quindi cognato di Cox, \u00e8 stato il suo migliore amico, nonch\u00e9 uno dei pochissimi personaggi con cui il medico si trovava a suo agio. I due scherzavano spesso insieme, coinvolgendo anche J.D. e grazie a Ben viene mostrato il lato pi\u00f9 \"umano\" di Cox. La morte del fotografo a causa della leucemia sar\u00e0 un duro colpo per il medico, che infatti al funerale non riuscir\u00e0 a trattenere le lacrime. La morte di Ben colpir\u00e0 duramente anche Jordan, che si far\u00e0 tener compagnia da due amiche, troppo invadenti anche nella vita del medico."}
{"id": "1281078", "revid": "729019", "url": "https://it.wikipedia.org/wiki?curid=1281078", "title": "Sutura frontale", "text": "La sutura frontale \u00e8 una struttura densa di tessuto connettivo che divide le due met\u00e0 dell'osso frontale del cranio nei neonati e nei bambini.\nLa sua presenza \u00e8 dovuta ai due centri ossificativi distinti grazie ai quali l'osso frontale si sviluppa.\nLa sua chiusura avviene con la sinostosi (precipitazione di sali di calcio a livello del ligamento suturale) delle due met\u00e0 dell'osso frontale, che si fondono assieme.\n\u00c8 l'unica sutura che si fonde nell'infanzia, solitamente nel primo anno di et\u00e0, in genere tra i 3 ed i 9 mesi.\nLa chiusura pu\u00f2 dare luogo ad una cresta, o salienza, che pu\u00f2 essere evidente o palpabile al tatto. La cresta metopica pu\u00f2 essere fisiologica e mitigarsi in crescita oppure essere sintomo di una fusione troppo precoce. Tali valutazioni spettano al pediatra o ad un neurochirurgo pediatrico.\nSe al contrario non si fonde viene chiamata sutura metopica oppure pi\u00f9 propriamente sutura frontale persistente. In tal caso \u00e8 consigliabile eseguire una radiografia, perch\u00e9 potrebbe essere interpretata come frattura del frontale.\nSe la sutura non \u00e8 presente alla nascita (craniosinostosi) ci\u00f2 potrebbe causare una deformit\u00e0 del cranio verso una forma di chiglia, chiamata trigonocefalia."}
{"id": "1281081", "revid": "1573940", "url": "https://it.wikipedia.org/wiki?curid=1281081", "title": "Chiesa di San Michele Arcangelo (Pontorme)", "text": "La chiesa di San Michele Arcangelo si trova a Pontorme, frazione del comune di Empoli, in provincia di Firenze.\nStoria.\nLa chiesa di San Michele Arcangelo \u00e8 la chiesa situata all'interno dell'antico castello di Pontorme.\nLa pi\u00f9 antica testimonianza su questa chiesa risale al 27 maggio 1192 quando la \"Ecclesia Sancti Angeli de Castello Ponturmi\" viene confermata come suffraganea della pieve di Empoli. Nel 1260 il suo popolo vers\u00f2 2 moggia e 6 staia di grano per il mantenimento dell'esercito fiorentino ma in seguito la chiesa, nonostante fosse stata beneficiata da diverso lasciti testamentari, il pi\u00f9 cospicuo dei quali fu quello della contesa Beatrice di Capraia, attravers\u00f2 un periodo di scarsa floridezza economica confermato dalla decime pagate tra il 1276 e il 1303.\nNel XIV secolo la chiesa era proprietaria anche di uno spedale, dedicata a Santa Maria, costruito all'interno del castello di Pontorme. Dal 1217 la chiesa era un feudo vescovile ma nel 1346 il patronato pass\u00f2 alla Compagnia di Orsammichele per poi passare, nel 1363, direttamente al popolo.\nTra il XV e il XVI secolo la chiesa venne ampliata: furono costruite sei cappelle e anche la cappella del fonte battesimale, concesso nel 1435 da papa Eugenio IV, venne affrescata. La parrocchia di San Michele aveva anche un'Opera il cui scopo era quello mantenere, decorare e ingrandire l'edificio. Nel 1572 il patronato pass\u00f2 ai Cavalieri di Santo Stefano i quali, nel 1616, fecero costruire l'oratorio della Compagnia di San Michele su progetto di Gherardo Mechini; prima del 1673, anno della visita pastorale, la chiesa era stata nuovamente ampliata fino ad arrivare ad avere tre navate, con 9 altari in laterizio e il campanile fornito di 3 campane.\nNel 1736 venne costruito un decimo altare e nel 1786 venne acquistata una quarta campana: si trattava di un'antica campana duecentesca proveniente dalla distrutta torre del castello di Pontorme. Nel 1803 la chiesa venne rialzata e ci\u00f2 comport\u00f2 la distruzione di quattro altari; tra il 1815 e il 1819 fu costruito il nuovo campanile.\nArchitettura e patrimonio artistico.\nLa chiesa consiste in un'aula a tre navate dotate di transetto e conclusa con i volumi delle tre scarselle.\nEsterno.\nGrazie ad un disegno del 1582 di Francesco Baglioni sappiamo che al primitiva chiesa romanica consisteva in una semplice aula absidata coperta a tetto. Di quella chiesa oggi rimane solo la facciata a capanna costruita in mattoni sulla quale sono murati diversi stemmi. La facciata era aperta da una bifora, oggi tamponata, che presenta una decorazione piuttosto complessa e databile alla fine del XII secolo.\nInterno.\nSull'altare del Crocifisso, dove si venera un \"Crocifisso\" ligneo miracoloso, nel 1737 venne riadattato il tabernacolo con le due celebri tavole con \"San Giovanni Evangelista\" e \"san Michele Arcangelo\" eseguite dal Pontormo intorno al 1519.\nAll'altare maggiore si trova l'imponente ciborio in legno dorato opera di Girolamo Macchietti (1576) propone i \"Santi Michele e Giovanni Battista\": nella predella vi sono le \"Storie dei santi\" e la scena dell\"'Ultima cena\". Nella cappella situata alla destra della maggiore vi sono degli affreschi del XVI secolo molto rovinati ed entro una nicchia \u00e8 il fonte battesimale, una tazza marmorea quattrocentesca.\nSull'altare della Compagnia della Concezione \u00e8 l\"'Immacolata Concezione\", di Lodovico Cardi detto il Cigoli, del 1589, derivazione del celebre prototipo dipinto da Giorgio Vasari."}
{"id": "1281084", "revid": "767487", "url": "https://it.wikipedia.org/wiki?curid=1281084", "title": "Ain't Complaining (brano musicale)", "text": "Ain't Complaining \u00e8 un singolo del gruppo rock Status Quo pubblicato nel marzo del 1988.\nIl disco.\n\u00c8 la traccia di apertura dell'omonimo album, e viene composta dal chitarrista Rick Parfitt insieme al produttore Pip Williams.\nIl brano costituisce una mirabile fusione tra i classici toni boogie rock da sempre offerti dalla band e le nuove sofisticazioni sonore abbracciate sul finire degli anni ottanta: accattivanti riff di chitarra si accompagnano a batterie sintetiche ed effetti vocali e sonori di vario genere, creando un prodotto di avanguardia musicale sotto il profilo della pura sperimentazione.\nIl singolo viene elaborato in diverse versioni (tra cui una pi\u00f9 estesa della durata di quasi sette minuti) e pubblicato in pi\u00f9 formati, sia in edizione vinile che (per la prima volta) CD.\nIl prodotto si piazza al n. 19 delle classifiche inglesi."}
{"id": "1281085", "revid": "767487", "url": "https://it.wikipedia.org/wiki?curid=1281085", "title": "Serie A2 1990-1991 (pallacanestro maschile)", "text": "Il campionato di Serie A2 di pallacanestro maschile 1990-1991 \u00e8 stato il diciassettesimo organizzato in Italia.\n\u00c8 composto di 16 squadre che disputano un girone all'italiana con partite di andata e ritorno. La vittoria vale 2 punti, la sconfitta 0. In caso di parit\u00e0 sono previsti i supplementari. Le prime 2 classificate avranno il diritto di partecipare ai play-off insieme alle prime 10 squadre classificate in Serie A1, saranno inoltre promosse alla serie A1 1991-92. Le classificate dal 3\u00ba al 10\u00ba posto disputeranno due gironi di spareggio insieme a 4 squadre di serie A1 (classificate dall'11\u00ba al 14\u00ba posto): le prime 2 classificate di ogni girone giocheranno la prossima stagione in serie A1. Le ultime 2 classificate della serie A2 retrocedono in serie B1.\nVengono promosse la Scaligera Verona, alla prima ascesa nella massima serie, e la Mens Sana Siena, la cui ultima partecipazione alla serie A risaliva al 1980-81. Ai play-off vienero promosse anche la Pallacanestro Pavia, assente dalla massima serie dal 1957-58 e la Pallacanestro Trapani, prima squadra siciliana a partecipare al massimo campionato di basket nazionale.\nStagione regolare.\nRisultati.\nTabellone Gare Legabasket Serie A2 1990-91"}
{"id": "1281086", "revid": "110157", "url": "https://it.wikipedia.org/wiki?curid=1281086", "title": "Distretto di Neuk\u00f6lln", "text": "Il distretto di Neuk\u00f6lln \u00e8 l'ottavo distretto (\"Bezirk\") di Berlino.\nAmministrazione.\nL'amministrazione distrettuale ha sede al municipio di Neuk\u00f6lln, nel quartiere omonimo.\nSuddivisione amministrativa.\nIl distretto di Neuk\u00f6lln \u00e8 diviso in 5 quartieri (\"Ortsteil\"):\nStoria.\nIl distretto di Neuk\u00f6lln fu creato nel 1920 come suddivisione amministrativa della nuova \"Grande Berlino\".\nComprendeva, oltre alla citt\u00e0 di Neuk\u00f6lln, i comuni rurali (\"Landgemeinde\") di Britz, Buckow (esclusa la parte ovest, passata a Tempelhof) e Rudow.\nNel 2002 fu fondato il nuovo quartiere di Gropiusstadt, scorporato da Britz, Buckow e Rudow.\nAttualmente, in particolare nell'omonimo quartiere settentrionale, vi \u00e8 il maggiore centro di aggregazione degli immigrati turchi."}
{"id": "1281087", "revid": "79520", "url": "https://it.wikipedia.org/wiki?curid=1281087", "title": "Nazionale di calcio dello Zaire", "text": ""}
{"id": "1281092", "revid": "110157", "url": "https://it.wikipedia.org/wiki?curid=1281092", "title": "F\u00fcgen", "text": "F\u00fcgen \u00e8 un comune austriaco di 4 029 abitanti nel distretto di Schwaz, in Tirolo. Si trova nella Zillertal."}
{"id": "1281094", "revid": "110157", "url": "https://it.wikipedia.org/wiki?curid=1281094", "title": "F\u00fcgenberg", "text": "F\u00fcgenberg \u00e8 un comune austriaco di 1 363 abitanti nel distretto di Schwaz, in Tirolo. Si trova nella Zillertal."}
{"id": "1281095", "revid": "773636", "url": "https://it.wikipedia.org/wiki?curid=1281095", "title": "Convento e chiesa di Santa Maria a Ripa (Empoli)", "text": "Il convento di Santa Maria a Ripa si trova nel comune di Empoli, in provincia di Firenze, diocesi della medesima citt\u00e0.\nQuesto complesso ecclesiastico nella periferia ovest di Empoli era, cos\u00ec chiamato perch\u00e9 situato lungo l'antica \"via Ripa\" che, costeggiando appunto la ripa d'Arno, si raccordava alla via Lucchese. Oggi la localit\u00e0 si chiama Empoli Vecchio/Santa Maria, e la chiesa si trova in corrispondenza del trivio formato da via della Repubblica, via Livornese e via Lucchese, le cui diramazioni permettevano in antico di raggiungere velocemente le citt\u00e0 di Pisa e Lucca: una posizione dunque altamente strategica. \nStoria.\nLe prime notizie, nel XII secolo, citano una chiesa parrocchiale dedicata a Maria nel popolo di Ripa, a non pi\u00f9 di trecento metri dal Castello di Empoli (Empoli Vecchio).\nNel documento della contessa Emilia Guidi del 1109 la chiesa ha il solo titolo di Santa Maria cos\u00ec come nella bolla papale del 1192 di Celestino III; nella bolla papale del 1258 di Alessandro IV \u00e8 indicata come Santa Maria in Castello mentre nelle decime ecclesiastiche del 1276-1277 e del 1295-1304 la si trova nomata come Santa Maria a Empoli Vecchio.\nLa ricca famiglia Adimari di Firenze nel 1483 (che soggiornava stagionalmente a Empoli fin dall'inizio del XV secolo), previa autorizzazione di papa Sisto IV, fece un atto di donazione con la quale cedette i propri diritti sull'edificio e sul territorio circostante ai Frati Minori Osservanti dell'Ordine francescano, provenienti probabilmente dal convento di Fiesole. Nello stesso anno si insediarono i frati e venne dato un nuovo nome alla chiesa: Santa Maria delle Grazie.\nI lavori, curati dai Francescani ed eseguiti dal maestro muratore Simone di Mariotto da Settignano, iniziarono nel 1484 e dovettero essere conclusi gi\u00e0 nel 1510, poich\u00e9 a quella data venne tumulato in quella chiesa il beato Bartolomeo Magi d'Anghiari.\nLa consacrazione ufficiale avvenne l'11 luglio 1540 da parte del vescovo di Cuneo Bonaventura Dalmata, suffraganeo della diocesi di Lucca per Francesco Riario Sforza. Il lungo ritardo nella consacrazione pu\u00f2 essere dipeso dal lento risolversi delle controversie tra i frati e presbiteri della collegiata riguardo all'effettiva cura delle anime della parrocchia. \nNel corso della prima met\u00e0 del Seicento gli altari, compreso quello maggiore, furono rifatti secondo i dettami del Concilio di Trento.\nDescrizione.\nIl loggiato.\nTra il 1573 e il 1576 fu addossato alla facciata un loggiato a cinque fornici, le cui lunette furono in seguito affrescate dal bolognese Lorenzo Bonini con \"Storie francescane\" (1601).\nInterno.\nL'edificio, ad aula unica con cappelle ed altari laterali della seconda met\u00e0 del Cinquecento, ospita pregevoli opere del XVI secolo.\nEntrando a destra si incontra la cappella della Passione sul cui altare si trova la pala originaria del \"Cristo portacroce\" di Ottavio Vannini oggi obliterata dalla tavola raffigurante \"Allegoria dell'Immacolata Concezione\", opera del 1596 di Jacopo Chimenti, copia di un dipinto di Giorgio Vasari; proseguendo troviamo la cappella della Visitazione con la tavola del 1480-90 della \"Piet\u00e0 tra i santi Giovanni Evangelista, Maddalena e Francesco\" di Francesco Botticini. La terza cappella \u00e8 dedicata, come l'altare, a sant'Antonio e conserva una statua moderna in terrocotta del santo titolare. La quarta \u00e8 la cappella di santa Lucia; l'altare ligneo dedicato alla santa contiene una tela di Niccol\u00f2 Tornioli con la rappresentazione del martirio della stessa (1633-1634 ca.).\nEntrando a sinistra si incontra la cappella dell'Assunta con l'altare in marmo policromo e la pala \"Madonna in gloria tra i santi Girolamo e Ildefonso\", opera del 1521 di Giovanni Antonio Sogliani. Proseguendo traviamo la cappella di San Francesco con altare in pietra dove si trova un dossale in terracotta invetriata raffigurante \"Madonna col Bambino e i santi Francesco e Giuliano\" (nella predella raffigurazioni della \"Piet\u00e0\", \"San Francesco con le stimmate\" e \"San Giuliano uccide i genitori\") opera di Santi e Benedetto Buglioni del 1510 circa. La terza cappella \u00e8 dedicata e conserva il dipinto raffigurante la \"Madonna del Rosario\", opera del 1585 di \"maestro Simone\". Nella quarta e ultima cappella, in origine dedicata a san Zanobi ma attualmente titolata al Crocifisso troviamo un \"Cristo in croce\" ligneo della fine del XVI secolo..\nSul pilastro destro del presbiterio si ammira una statua di \"Santa Lucia\" in teracotta invetriata della bottega di Giovanni della Robbia (1500 circa).\nSopra la porta d'ingresso si trova un organo in legno intagliato, stuccato e dipinto in pessimo stato di conservazione. Si tratta di uno strumento con un nucleo del 1632 di Agostino Romani, rifatto nel 1771 da Filippo e Antonio Tronci e ancora nel 1840-42 da Michelangelo e Paolo Paoli."}
{"id": "1281098", "revid": "110157", "url": "https://it.wikipedia.org/wiki?curid=1281098", "title": "Gallzein", "text": "Gallzein \u00e8 un comune austriaco di 646 abitanti nel distretto di Schwaz, in Tirolo."}
{"id": "1281101", "revid": "110157", "url": "https://it.wikipedia.org/wiki?curid=1281101", "title": "Gerlos", "text": "Gerlos \u00e8 un comune austriaco di 800 abitanti nel distretto di Schwaz, in Tirolo."}
{"id": "1281103", "revid": "38120", "url": "https://it.wikipedia.org/wiki?curid=1281103", "title": "Dreamin", "text": ""}
{"id": "1281106", "revid": "704615", "url": "https://it.wikipedia.org/wiki?curid=1281106", "title": "Gerlosberg", "text": "Gerlosberg \u00e8 un comune austriaco di 466 abitanti nel distretto di Schwaz, in Tirolo."}
{"id": "1281107", "revid": "773636", "url": "https://it.wikipedia.org/wiki?curid=1281107", "title": "Pieve di San Giovanni Evangelista (Monterappoli)", "text": "La pieve di San Giovanni Evangelista \u00e8 un luogo di culto cattolico situato a Monterappoli, frazione di Empoli, in provincia di Firenze, all'interno del territorio dell'arcidiocesi di Firenze.\nEdificio di stile romanico con influenze lombarde, opera dell'architetto \"Magister Bonseri\", deve la sua importanza al fatto di essere stato un vero e proprio prototipo per molti altri edifici di poco posteriori siti soprattutto in Valdelsa: basti vedere le facciate della pieve dei Santi Ippolito e Biagio e della collegiata dei Santi Lorenzo e Leonardo, entrambe a Castelfiorentino. Ma la sua influenza si pu\u00f2 riscontrare anche in edifici pi\u00f9 tardi, come la chiesa di San Francesco, sempre a Castelfiorentino.\nStoria.\nLa pieve sorge ai margini dell'abitato di Monterappoli, sede di un antico castello dei conti Guidi, lungo uno dei percorsi valdelsani della via Francigena.\nIl pi\u00f9 antico documento che attesti l'esistenza della chiesa si trova scolpito nell'architrave del portale principale e recita: \"+ ANNI DNI MCLXV / + EC MANIBUS. SCRITA. MAIS TER. BONSERI (CLIPEUS DEXSTRA) VIR PROBUS. EX GENTE LOBARDA. TRADIA / + CUSTOS + USURA\". L'iscrizione oggi, a causa della consunzione della pietra , \u00e8 diventata quasi illeggibile.\nTutti gli storici che di sono avvicinati a questa iscrizione sono concordi nell'attribuire l'edificio al \"magister Bonseri\", architetto lombardo, che la realizz\u00f2 nel 1165. In quel periodo il territorio circostante la pieve era un feudo dei conti Guidi ai quali venne confermato da vari diplomi imperiali emessi tra il 1191 e il 1273, e cio\u00e8 fino a quando la repubblica di Firenze non prese il controllo del castello di Monterappoli, controllo per\u00f2 non totale visto che la pieve di San Genesio possedeva dei beni nel castello come risulta da una bolla di papa Celestino III del 1194.\nPer quanto riguarda le testimonianze scritte sulla pieve, la pi\u00f9 antica risale al 1231, anno in cui risulta che il pievano di Monterappoli abbia partecipato a San Miniato ad un atto di sottomissione a quel comune.\nAlla met\u00e0 del XIII secolo il piviere di Monterappoli contava 10 chiese suffraganee, formanti un territori abbastanza improduttivo come si evince dalle decime pagate tra il 1276 e il 1303. Da un documento del 1260 sappiamo che a quel tempo il pievano si chiamava Canneto di Tiezo e presso la pieve viveva insieme ad una comunit\u00e0 di canonici. Nel 1286 la gestione del piviere era affidata al canonico padre Cino.\nDal XIV secolo in avanti la pieve cos\u00ec come il castello di Monterappoli iniziarono un lungo periodo di decadenza sia sul piano istituzionale sia sul piano delle strutture tanto che nel 1368 la repubblica fiorentina stanzi\u00f2 dei fondi per ricostruire il castello, danneggiato dalle scorrerie delle truppe mercenarie e nel 1395 il comune era preoccupato per gli usi impropri che i parrocchiani facevano dell'edificio della pieve.\nFino al 1486 il patronato della pieve era dei Frescobaldi ma in quell'anno pass\u00f2 ai Corsini.\nNel XVII secolo la chiesa venne rinnovata in stile barocco e nel 1742 venne messa in comunicazione con l'adiacente cappella della Compagnia delle Sorelle del Volto Santo.\nI restauri effettuati tra il 1969 e il 1970 hanno comportato l'eliminazione di ogni intonaco barocco per riportare le mura interne alla muratura romanica, inoltre si \u00e8 provveduto a chiudere le finestre rettangolari ripristinando l'originale schema della facciata. Nel volume \"Chiesa romaniche in Valdelsa\" di Moretti-Stopani vi \u00e8 una interessante fotografia dove la facciata \u00e8 ritratta ancora come si presentava prima dell'ultimo restauro effettuato dopo la pubblicazione del libro (1968, con la bifora e i due oculi murati e le due grandi finestre aperte in facciata nel corso del XVIII secolo.\nDescrizione.\nLa pieve \u00e8 un interessante esempio di romanico lombardo innestato nella tradizione culturale valdelsana.\nEsterno.\nLa facciata a capanna presenta delle forti lesene e semplici decorazioni in fase con la muratura che le danno un aspetto perfettamente simmetrico; al centro si apre il portale aggettante sulla facciata con arco a tutto sesto sorretto da due colonne in mattoni concluse da capitelli in marmo e sormontato da una bifora, oggi priva della colonnina centrale, decorata a cunei, il cui volume \u00e8 leggermente staccato dalla linea della facciata. Quest'elemento insieme all'architrave dove oltre all'iscrizione appaiono anche una mano benedicente in mezzo a due rosoni, dimostra l'origine lombarda del progettista, il \"magister Bonseri\".\nIl coronamento della facciata \u00e8 stato realizzato tramite una semplice decorazione in mattoni ad archetti a tutto sesto intrecciati e tale decorazione prosegue anche lungo le fiancate fino alla tribuna dove si sovrappone a delle semicolonne pensili che scandiscono il volume dell'abside. Esternamente altre decorazioni sono costituite da oculi, feritoie a forma di croce e vari crateri in ceramica.\nSul fianco sinistro sorge il campanile realizzato sui resti di una torre a base circolare e ricostruito dopo il secondo conflitto mondiale. Una delle campane \u00e8 datata 1294 e proviene dal castello di Monterappoli.\nInterno.\nL'interno della chiesa \u00e8 a navata unica coperta con capriate lignee a vista e terminante con un'abside semicircolare, ai lati della quale si trovano due monofore a tutto sesto, identiche a quelle esterne. Il paramento murario \u00e8 interamente in laterizi ad eccezione per l'abside che presenta ancora gli affreschi barocchi. Il presbiterio, rialzato di alcuni gradini rispetto al resto della chiesa, ospita al centro l'altare maggiore, in stucco dipinto a finto marmo.\nA met\u00e0 della navata si trovano i due altari laterali, dedicati alla Madonna del Rosario (altare di sinistra) e a Sant'Antonio da Padova, le cui ancone sono costituite da due colonne composite lisce che sorreggono un frontone spezzato; al centro si trova una pala che raffigura il santo dedicatario dell'altare.\nInteressanti il crocifisso ligneo del XVII secolo e il piccolo vano affrescato, situato sulla sinistra del portale di accesso, che contiene il fonte battesimale.\nDa questa pieve proviene la tavola con la \"Madonna col Bambino in trono tra i santi Sebastiano e Giovanni Battista, Giovanni Evangelista e Domitilla\" di Rossello di Jacopo Franchi, databile tra il 1420 e il 1430 ca. attualmente esposta nel Museo della Collegiata di Sant'Andrea a Empoli."}
{"id": "1281108", "revid": "110157", "url": "https://it.wikipedia.org/wiki?curid=1281108", "title": "Hainzenberg", "text": "Hainzenberg \u00e8 un comune austriaco di 727 abitanti nel distretto di Schwaz, in Tirolo."}
{"id": "1281111", "revid": "110157", "url": "https://it.wikipedia.org/wiki?curid=1281111", "title": "Hart im Zillertal", "text": "Hart im Zillertal \u00e8 un comune austriaco di 1 567 abitanti nel distretto di Schwaz, in Tirolo. Si trova nella Zillertal."}
{"id": "1281113", "revid": "1793900", "url": "https://it.wikipedia.org/wiki?curid=1281113", "title": "Hippach", "text": "Hippach \u00e8 un comune austriaco di 1 444 abitanti nel distretto di Schwaz, in Tirolo. Si trova nella Zillertal."}
{"id": "1281114", "revid": "729019", "url": "https://it.wikipedia.org/wiki?curid=1281114", "title": "Amy Ried", "text": "Proviene da una famiglia di militari ed \u00e8 attiva principalmente in produzioni americane. Ha debuttato in \"Young Ripe Mellons 7\" nel 2005.\nNell'ottobre 2007, la Reid ha firmato un contratto in esclusiva con la Third Degree Films.\nSi \u00e8 ritirata nel 2015."}
{"id": "1281115", "revid": "110157", "url": "https://it.wikipedia.org/wiki?curid=1281115", "title": "Kaltenbach", "text": "Kaltenbach \u00e8 un comune austriaco di 1 265 abitanti nel distretto di Schwaz, in Tirolo."}
{"id": "1281116", "revid": "1793900", "url": "https://it.wikipedia.org/wiki?curid=1281116", "title": "Mayrhofen", "text": "Mayrhofen \u00e8 un comune austriaco di 3 794 abitanti nel distretto di Schwaz, in Tirolo; ha lo status di comune mercato (\"Marktgemeinde\").\nGeografia fisica.\nSi trova nella Zillertal, a breve distanza da Innsbruck. Le montagne intorno al paese sono il Penken e l'Ahorn.\nEconomia.\nSi tratta di una localit\u00e0 turistica sia d'estate che per gli sport invernali. Mayrhofen si trova vicino al ghiacciaio Hintertux che, con i suoi 3 250 m s.l.m., conserva la neve tutto l'anno ed \u00e8 quindi luogo anche di sci estivo. \nInfrastrutture e trasporti.\n\u00c8 uno dei capolinea della ferrovia della Zillertal, che la collega a Jenbach attraversando la Zillertal.\nEventi.\nNella prima met\u00e0 di aprile Mayrhofen ospita lo Snowbombing, festival musicale che si tiene ogni anno in questa citt\u00e0 dal 2005 e che \u00e8 diventato un'occasione di aggregazione per gli appassionati della electronic dance music e del rock.\nSport.\nStazione sciistica specializzata nello sci alpino, ha ospitato tra l'altro i Campionati europei juniores 1975.\nA Mayrhofen si \u00e8 conclusa la 6\u00aa tappa del Giro d'Italia 2009, dopo la partenza dalla citt\u00e0 di Bressanone, in Trentino-Alto Adige."}
{"id": "1281118", "revid": "2018598", "url": "https://it.wikipedia.org/wiki?curid=1281118", "title": "Era una notte buia e tempestosa", "text": "Era una notte buia e tempestosa (originariamente, in inglese, \"It was a dark and stormy night\") \u00e8 una celebre frase scritta da Edward Bulwer-Lytton nel romanzo \"Paul Clifford\", pubblicato nel 1830.\nNotoriet\u00e0.\nDivenne molto diffusa per il frequente uso che ne faceva Snoopy, il personaggio dei Peanuts disegnato da Charles M. Schulz, come incipit dei suoi numerosi racconti battuti a macchina. La prima striscia in cui compare la frase \u00e8 del 12 luglio 1965."}
{"id": "1281120", "revid": "729019", "url": "https://it.wikipedia.org/wiki?curid=1281120", "title": "Trigonocefalia", "text": "La trigonocefalia \u00e8 un tipo di deformazione cefalica.\nDescrizione.\n\u00c8 dovuta alla prematura fusione della sutura metopica (parte della sutura frontale che unisce la due met\u00e0 dell'osso frontale del cranio) che provoca una forma a V della parte frontale della testa. La trigonocefalia \u00e8 caratterizzata dalla prominenza triangolare della fronte che va a chiudere gli occhi.\nAttraverso dei test genetici approfonditi \u00e8 oggi possibile determinare le cause e la ricorrenza del rischio di deformazione nei bambini.\nTrattamento.\nLa chirurgia cranio-maxillo-facciale ricostruttiva pu\u00f2 ridurre in modo apprezzabile gli effetti della trigonocefalia."}
{"id": "1281122", "revid": "773636", "url": "https://it.wikipedia.org/wiki?curid=1281122", "title": "Chiesa di San Pietro (Marcignana)", "text": "La chiesa di San Pietro si trova a Marcignana, nel comune di Empoli, in provincia di Firenze.\nStoria.\nLa chiesa \u00e8 situata in localit\u00e0 Marcignana, un toponimo citato gi\u00e0 a partire dall'VIII secolo e posto nei pressi di un importante guado del fiume Arno. La prima citazione certa risale al 1194 in una bolla di papa Celestino III indirizzata alla diocesi di Lucca dove al chiesa viene inserita tra quelle appartenenti alla pieve di San Genesio. Nuove testimonianze si trovano nel 1276 in occasione delle decime pontificie, in quei documenti la chiesa \u00e8 chiamata \"Canonica Sancti Petri de Marcignan\" e paga la tassa pi\u00f9 alta tra tutte quelle del suo piviere; tale tassa la paga anche nel 1277 e ancora nel 1303 risulta la chiesa pi\u00f9 tassata e quindi pi\u00f9 ricca del suo piviere.\nAlla met\u00e0 del XVII secolo, sulla parte settentrionale dell'edificio, viene costruito l'oratorio della costituenda Compagnia del Corpus Domini.\nAlla fine del XIX secolo la chiesa venne interessata da un cospicuo restauro che la dot\u00f2 anche dei due finestroni oggi visibili in facciata; sempre durante quei restauri la chiesa venne liberata di tutti gli orpelli realizzati in epoca barocca riportandola allo stile romanico originario.\nArchitettura e patrimonio artistico.\nL'edificio \u00e8 costituito da un'aula rettangolare conclusa da un'abside ed \u00e8 caratterizzata dal paramento murario realizzato in arenaria nella parte inferiore fino ad un'altezza di tre metri, e da laterizio nella parte superiore; tale caratteristica \u00e8 comune ad altri edifici ecclesiastici del territorio empolese databili tra il XII e il XIII secolo.\nEsterno.\nLa facciata presenta una palese sopraelevazione (sono visibili gli spioventi del primitivo timpano) e del periodo medievale conserva un oculo, oggi tamponato, posto in posizione sovrastante l'attuale apertura circolare realizzata in occasione dei restauri nel XX secolo quando vennero tamponati i finestroni laterali. In facciata sono murati un gran numero di bacini ceramici, gli originali sono scomparsi in epoca imprecisata e sostituiti da oggetti moderni. Nella parte bassa della facciata \u00e8 visibile il paramento murario romanico realizzato con blocchi arenaria disposti a corsi orizzontali; questo paramento \u00e8 visibile anche sul fianco settentrionale e nella tribuna.\nNella tribuna c'\u00e8 il volume della abside semicircolare, volume anch'esso con paramento murario realizzato con blocchi di arenaria in basso e laterizio in alto. Al centro dell'abside si apre una monofora; altre due monofore, pi\u00f9 piccole, si aprono nella parte in arenaria a poco pi\u00f9 di un metro di altezza dal suolo e sono molto simili alle monofore presenti nella pieve di Monterappoli. Nel fianco meridionale il paramento murario \u00e8 diverso: la parte inferiore \u00e8 realizzata con piccole pietre, grossolanamente lavorate e disposte a corsi orizzontali ma irregolari; questa parte della chiesa \u00e8 stata realizzata in un'epoca precedente al resto dell'edificio.\nInterno.\nCome all'esterno, anche all'interno la chiesa presenta le mura laterali caratterizzate dalla diversa muratura; la parte inferiore \u00e8 identica a quella presente all'esterno.\nLa copertura \u00e8 a capriate lignee e l'illuminazione della chiesa viene da tre finestra poste nella parete destra, finestre realizzate in epoca recente.\nAll'interno sono custodite notevoli opere d'arte: una \"Croce dipinta sagomata\", attribuita al Maestro di San Martino a Mensola, identificato con Francesco di Michele; una pala, un tempo sull'altare maggiore, che rappresenta la \"Madonna col Bambino tra i Santi Pietro, Girolamo, Lucia e Apollonia\", dipinto documentato di Ridolfo del Ghirlandaio che lo esegu\u00ec tra il 1509 e il 1511."}
{"id": "1281123", "revid": "110157", "url": "https://it.wikipedia.org/wiki?curid=1281123", "title": "Pill", "text": "Pill \u00e8 un comune austriaco di 1 170 abitanti nel distretto di Schwaz, in Tirolo."}
{"id": "1281125", "revid": "110157", "url": "https://it.wikipedia.org/wiki?curid=1281125", "title": "Ramsau im Zillertal", "text": "Ramsau im Zillertal (\"Ramsberg\" fino al 1978) \u00e8 un comune austriaco di 1 595 abitanti nel distretto di Schwaz, in Tirolo. Si trova nella Zillertal."}
{"id": "1281127", "revid": "110157", "url": "https://it.wikipedia.org/wiki?curid=1281127", "title": "Ried im Zillertal", "text": "Ried im Zillertal \u00e8 un comune austriaco di 1 271 abitanti nel distretto di Schwaz, in Tirolo. Si trova nella Zillertal."}
{"id": "1281129", "revid": "110157", "url": "https://it.wikipedia.org/wiki?curid=1281129", "title": "Rohrberg (Austria)", "text": "Rohrberg \u00e8 un comune austriaco di 562 abitanti nel distretto di Schwaz, in Tirolo."}
{"id": "1281130", "revid": "72396", "url": "https://it.wikipedia.org/wiki?curid=1281130", "title": "Haegemonia", "text": "Hegemonia Legions of Iron \u00e8 un videogioco di strategia in tempo reale con componenti di tattica in tempo reale (del tutto in 3D), ambientato tra le stelle e basato su battaglie spaziali in un ipotetico futuro durante un'immaginaria guerra in cui si deve costruire e controllare una flotta di astronavi; sviluppato da Digital Reality e distribuito nell'anno 2002.\nIl titolo ha avuto un'espansione, \"The Solon Heritage\", fatta anche questa dalla stessa casa di sviluppo.\nModalit\u00e0 di gioco.\nPer tutte e due le campagne, nelle prime due missioni non si ha un pianeta sotto il proprio comando. \nDalla 3\u00aa missione in poi si controlla un pianeta e diventa possibile sviluppare ricerche, costruire navicelle spaziali, conquistare pianeti nemici e colonizzare pianeti.\nLe missioni iniziali sono ambientate nel sistema solare, poi in altri sistemi non realmente esistenti.\nIn tutto, il gioco \u00e8 formato da 5 episodi, suddivise in 5 missioni (tranne che per il II che ne ha 4 e il IV episodio che ha una missione bonus se ci si schiera dalla parte di mor'thep).\nQuesto videogioco ha 2 principali campagne:\nCi sono anche tre diversi livelli di difficolt\u00e0.\nNella campagna Terrestre lo scopo sar\u00e0 quello di estinguere l'aria di rivolta che si espande dai coloni di Marte, mentre nella campagna marziana sar\u00e0 invece ovviamente quello di ottenere l'autonomia dalla Terra come sua colonia. \nTuttavia le due campagne valgono solo per il primo episodio in quanto dal secondo episodio del gioco esister\u00e0 una sola unica campagna sia che vinca la Terra sia che vinca Marte.\nNel single player si possono utilizzare solo gli umani, e nel multi player si possono utilizzare gli umani, i kariak o i darzok, con: tecnologie, navi della razza selezionata."}
{"id": "1281131", "revid": "110157", "url": "https://it.wikipedia.org/wiki?curid=1281131", "title": "Schlitters", "text": "Schlitters \u00e8 un comune austriaco di 1 455 abitanti nel distretto di Schwaz, in Tirolo. Si trova nella Zillertal."}
{"id": "1281134", "revid": "110157", "url": "https://it.wikipedia.org/wiki?curid=1281134", "title": "Schwendau", "text": "Schwendau \u00e8 un comune austriaco di 1 682 abitanti nel distretto di Schwaz, in Tirolo."}
{"id": "1281136", "revid": "149727", "url": "https://it.wikipedia.org/wiki?curid=1281136", "title": "Bat Jam", "text": ""}
{"id": "1281137", "revid": "110157", "url": "https://it.wikipedia.org/wiki?curid=1281137", "title": "Stans (Austria)", "text": "Stans \u00e8 un comune austriaco di 1 976 abitanti nel distretto di Schwaz, in Tirolo."}
{"id": "1281138", "revid": "120528", "url": "https://it.wikipedia.org/wiki?curid=1281138", "title": "Philip J. Farmer", "text": ""}
{"id": "1281140", "revid": "729019", "url": "https://it.wikipedia.org/wiki?curid=1281140", "title": "Cuoio capelluto", "text": "Il cuoio capelluto \u00e8 l'area della testa ricoperta dai capelli.\nStruttura.\nIl cuoio capelluto ha cinque strati, il primo \u00e8 formato dalla pelle, ed \u00e8 spesso ricoperto dai capelli. Contiene numerose ghiandole sebacee e follicoli piliferi. Il secondo \u00e8 di tessuto connettivo, e comprende uno strato sottocutaneo di adipe e del tessuto fibroso, che si trova sottopelle e contiene i nervi e i vasi del cuoio capelluto. Il terzo strato rappresenta l'aponeurosi epicranica (o galea aponeurotica). \u00c8 uno strato duro di tessuto fibroso denso che va dal muscolo frontale anteriormente all'occipitale posteriormente. Il quarto strato di tessuto connettivo areolare separa i tre strati superiori e il pericranio. Nella pratica di rimozione dello scalpo, il cuoio capelluto viene rimosso in questo punto. Quest'area \u00e8 anche un punto di accesso importante nella chirurgia craniofacciale e neurochirurgia, ed \u00e8 una zona in cui gli agenti patogeni possono diffondersi con facilit\u00e0, vista la presenza di vene emissarie che defluiscono nel cranio. Il tessuto areolare di questo strato \u00e8 costituito da fasci di collagene, ricco di glicosaminoglicani e costituito da pi\u00f9 matrici di fibre. Questo strato consente agli strati pi\u00f9 superficiali del cuoio capelluto di spostarsi in relazione al pericranio.\nIl pericranio rappresenta il quinto e ultimo strato, ed \u00e8 il periostio delle ossa del cranio\u02d0 fornisce nutrimento all'osso e aiuta nella sua riparazione. Pu\u00f2 essere sollevato per consentire la rimozione delle finestre ossee (craniotomia).\nCircolazione sanguigna.\nL'apporto di sangue al cuoio capelluto avviene attraverso cinque paia di arterie, tre provenienti dalla carotide esterna e due dalla carotide interna:\nCarotide esterna.\nPoich\u00e9 le pareti dei vasi sanguigni sono fissate al tessuto fibroso dello strato fasciale superficiale, se vengono recise le estremit\u00e0 dei vasi possono sanguinare copiosamente.\nDrenaggio venoso.\nLe vene del cuoio capelluto accompagnano le arterie e per questo hanno nomi simili, un esempio \u00e8 dato dalle vene sopratrocleari e sovratorbitali, che si uniscono nell'angolo mediale dell'occhio formando la vena angolare, che prosegue nella vena facciale.\nLa vena temporale superficiale entra nella ghiandola parotide e poi si unisce alla vena mascellare per formare la vena retromandibolare. La parte anteriore si unisce alla vena del viso per formare la vena facciale comune, che drena nella vena giugulare e, infine, nella vena succlavia. La vena occipitale termina con il plesso sub-occipitale.\nSono presenti anche altre vene, come la vena emissaria e la vena diploica frontale, che contribuiscono anch'esse al drenaggio venoso.\nInnervazione.\nI nervi sensoriali e motori innervano il cuoio capelluto. Il cuoio capelluto \u00e8 innervato da:\nDrenaggio linfatico.\nI canali linfatici partono dalla met\u00e0 posteriore del cuoio capelluto ai linfonodi auricolari occipitali e posteriori. Canali linfatici dal mezzo scarico anteriore ai linfonodi parotidei. La linfa raggiunge infine i linfonodi cervicali sottomandibolari e profondi.\nPatologia.\nInfezioni.\nL'area pi\u00f9 a rischio di infezioni del cuoio capelluto \u00e8 il tessuto connettivo lasso. Questo perch\u00e9 pus e sangue si diffondono facilmente al suo interno e possono passare nella cavit\u00e0 cranica lungo le vene emissarie. Pertanto l'infezione pu\u00f2 diffondersi dal cuoio capelluto alle meningi, il che potrebbe portare a meningite.\nTumori.\nIl cuoio capelluto \u00e8 un sito comune per lo sviluppo di tumori, tra cui:\nSociet\u00e0 e cultura.\nIl cuoio capelluto svolge un ruolo importante nell'estetica del viso. L'alopecia androgenica, o calvizie, \u00e8 particolarmente problematica per gli uomini. Pu\u00f2 essere trattata con qualche successo con farmaci (ad esempio finasteride e minoxidil) o attraverso il trapianto di capelli. La procedura di sollevamento delle sopracciglia mira a risolvere problemi tipici dell'invecchiamento, dovuti anche al cuoio capelluto, che con l'et\u00e0 diventa pi\u00f9 pesante e perde la sua ancorazione, facendo risultare la fronte pi\u00f9 bassa.\nStoricamente, durante le guerre indiane era in uso rimuovere gli scalpi. Questa pratica ha origini antiche e si \u00e8 sviluppata indipendentemente in ogni continente.\nTrapianto.\nTutte le attuali tecniche di trapianto di capelli utilizzano i capelli dello stesso paziente. Lo scopo della procedura chirurgica \u00e8 quello di utilizzare tali capelli nel modo pi\u00f9 efficiente possibile, pertanto i candidati pi\u00f9 adatti per questo tipo di intervento sono individui che hanno capelli sani sui lati e sulla parte posteriore della testa. Le tecniche possibili sono diverse, ma quella pi\u00f9 utilizzata \u00e8 nota come microinnesto."}
{"id": "1281142", "revid": "110157", "url": "https://it.wikipedia.org/wiki?curid=1281142", "title": "Steinberg am Rofan", "text": "Steinberg am Rofan \u00e8 un comune austriaco di 285 abitanti nel distretto di Schwaz, in Tirolo."}
{"id": "1281145", "revid": "110157", "url": "https://it.wikipedia.org/wiki?curid=1281145", "title": "Strass im Zillertal", "text": "Strass im Zillertal \u00e8 un comune austriaco di 829 abitanti nel distretto di Schwaz, in Tirolo. Si trova all'imbocco della Zillertal."}
{"id": "1281146", "revid": "436907", "url": "https://it.wikipedia.org/wiki?curid=1281146", "title": "L'amore volubile", "text": "L'amore volubile \u00e8 l'undicesimo album degli Stadio, pubblicato su CD dalla EMI Italiana e Capitol Records (catalogo 0946 333506 2 5) il 26 agosto 2005 e reso disponibile per il download in formato digitale nella stessa data.\nRaggiunge la posizione numero 5 nella classifica italiana.\nIl disco.\nLa grafia del titolo dell'album coincide con quella del brano omonimo soltanto sul sito ufficiale, altrove e sulla retro copertina del CD, il titolo del brano contiene sempre il verbo (\"L'amore \u00e8 volubile\").\nTracce.\nGli autori del testo precedono i compositori della musica da cui sono separati con un trattino. Nessun trattino significa contemporaneamente autori e compositori.Edizioni musicali EMI Music Publishing, Bollicine."}
{"id": "1281147", "revid": "110157", "url": "https://it.wikipedia.org/wiki?curid=1281147", "title": "Stumm", "text": "Stumm \u00e8 un comune austriaco di 1 855 abitanti nel distretto di Schwaz, in Tirolo."}
{"id": "1281149", "revid": "767487", "url": "https://it.wikipedia.org/wiki?curid=1281149", "title": "Stummerberg", "text": "Stummerberg \u00e8 un comune austriaco di 853 abitanti nel distretto di Schwaz, in Tirolo."}
{"id": "1281150", "revid": "2210010", "url": "https://it.wikipedia.org/wiki?curid=1281150", "title": "Lauro Azzolini", "text": "Appartenente al cosiddetto \"gruppo reggiano\" originario, entr\u00f2 in clandestinit\u00e0 nel 1974 e venne coinvolto direttamente in numerosi eventi criminosi. Dirigente esperto soprattutto del settore logistico-operativo, fece parte dal 1976 del Comitato Esecutivo dell'organizzazione e svolse un ruolo importante nel processo decisionale e nelle scelte politiche prese dal gruppo terroristico nel corso del sequestro Moro. Arrestato nell'ottobre 1978 a Milano nell'appartamento di via Monte Nevoso, venne condannato all'ergastolo. Ha poi usufruito dei benefici previsti dalla legge ed attualmente lavora in una cooperativa che si occupa del settore disabili.\nBiografia.\nGli inizi e l'adesione alle Brigate Rosse.\nLa sua militanza politica inizia come aderente prima alla FGCI e poi al CPOS (Collettivo Politico Operai Studenti), fondato da alcuni giovani di Reggio Emilia tra cui Alberto Franceschini, Prospero Gallinari, Roberto Ognibene, Fabrizio Pelli, Tonino Loris Paroli, alla fine degli anni sessanta. Successivamente Azzolini si iscrive al PCI, e contemporaneamente lavora come operaio presso la fabbrica Lombardini di Reggio Emilia, azienda produttrice di motori industriali.\nLa ribellione di Azzolini, secondo quanto da lui riferito in un'intervista concessa alla Gazzetta di Reggio il 19 gennaio 1984, ha inizio nel 1960. Lauro, allora diciassettenne, aderente alla FGCI, partecipa alla dimostrazione di piazza a Reggio Emilia, contro il governo Tambroni, durante la quale le forze dell'ordine esplosero vari colpi di arma da fuoco uccidendo cinque manifestanti, fatto poi noto come la strage di Reggio Emilia.\nEntrato nelle BR nei primi anni settanta, nel settembre 1974, dopo l'arresto di Renato Curcio e Alberto Franceschini, entr\u00f2 in clandestinit\u00e0 con il \"nome di battaglia\" di \"Menco\". Dopo un periodo di attivit\u00e0 nella colonna brigatista di Torino, dal 1975 divenne dirigente della colonna di Milano e responsabile del Fronte logistico, il settore dell'organizzazione impegnato a procurare armi, basi e materiali. Quindi entr\u00f2 a far parte, insieme a Mario Moretti, Rocco Micaletto e Franco Bonisoli, del Comitato esecutivo il massimo organo dirigente delle Brigate Rosse.\nLa lotta armata con le Brigate Rosse.\nPartecip\u00f2 ad una serie di azioni terroristiche: insieme a Calogero Diana uccise il vicequestore Francesco Cusano (Biella, 1\u00ba settembre 1976); prese parte all'attacco alla Confapi di Ancona; nel 1977 era presente al ferimento di Indro Montanelli a Milano, a cui parteciparono anche Franco Bonisoli e Calogero Diana.\nDurante il sequestro Moro ricopr\u00ec ruoli direttivi, condividendo insieme agli altri componenti del Comitato esecutivo, Mario Moretti, Rocco Micaletto e Franco Bonisoli, tutte le decisioni fondamentali delle BR. In generale fu responsabile delle operazioni terroristiche intraprese dalle Brigate Rosse soprattutto nel periodo 1976-1978 in cui, come membro del Comitato esecutivo e del Fronte logistico, svolse un ruolo dirigente e organizzativo fondamentale.\nNel luglio 1978 Lauro Azzolini smarr\u00ec inavvertitamente a Firenze il suo borsello che conteneva, oltre alla pistola, documenti e appunti dell'organizzazione, una patente di guida, il libretto di circolazione di un motorino, un biglietto di uno studio dentistico e un mazzo di chiavi. Il borsello venne recuperato dalla forze dell'ordine e permise ai carabinieri, dopo una accurata e complessa indagine, di risalire al brigatista a Milano. Il nucleo antiterrorismo del generale Carlo Alberto dalla Chiesa individu\u00f2, fotograf\u00f2 e pedin\u00f2 Azzolini nello studio dentistico e dal rivenditore del motorino; venne inoltre individuato l'appartamento corrispondente al mazzo di chiavi sito in Milano in via Monte Nevoso. Il 1\u00ba ottobre 1978, assieme ad altri otto brigatisti tra cui Franco Bonisoli, Antonio Savino e Nadia Mantovani, venne catturato a Milano poco fuori dalla base di via Monte Nevoso.\nNel 2000 Azzolini sment\u00ec pubblicamente le voci che lo additavano come infiltrato-spia al soldo del generale Carlo Alberto dalla Chiesa, in quanto la retata di via Monte Nevoso fu collegata appunto allo smarrimento del borsello di cui sopra, che pertanto venne interpretato come uno smarrimento voluto. Di Lauro Azzolini parla anche Patrizio Peci nel suo \"Io, l'infame\". Peci lo definisce capace, intelligente, ma anche vanitoso e sempre pronto a curare il suo aspetto. Nelle BR leg\u00f2 particolarmente con Raffaele Fiore.\nSituazione attuale.\nCondannato a quattro ergastoli, oggi \u00e8 in regime di semilibert\u00e0 e svolge lavoro esterno a Milano."}
{"id": "1281151", "revid": "110157", "url": "https://it.wikipedia.org/wiki?curid=1281151", "title": "Terfens", "text": "Terfens \u00e8 un comune austriaco di 2 146 abitanti nel distretto di Schwaz, in Tirolo."}
{"id": "1281152", "revid": "36426", "url": "https://it.wikipedia.org/wiki?curid=1281152", "title": "Chiesa di San Pietro (Riottoli)", "text": "La chiesa di San Pietro a Riottoli si trova nel comune di Empoli, in provincia di Firenze.\nStoria.\nGi\u00e0 citata in una bolla papale del 1109, nelle carte antiche la chiesa aveva un prospetto a capanna affiancata da una struttura merlata.\nNel 1574 il corpo centrale venne affiancato dall'oratorio della compagnia dei Santi Jacopo e Filippo; possedeva un campanile a vela.\nLa chiesa ebbe, alternativamente, il patronato delle famiglie Ricci e Alessandri come testimoniano anche gli stemmi lapidei sopra l'accesso.\nDurante il secondo conflitto mondiale la torre campanaria fu fatta brillare dai tedeschi in ritirata ma prontamente ricostruita nel dopoguerra.\nDescrizione.\nLa chiesa \u00e8 un interessante monumento di origine romanica e conserva all'interno un ciborio robbiano della seconda met\u00e0 del XVI secolo, un'acquasantiera marmorea cinquecentesca e un dipinto di Giovanni Antonio Sogliani raffigurante \"San Pietro che cammina sulle acque\" (XVI secolo)."}
{"id": "1281154", "revid": "1793900", "url": "https://it.wikipedia.org/wiki?curid=1281154", "title": "Tux (Austria)", "text": "Tux (fino al 2005 Lanersbach) \u00e8 un comune austriaco di 1 937 abitanti nel distretto di Schwaz, in Tirolo. Stazione sciistica, ha ospitato tra l'altro i Campionati austriaci di sci alpino nel 1989 e nel 1990.\nNel 1926 ha inglobato la localit\u00e0 di Hintertux, fino ad allora parte del comune di Schmirn."}
{"id": "1281156", "revid": "110157", "url": "https://it.wikipedia.org/wiki?curid=1281156", "title": "Uderns", "text": "Uderns \u00e8 un comune austriaco di 1 753 abitanti nel distretto di Schwaz, in Tirolo. Si trova nella Zillertal."}
{"id": "1281159", "revid": "110157", "url": "https://it.wikipedia.org/wiki?curid=1281159", "title": "Vomp", "text": "Vomp \u00e8 un comune austriaco di 5000 abitanti nel distretto di Schwaz, in Tirolo; ha lo status di comune mercato (\"Marktgemeinde\")."}
{"id": "1281160", "revid": "228587", "url": "https://it.wikipedia.org/wiki?curid=1281160", "title": "Weer", "text": "Weer \u00e8 un comune austriaco di 1 515 abitanti nel distretto di Schwaz, in Tirolo."}
{"id": "1281162", "revid": "110157", "url": "https://it.wikipedia.org/wiki?curid=1281162", "title": "Weerberg", "text": "Weerberg \u00e8 un comune austriaco di 2 472 abitanti nel distretto di Schwaz, in Tirolo."}
{"id": "1281163", "revid": "767487", "url": "https://it.wikipedia.org/wiki?curid=1281163", "title": "James (gruppo musicale)", "text": "I James sono un gruppo musicale rock di Manchester (Inghilterra), formatosi nel 1982.\nDopo lo scioglimento avvenuto nel 2001, si sono riuniti nel 2007.\nSono formati dal cantante Tim Booth (originario di Bradford), il bassista Jim Glennie, il chitarrista Larry Gott, Saul Davies, Mark Hunter, David Baynton-Power e Andy Diagram. Hanno fatto parte del gruppo il chitarrista Paul Gilbertson (membro fondatore, che abbandonato il gruppo dopo il primo EP) ed il batterista Gavan Whelan.\nLa band ha ottenuto i suoi maggior successi tra la fine degli anni 80 e la met\u00e0 degli anni novanta con hit come \"Say Something\", \"Sit Down\" e \"Laid\". Fino al 2010 hanno venduto circa 25 milioni di dischi."}
{"id": "1281164", "revid": "110157", "url": "https://it.wikipedia.org/wiki?curid=1281164", "title": "Wiesing", "text": "Wiesing \u00e8 un comune austriaco di 2 063 abitanti nel distretto di Schwaz, in Tirolo."}
{"id": "1281165", "revid": "1793900", "url": "https://it.wikipedia.org/wiki?curid=1281165", "title": "Zell am Ziller", "text": "Zell am Ziller \u00e8 un comune austriaco di 1 723 abitanti nel distretto di Schwaz, in Tirolo; ha lo status di comune mercato (\"Marktgemeinde\").\nSi trova nella Zillertal ed \u00e8 una stazione sciistica specializzata nello sci alpino: ha ospitato tra l'altro i Campionati europei juniores 1975 e i Campionati austriaci 1989."}
{"id": "1281166", "revid": "138365", "url": "https://it.wikipedia.org/wiki?curid=1281166", "title": "Vito Corleone", "text": ""}
{"id": "1281167", "revid": "1833487", "url": "https://it.wikipedia.org/wiki?curid=1281167", "title": "Di Lauro", "text": ""}
{"id": "1281168", "revid": "125883183", "url": "https://it.wikipedia.org/wiki?curid=1281168", "title": "2061 - Un anno eccezionale", "text": "2061 - Un anno eccezionale \u00e8 un film del 2007, diretto da Carlo Vanzina. Ispirato nella trama a pellicole come \"L'armata Brancaleone\" e \"Attila flagello di Dio\", questa commedia \u00e8 per\u00f2 ambientata in un futuro post-apocalittico.\nIl protagonista del film \u00e8 Diego Abatantuono insieme a Emilio Solfrizzi e Sabrina Impacciatore, ma il cast \u00e8 ricco di personaggi e camei, anche insoliti al mondo del cinema. La pellicola \u00e8 uscita nelle sale cinematografiche italiane il 26 ottobre 2007.\nTrama.\n2061. Dopo una grande crisi energetica dovuta all'esaurimento delle scorte petrolifere, la Terra \u00e8 piombata in una sorta di nuovo Medioevo. L'Italia come nazione non esiste pi\u00f9, essendo la penisola tornata un Paese diviso, quasi pre-risorgimentale, dove ora regna una situazione politica simile a quella precedente la riunificazione del 1861: al Nord i secessionisti padani hanno messo a ferro e fuoco Milano, creando la Repubblica Longobarda difesa da un muro sul Po per bloccare l'ingresso ai \"terroni\"; in Emilia-Romagna \u00e8 stata proclamata la Repubblica Popolare di Falce e Mortadella, uno stato socialista dove spopolano i salumi, i rubli e le balere; la Toscana \u00e8 tornata un Granducato, dove le fazioni dei Della Valle e dei Cecchi Gori lottano per il potere; al Centro \u00e8 rinato lo Stato Pontificio, un regime integralista dove domina l'Inquisizione; il Sud \u00e8 stato infine invaso dagli africani che hanno creato il ricco Sultanato delle Due Sicilie, uno stato islamista dove l'arabo \u00e8 lingua ufficiale. Proprio dal Meridione, un gruppo di avventurosi patrioti del movimento insurrezionale \"Giovine Italia\" \u2014 composto dai volontari Tony, Pride, Grosso, Salvim e Taned, e capitanati dal professor Ademaro Maroncelli \u2014 intraprende un difficile viaggio per arrivare in Piemonte, con lo scopo, duecento anni dopo, di \u00abrifare l'Italia\u00bb.\nDurante il loro tragitto attraverso la penisola, il gruppo incontra altre persone e simpatizzanti che si uniranno alla loro causa: sulla ormai abbandonata autostrada Salerno-Reggio Calabria incontrano Unna, una giovane straniera in fuga da un perverso \"reality show\", mentre a Ostunibad conoscono Nicola, un fiancheggiatore della missione, che coglier\u00e0 l'occasione per lasciare l'assillante famiglia e unirsi a loro. A Roma s'imbattono in Mara, una prostituta di cui Nicola s'innamora, ma nello Stato Pontificio saranno anche arrestati e condannati alla fucilazione, prima di essere salvati dal cardinale Bonifacio Colonna, che in realt\u00e0 si riveler\u00e0 un sostenitore della missione. Questi consegner\u00e0 al gruppo anche la \"Gioconda\" di Leonardo da Vinci, da tempo in possesso del Vaticano, nei piani da rivendere alla Francia per finanziare l'opera di riunificazione italiana.\nTransitano quindi, non senza problemi, attraverso il Granducato di Toscana, per poi arrivare nella Repubblica Popolare di Romagna, dove li attende \"Moby Dick\", un altro patriota che riesce a traghettarli di nascosto nella Repubblica Longobarda. Risalgono quindi il Po per giungere infine a Torino; qui, in una isolata villa, incontrano i misteriosi uomini che sono dietro alla \"Giovine Italia\", e in cambio della \"Gioconda\" ricevono dal Governo Francese i fondi, ovvero una partita di diamanti, necessari a finanziare il movimento insurrezionale. Proprio durante il gran ballo dato per festeggiare il buon esito della missione, per\u00f2, Unna scopre che una delle persone a capo dell'operazione ha in realt\u00e0 venduto gli uomini del professore alla polizia longobarda. A questo punto viene fuori la vera maschera del gruppo di \"patrioti\": la maggior parte di loro si rivelano dei semplici mercenari che, dopo essersi dedicati al saccheggio, fuggono insieme a Unna verso la Svizzera, mentre il \"professore\", scoperto da Mara mentre sta cercando di scappare con i diamanti, ammette di essere un semplice bidello appassionato di Storia, non interessato al sogno di una penisola unita.\nOrmai delusa, inizialmente Mara ricatta il professore con l'idea di fuggire assieme con il bottino, ma ben presto la coscienza dei due \u00e8 turbata per la sorte dei loro compagni, destinati a morte certa. Decisi a riscattarsi, tornano indietro trovando ormai soltanto Nicola, il quale, nonostante avesse capito l'inganno, era rimasto nella speranza di veder tornare Mara, a cui dichiara il suo amore. Proprio in quel momento fanno irruzione nella villa gli uomini della polizia longobarda: il professore affida i diamanti a Nicola e Mara, le uniche due persone che sembrano interessate al futuro del Paese, e si sacrifica per permettere loro di scappare e tenere in vita la missione. Otto anni dopo, sempre a Torino ma in un'Italia di nuovo unita, Nicola e Mara, ora marito e moglie, mostrano ai loro figli una statua dedicata alla memoria del professore, che sar\u00e0 cos\u00ec ricordato solo come un patriota che ha permesso la riunificazione della nazione.\nProduzione.\nRiprese.\nTra le varie \"location\" del film, in Puglia si riconoscono, oltre alla citt\u00e0 di Ostuni, le localit\u00e0 di Polignano a Mare, di Vaste e di Santa Cesarea Terme, nel Salento. Tra gli altri \"set\" al Meridione ci sono anche le spiagge di Cala Cipolla a Domus de Maria, e dell'Isola Tuerredda a Teulada, entrambe in Sardegna.\nAl Centro, la Sala del Mappamondo di Palazzo Farnese a Caprarola \u00e8 la sede del Tribunale dove il cardinale Colonna emette la sentenza di morte del gruppo di patrioti; Il castello presso cui il principe Cosimetto Delli Cecchi ospita il gruppo, ha una doppia natura: gli esterni mostrano il Castello di Torcrescenza, nella zona romana di Grottarossa, mentre il portone d'uscita \u00e8 quello di Palazzo Piccolomini a Pienza, in Toscana.\nInfine, nell'epilogo della pellicola al Nord, la base di Nunzia La Moratta, capo della resistenza milanese, ha come \"location\" la Cascina Rubone, un vecchio borgo sulle rive del Naviglio Grande, in localit\u00e0 Bernate Ticino. Villa Sparina, ovvero la meta finale della spedizione della banda di patrioti, \u00e8 in realt\u00e0 Villa Cimena di Cimenasco, a Castagneto Po, nella cintura di Torino; del capoluogo piemontese viene inoltre sfruttata la centrale Piazza Castello.\nProduct placement.\n\"2061 - Un anno eccezionale\" \u00e8 stato uno dei primi film a poter usufruire della legge italiana sulla pubblicit\u00e0 indiretta all'interno delle pellicole cinematografiche, deliberata dal decreto ministeriale nel 2004. In particolare, nel film \u00e8 palese il \"product placement\" dei marchi Joe Rivetto, Nutella, FIAT e Gancia.\nAccoglienza.\nCritica.\nSulla carta stampata, Maurizio Porro del \"Corriere della Sera\" ne d\u00e0 un giudizio grossomodo positivo, definendo \u00abdivertente l'idea dei fratelli Vanzina di guardare il cataclisma ecologico avvenuto e di annunciare che l'unit\u00e0 del Paese sar\u00e0 nel 2061 solo un ricordo\u00bb; circa lo sviluppo della sceneggiatura, \u00absi destreggia tra questi giochi di parole, accenna a qualche questione di satira, poi la risolve con una battutaccia ma la commedia apocalittica ha comunque un'idea cinicamente fantasy (ma poi quanto?) alla base che riscatta nel girovagare \"on the road\" regionale la pochezza dello scritto...\u00bb Meno entusiasta Lietta Tornabuoni della \"Stampa\", la quale, pur riconoscendo anch'essa la presenza di una \u00abdivertente\u00bb idea di base, pone accento ancor pi\u00f9 negativo su una sceneggiatura \u00abpigra, corriva, povera di invenzioni\u00bb e su una realizzazione \u00abmediocre, sciatta\u00bb, che si limita a proporre una satira dell'Italia contemporanea \u00abin modi piuttosto innocui\u00bb.\nSul web, Claudia Resta di MYmovies.it giudica il film \u00abuna commedia scalcagnata e volgare che si ispira senza efficacia all\"Armata Brancaleone\", con un Abatantuono che si crogiola incensandosi da solo\u00bb.\nCasi mediatici.\nNel 2007 la famiglia di Fabrizio Quattrocchi, rapito e ucciso in Iraq tre anni prima, protest\u00f2 con la produzione del film circa la battuta \u00abFacciamogli vedere come muore un patriota\u00bb recitata dall'attore Diego Abatantuono, e considerata un esplicito riferimento alla frase \u00abVi faccio vedere come muore un italiano\u00bb pronunciata da Quattrocchi prima di essere giustiziato. Trattandosi di un film comico, a giudizio della famiglia Quattrocchi la citazione era da considerarsi del tutto irriverente."}
{"id": "1281171", "revid": "110157", "url": "https://it.wikipedia.org/wiki?curid=1281171", "title": "Zellberg", "text": "Zellberg \u00e8 un comune austriaco di 651 abitanti nel distretto di Schwaz, in Tirolo."}
{"id": "1281172", "revid": "486946", "url": "https://it.wikipedia.org/wiki?curid=1281172", "title": "Veantur", "text": ""}
{"id": "1281179", "revid": "1543377", "url": "https://it.wikipedia.org/wiki?curid=1281179", "title": "Yamaha YBR", "text": "Yamaha YBR \u00e8 una motocicletta naked prodotta dalla Yamaha Motor, dalla ridotta cilindrata, caratterizzata da un'elevata semplicit\u00e0 sia costruttiva che di guida. Questa moto viene prodotta nelle cilindrate 125 e 250 cm\u00b3.\nYBR 125.\nQuesta moto \u00e8 equipaggiata con motore 4 T monocilindrico, l'impianto frenante dispone di una pinza freno a singolo pistoncino. Il ridotto consumo di carburante, il basso costo d'acquisto, la leggerezza e la semplicit\u00e0 di guida la rendono ideale per gli spostamenti casa-scuola o casa-lavoro o per fare dei viaggi turistici in tutta tranquillit\u00e0.\nLa prima serie di questa moto \u00e8 stata presentata in Sudamerica nel 2000 (da cui anche la sigla, \"Y\" per Yamaha e \"BR\" per Brasile) e in Europa nel 2005 con l'omologazione Euro 2.\nLa seconda serie in produzione dal 2007 \u00e8 passata dal sistema a carburatore al sistema ad iniezione elettronica, ottenendo l'omologazione Euro 3, inoltre le ruote passano da 3 a 5 razze, questa moto \u00e8 stata imitata dalla Sym, con la XS.\nLa terza serie \u00e8 stata presentata nel 2014 e si differenzia dalla precedente per la nuova veste grafica.\nLa versione Diversion.\nSu alcuni mercati \u00e8 stata messa in vendita anche la versione \"Diversion\", riconoscibile per la presenza di una piccola carenatura protettiva, senza peraltro effettuare altre modifiche meccaniche al modello originale.\nLa versione 125G.\nIn alcune nazioni \u00e8 distribuita la versione 125G, caratterizzata da pneumatici tassellati (3.00-18), paramotore, diversa forcella con soffietti parapolvere, parafango anteriore in due pezzi e altre modifiche, che la rendono pi\u00f9 idonea per le strade sterrate.\nLa versione Custom.\nSu alcuni mercati \u00e8 stata messa in vendita a partire dal 2008, anche la versione \"Custom\" che si differenzia dal modello base per tanti piccoli dettagli, partendo dal manubrio pi\u00f9 alto, dal parafango anteriore leggermente differente e dall'aggiunta del parafango posteriore, dalle ruote con 9 razze invece di 5, dalla diversa presa dell'aria, dalla sella pi\u00f9 imbottita.\nIn totale la moto cambia le sue misure in:\nIl giro del mondo.\nL'YBR 125 \u00e8 stata protagonista di un giro del mondo, un'esperienza abbastanza unica nel genere data la bassa cilindrata della moto.\nTutto \u00e8 iniziato a Buenos Aires il 22 dicembre 2003 e i due piloti, Gustavo Cieslar, programmatore argentino e Elke Jeannette Pahl, ingegnere tedesca, hanno fatto rientro a Buenos Aires il 18 aprile 2009.\nYBR 250.\nPresentata in vari saloni motociclistici nel corso del 2006, \u00e8 stata introdotta sul mercato italiano a partire da maggio 2007, mentre, in altri Paesi, \u00e8 stata commercializzata precedentemente con nomi diversi. Ad esempio in Brasile viene chiamata \"Fazer 250\", mantenendo il nome della \"naked\" di casa Yamaha di cilindrata superiore, la Yamaha Fazer.\nI motivi commerciali che hanno spinto la Yamaha a produrre una moto con una cilindrata ormai quasi estinta (eccezion fatta per motard ed enduro) sono da ricercarsi nella richiesta di moto leggere e agili nell'ambiente cittadino, dai bassi consumi e con omologazione Euro 3."}
{"id": "1281181", "revid": "767487", "url": "https://it.wikipedia.org/wiki?curid=1281181", "title": "Pandora Peaks (film)", "text": "Pandora Peaks \u00e8 un documentario del 2001, diretto da Russ Meyer.\n\u00c8 l'ultimo lavoro di Meyer, diretto dopo un'assenza dal cinema durata 22 anni (l'ultima sua regia risaliva al 1979). Il documentario usc\u00ec solo per il circuito home video.\nTrama.\nIl documentario \u00e8 narrato da Russ Meyer e racconta la vita di quattro playmate: Pandora Peaks, Tundi, Candy Samples e Leasha. Oltre ai racconti delle ragazze, il documentario mostra Meyer al lavoro, e alcuni suoi ricordi d'infanzia. Inoltre sono presenti scene dei film precedenti (\"Supervixens\" e \"Beneath the Valley of the Ultravixens\"), e anche il rifacimento di una scena presente in \"Eve and the Handyman\", con lo stesso protagonista, Antony James Ryan."}
{"id": "1281185", "revid": "1762097", "url": "https://it.wikipedia.org/wiki?curid=1281185", "title": "Anna Melato", "text": "Biografia.\nCarriera.\nInizia l'attivit\u00e0 di cantante dopo essere stata messa sotto contratto dalla Dischi Ricordi; nel 1970 debutta nella trasmissione televisiva \"Ti piace la mia faccia\". Nel 1973 ha la sua prima parte come attrice in \"Film d'amore e d'anarchia\". Viene anche scelta dal maestro Nino Rota per cantare le due canzoni dei titoli (testa e coda) \"Canzone arrabbiata\" e \"El Tunin\". Questi due brani diventeranno per lei anche il primo disco (inciso in diretta con l'orchestra).\nAlla fine dello stesso anno ottiene un buon successo con \"Dormitorio pubblico\", brano con cui ha partecipato a Canzonissima, L'anno successivo partecipa al Festival di Sanremo 1974 con \"Sta piovendo dolcemente\" (autori Pino Donaggio e Maurizio Piccoli) e a Un disco per l'estate con \"Vola\" (la canzone sul retro, \"Madame Marilou\" \u00e8 stata scritta da Flavio Giurato). Di l\u00ec a poco esce il suo primo Lp intitolato Domenica Mattina. Con \"Comunque sia\" partecipa infine al Festivalbar 1975. Cambia quindi casa discografica nel 1977, passando alla RCA Italiana e incide il secondo Lp Ritratto (il suo produttore \u00e8 Alberigo Crocetta), i cui brani sono scritti da lei stessa e arrangiati dal suo compagno di allora, il maestro Gianni Mazza.\nContinua ad incidere anche nel decennio successivo, per poi ritirarsi dalla carriera musicale. Prosegue nel frattempo la sua carriera cinematografica. Nel 1977 interpreta \"Casotto\" di Sergio Citti e, sempre con Citti, due anni dopo \u00e8 nel cast di \"Due pezzi di pane\".\nNegli anni ottanta e novanta partecipa a svariati film comici e, a partire dal 1985 con \"Caccia al ladro d'autore\", inizia a lavorare sempre pi\u00f9 spesso in televisione, che ne ha quasi monopolizzato la carriera di attrice a partire dal 2000. A partire dallo stesso anno \u00e8 anche protagonista di una celebre serie di spot del \"Tantum verde\", nei quali interpreta la madre della \"famiglia Boccasana\".\n\u00c8 del 1985 la sua esperienza teatrale con il regista Mario Moretti che la porta in \"tourn\u00e9e\" come primadonna del \"musical\" \"Diario di una gatta\".\nVita privata.\n\u00c8 stata sposata con il produttore Maurizio Tini, con il quale ha avuto due figli; si \u00e8 successivamente separata. \u00c8 sorella minore dell'attrice Mariangela Melato."}
{"id": "1281186", "revid": "289247", "url": "https://it.wikipedia.org/wiki?curid=1281186", "title": "Marca di Brandenburgo", "text": ""}
{"id": "1281187", "revid": "767487", "url": "https://it.wikipedia.org/wiki?curid=1281187", "title": "Mirella Felli", "text": "Carriera.\nNella sua carriera discografica quasi decennale viene prodotta da Luigi Piergiovanni, e propone generi musicali che spaziano dal melodico alla new wave, dal pop elettronico alla dance, dal rock al metal ed anche la lirica, ma la sua bravura non le ha permesso di ottenere grande popolarit\u00e0, sfiorando la partecipazione al Festival di Sanremo 1989 nella sezione \"Emergenti\", con il brano \"Killer d'amore\".\nIncide per l'etichetta discografica Interbeat (distribuita dalla Dischi Ricordi) alcuni singoli e 4 album, uno dei quali pubblicato anche all'estero, ed inoltre una ristampa con l'aggiunta di 3 brani.\nScompare ancora giovane nel 2003, per un male incurabile."}
{"id": "1281189", "revid": "182193", "url": "https://it.wikipedia.org/wiki?curid=1281189", "title": "Bacheca", "text": "In italiano bacheca ha due significati principali:\nRudimentali bacheche venivano utilizzate anche nell'antichit\u00e0, per affiggere emendamenti e avvisi di varia natura\nLe bacheche di legno sono abbastanza comuni e si possono trovare nel muro adiacente alle entrate dei municipi o delle sedi politiche, nei corridoi delle scuole, delle universit\u00e0 e dei comitati di quartiere"}
{"id": "1281194", "revid": "92723", "url": "https://it.wikipedia.org/wiki?curid=1281194", "title": "Metro 2", "text": "Il Metro-2 o D-6 (nome in codice adottato dal KGB) \u00e8 un'ipotetica rete separata della metropolitana di Mosca, con un percorso parallelo rispetto a quest'ultima. Tale rete sarebbe stata ipoteticamente sviluppata durante i primi anni dell'era staliniana. Si dice che sia pi\u00f9 lunga della metropolitana pubblica, che risieda tra i 50 e i 200 m sotto il livello del suolo, e che possegga 4 linee aventi percorsi paralleli e che si sviluppi per 7 livelli sotterranei. Questa rete avrebbe la funzione di collegare il Cremlino alle sedi dell'FSB, all'Aeroporto Governativo di Mosca-Vnukovo e alla presunta citt\u00e0 sotterranea situata a Ramenki.\nNel 1994 il capo di una spedizione di esploratori urbani, i \"Diggers of the Underground Planet,\" ha affermato di aver trovato un ingresso alla Metro 2.\nStoria.\nI media russi hanno saputo dell'esistenza di questo collegamento ferroviario sotterraneo in modo anonimo. La sua esistenza tuttavia non \u00e8 stata confermata n\u00e9 dall'FSB n\u00e9 dai gestori della metropolitana moscovita.\n sarebbero molti i tecnici che avrebbero aiutato a costruire la Metro-2 e i livelli sotterranei; ma, sinora, sono presenti solo dichiarazioni poco esplicite e poco affidabili, quindi non attendibili."}
{"id": "1281195", "revid": "118617571", "url": "https://it.wikipedia.org/wiki?curid=1281195", "title": "Monti Martani", "text": "I monti Martani sono un massiccio montuoso dell'Appennino umbro-marchigiano, posto al centro dell'Umbria e si estende, con un andamento regolare da sud a nord, per circa 45 chilometri, tra le province di Terni e di Perugia.\nGeografia.\n\u00c8 delimitato ad est dalla Valle Umbra e dalla Valserra; ad ovest dalla valle del fiume Tevere e da quella del Naia nella parte meridionale; a sud dalla Conca ternana con il fiume Nera. La catena dei Martani \u00e8 circondata da citt\u00e0 e da centri storici importanti. A Nord Montefalco e Foligno, a Est Spoleto, a Ovest Todi, Acquasparta, Massa Martana e Sangemini, a Sud Terni. Numerose sono anche le tracce dell'antichit\u00e0 pi\u00f9 remota e le aree archeologiche. La pi\u00f9 importante \u00e8 quella di Carsulae o i resti archeologici di Sant'Erasmo sul monte Torre Maggiore. Nasce dalle sue pendici il Rio, che scorre verso Todi, dove si getta nel Tevere.\nOrografia.\nLe cime dei Martani sono perlopi\u00f9 arrotondate e coperte da prati. Le pi\u00f9 elevate sono:\nVegetazione e idrografia.\nLa vegetazione \u00e8 costituita in prevalenza da boschi misti con prevalenza di quercia, da boschi puri di lecci e nelle zone pi\u00f9 elevate di faggi.\nI Martani sono ricchi di grotte, doline e inghiottitoi originati dall'erosione dell'acqua, tra cui l'esempio di maggiore interesse \u00e8 rappresentato dal \"Fosso di Pozzale\".\nLa stessa acqua, a valle, alimenta numerose sorgenti, alcune delle quali molto rinomate, come la Sangemini, la Fabia, l'Amerino, la Sanfaustino e la Furapane.\nGeologia.\nDal punto di vista geologico e stratigrafico i Martani sono costituiti da sedimenti marini prevalentemente calcarei, risalenti al periodo che va dal Triassico sommitale al Cenozoico, con sporadici depositi pi\u00f9 recenti. Dal punto di vista tettonico si tratta di un rilievo, anticlinale coricata verso Est (vedi schema geologico in \"Fossili di Monti Spoletini\", pag. 28, Club Alpino Italiano, sezione di Spoleto, gennaio 2006). Le rocce pi\u00f9 antiche affiorano quindi alla base del versante occidentale della catena. Nella parte pi\u00f9 alta si scoprono due importanti affioramenti di \"Rosso Ammonitico\" (Fosso di Pozzale e Cima Panco), messi in luce dal taglio per la realizzazione di laghetti collinari e conseguenti abbeveratoi per animali al pascolo.\nDal punto di vista paleontologico \u00e8 degno di nota un genere di ammoniti del \"Rosso Ammonitico\", denominato \"Martanites\", riconosciuto anche a livello internazionale, il cui nome deriva dai Monti Martani. Qui \u00e8 figurato il lato e il profilo ingrandito dell'esemplare pi\u00f9 grande trovato (diam. 9 cm). Risale al Toarciano, zona a Striatus (Giurassico inferiore), \"Rosso Ammonitico\" di Cima Panco. La scheda e le immagini di queste forme compaiono sia nella rivista del CAI citata, sia nel libro del 2010: \"Ammoniti, un viaggio geologico nella montagne appenniniche\". Vedi anche discussioni di questa voce. Un esemplare ben conservato di \"Martanites\" \u00e8 esposto presso la Mostra Permanente di Geo-Paleontologia, in loc. C\u00e0 Piombino -Assisi, proveniente dal Rosso Ammonitico del m. Subasio.\nCuriosit\u00e0.\nUna galleria lunga pi\u00f9 di 4 Km dovrebbe passare sotto ai Monti Martani, a completamento della SS 685 Tre Valli Umbre (aperta a tratti a partire dagli anni '90) che si dirama dalla SS4 Salaria all'altezza di Arquata del Tronto, attraversa la Valnerina e la Valle Umbra e che attualmente si innesta nella SR 418 Spoletina (per il momento unica via diretta per Acquasparta), che dovrebbe essere sostituita dalla pi\u00f9 recente arteria. Oggi (2019), l'opera \u00e8 in fase di progettazione. Il portale est dovrebbe essere nella frazione spoletina di Crocemarroggia; il portale ovest sarebbe ad Acquasparta, nei pressi dello svincolo della superstrada SS 3 bis (meglio nota come E45, cio\u00e8 il numero della Strada Europea che la attraversa), ove termina la Strada Regionale Spoletina.\nBibliografia.\n'Fossili dei Monti Spoletini' (2006). Club Alpino Italiano, Sezione di Spoleto; supplemento alla Rivista \"Il Monteluco\", articoli del periodo 1996-2002. ed. Graziano Bocci. Stampa \"Nuova Eliografica\" Spoleto.\nNini C., Nocchi M., Venturi F. (1996). The Toarcian marly-calcareuos succession in the M. Martani area (Northern Apennines): Lithostratigraphy, biostratigraphy, paleoecology and effects of Tethysian events on the depositional environment. Boll. Soc. Pal. Ital., vol 35(3), pp. 281-319, 5 Tav., Modena.\nFederico Venturi, \"Martanites, nuovo genere di ammoniti Harpoceratinae\" nel \"Rosso Ammonitico umbro-marchigiano\" (zona a Hildaites serpentinus, Toarciano inferiore), Boll. Soc. Pal. Ital., vol. 35(3), pp. 321 - 330, 1997, 1 Tav., Modena.\nVenturi Federico, Rea Giuseppe, Silvestrini Giancarlo e Bilotta Massimiliano, \"Ammoniti, un viaggio geologico nelle montagne appenniniche\", Libro. Porzi ed., stampa Tipolito Properzio, S. Maria degli Angeli (Assisi), 2010. ISBN 978-88-95000-27-5."}
{"id": "1281197", "revid": "187", "url": "https://it.wikipedia.org/wiki?curid=1281197", "title": "Alberto Marcora", "text": ""}
{"id": "1281201", "revid": "281779", "url": "https://it.wikipedia.org/wiki?curid=1281201", "title": "Metodo Suzuki", "text": "Il , anche detto educazione al talento, metodo madrelingua o movimento Suzuki, \u00e8 una filosofia educativa musicale elaborata dal violinista giapponese nella prima met\u00e0 del XX secolo.\nIl metodo Suzuki lavora sullo studente, nutrendo di stimoli il suo ambiente e sviluppandone contemporaneamente sia la maturazione artistica e tecnica, sia la moralit\u00e0 ed il carattere.\nCos'\u00e8 il metodo.\nShinichi Suzuki lasci\u00f2 il Giappone per trasferirsi in Germania a studiare il violino negli anni 1930. Tuttavia, il reale motivo del suo arrivo in Occidente era quello di comprendere il vero significato dell'arte, risposta che sperava di trovare nell'Europa di quel periodo. A Berlino studi\u00f2 violino con Karl Klinger, allievo di Joseph Joachim e affermato insegnante di tale strumento, divenne intimo amico di Albert Einstein e conobbe le nuove idee sull'educazione dei bambini che si stavano diffondendo grazie alla generazione di Maria Montessori e Jean Piaget.\nQuesta esperienza fu fondamentale sia nell'ideazione che nello sviluppo del metodo di apprendimento musicale. La sintesi di tale \"apprendimento\", avvenuto in quel ricco e variegato panorama culturale, si riassunse alla fine nella sua frase: \u00abL'arte non \u00e8 qualcosa che sta sopra o sotto di me, l'arte \u00e8 legata alla mia essenza pi\u00f9 profonda\u00bb.\nQuesta profondit\u00e0 d'indagine, la ricchezza della cultura musicale europea e la messa a punto di nuovi e rivoluzionari metodi educativi, in cui il bambino diventava soggetto, furono dunque il fertile terreno da cui nacque il \"Metodo Suzuki\". Il repertorio appreso dagli studenti del metodo Suzuki, dai brani pi\u00f9 semplici fino ai pezzi da concerto, si rif\u00e0 interamente al patrimonio compositivo barocco o romantico dell'Europa, principalmente a quello della Germania, dell'Italia e della Francia. Nel suo libro Suzuki fa riferimento a Pablo Casals e ad altri esecutori europei come modelli di studio per gli studenti, intendendo sottolineare l'importanza di una corretta imitazione del suono e di un buon dominio tecnico nel momento in cui si muovono i primi passi nell'esecuzione strumentale.\nSuzuki aveva compreso che proprio \"l'imitazione\" \u00e8 alla base del processo d'apprendimento umano nei primi stadi della vita e, attraverso il metodo che egli chiam\u00f2 \"della lingua madre\", dimostr\u00f2 che si poteva insegnare ad un bambino cos\u00ec come gli si insegna a parlare. Come, infatti, un bambino impara a parlare ascoltando e ripetendo continuamente le parole dette infinite volte dai genitori, cos\u00ec impara a suonare ascoltando e ripetendo continuamente un frammento musicale, un ritmo, una melodia che gli stessi genitori, \"addestrati\" dall'insegnante, gli proporranno nel corso della giornata affinch\u00e9 gli risultino familiari.\nPoich\u00e9 la musica sar\u00e0 a questo punto entrata a far parte in modo del tutto naturale della vita del bambino e della sua famiglia, diventer\u00e0 per loro \"metodo di vita\", attraverso il quale verr\u00e0 costruito il carattere, si coltiver\u00e0 il buon gusto, si svilupperanno le buone maniere, si imparer\u00e0 ad entrare in relazione con gli altri rispettando le regole, ma anche affinando la propria sensibilit\u00e0; soprattutto si trover\u00e0 in essa quella compagnia che non verr\u00e0 mai meno, ancor pi\u00f9 se si sar\u00e0 in grado di suonare uno strumento.\nInoltre, attraverso l'inserimento nei gruppi di ritmica, prima, e d'orchestra, poi, il bambino (con i suoi genitori) si potr\u00e0 confrontare costantemente con i suoi compagni, imparando a capire in modo concreto il proprio ruolo all'interno di un gruppo, il proprio stile particolare, la propria capacit\u00e0 di stare e di fare con gli altri senza rinunciare ad essere, come direbbe Suzuki, \"profondamente se stesso\". Elevato obiettivo, questo, ma, come dicono gli orientali: \"Bisogna mirare alla luna per colpire l'aquila\". In queste parole ritroviamo tutto lo spirito delle scuole Suzuki: massimo impegno di tutti (allievi, genitori, insegnanti) per perseguire i livelli di studio e preparazione e l'ingresso nell'orchestra, che \u00e8 la grande ambizione di tutti i bambini."}
{"id": "1281213", "revid": "1543377", "url": "https://it.wikipedia.org/wiki?curid=1281213", "title": "O.S.C.A.R.", "text": "L'O.S.C.A.R. (acronimo di Organizzazione Scout Collocamento Assistenza Ricercati), fu un'organizzazione dedita all'espatrio in Svizzera di ex prigionieri, dissidenti e ebrei creata in Italia dopo l'8 settembre 1943 dalle Aquile Randagie, un movimento scout clandestino nato e vissuto durante il ventennio. Poco dopo la sua creazione, per proteggere ulteriormente l'identit\u00e0 degli appartenenti la parola \"Scout\" (o \"Scoutistica\" secondo alcuni) fu sostituita con \"Soccorso\".\nOrigini.\nSubito dopo l'armistizio tra l'Italia e gli Alleati viene chiesto ad alcune Aquile Randagie di intraprendere l'organizzazione dell'espatrio in Svizzera di alcuni ex prigionieri.\nSe all'inizio sembrava un'operazione \"una tantum\" ci si accorse poco dopo che la fuga dall'Italia era un fenomeno di grande portata, visto che comprendeva ex prigionieri di guerra, ebrei e dissidenti; si ebbe quindi la necessit\u00e0 di creare un'organizzazione \"ad hoc\", l'Organizzazione Scout Collocamento Assistenza Ricercati, abbreviata, pi\u00f9 per segretezza che per comodit\u00e0, in O.S.C.A.R.\nIl termine Scout fu presto corretto in \"Soccorsi\" per prudenza, in quanto la parola \"Scout\" era troppo compromettente.\nL'organizzazione fu creata da alcuni preti, tra i quali Andrea Ghetti delle Aquile Randagie, e fu approvata in segreto dall'arcivescovo Schuster. Tale Opera ricevette molti aiuti: la collaborazione del clero, in particolare tra le provincie di Milano e Varese, di simpatizzanti nelle polizie fasciste e tedesche. Il numero complessivo di persone che furono parte attiva nell'organizzazione \u00e8 tutt'oggi sconosciuto, sicuramente superava le 40 unit\u00e0.\nOperazioni svolte.\nLe attivit\u00e0 svolte dall'O.S.C.A.R. sono basate tutte sulla segretezza e comprendono all'inizio la produzione di documenti falsi utili per la fuga, quindi veniva la necessit\u00e0 di trovare rifugio sicuro per i fuggiaschi, infine le operazioni di espatrio vere e proprie.\nAttraverso le aquile randagie, in venti mesi, vengono aiutati 850 prigionieri di guerra, 100 ricercati politici, 500 tra renitenti ed ebrei, 200 ricercati vengono sottratti all'arresto e messi in luoghi sicuri.\nL'opera in generale dell'O.S.C.A.R. pu\u00f2 essere riassunta nei seguenti numeri:\nPersone legate all'O.S.C.A.R..\nL'attivit\u00e0 di O.S.C.A.R., collegata a quella dei giornali \"Il Ribelle\" e la \"Carit\u00e0 dell'Arcivescovo\", fanno s\u00ec che il regime fascista e le SS, si impegnino in una caccia all'uomo, con arresti, deportazioni e fucilazioni. In seguito a queste fu eliminata la redazione del Ribelle. Rolando Petrini, Franco Rovida e Teresio Olivelli furono deportati con Carlo Bianchi e nessuno di loro torn\u00f2 dai campi di concentramento.\nMembri dell'O.S.C.A.R.:"}
{"id": "1281225", "revid": "125426968", "url": "https://it.wikipedia.org/wiki?curid=1281225", "title": "Weisshorn", "text": "Il Weisshorn \u00e8 una montagna situata nelle Alpi Pennine, in territorio svizzero. Posta a nord del Cervino e a nord ovest di Zermatt, con la sua altezza di 4.505 \u00a0m s.l.m. \u00e8 la vetta pi\u00f9 alta delle Alpi del Weisshorn e del Cervino e una tra le pi\u00f9 alte dell'intera catena delle Alpi. \nCaratteristiche.\nIl toponimo significa \"Corno Bianco\".\nLa montagna si presenta a forma di piramide con tre creste e tre pareti. Una prima cresta orientata verso est si abbassa in direzione di Randa; una seconda, detta \"Schaligrat\", orientata verso sud-sud ovest collega la montagna con lo Schalihorn; l'ultima cresta orientata verso nord unisce con il Bishorn.\nIl \"Grand Gendarme\" (4.331\u00a0m) si trova lungo la cresta nord della montagna. Esso \u00e8 stato inserito nella lista secondaria dei 4000 delle Alpi.\nLa montagna fa parte della cosiddetta \"corona imperiale\", insieme di montagne che formano un ferro di cavallo: Les Diablons (3.609\u00a0m), il Bishorn (4.153\u00a0m), il Weisshorn (4.505\u00a0m), lo Schalihorn (3.974\u00a0m), lo Zinalrothorn (4.221\u00a0m), il Trifthorn (3.728\u00a0m), l'Obergabelhorn (4.062\u00a0m), il Mont Durand (3.712\u00a0m), la Pointe de Zinal (3.790\u00a0m), la Dent Blanche (4.356\u00a0m), il Grand Cornier (3.961\u00a0m), il Pigne de la L\u00e9 (3.396\u00a0m), la Garde de Bordon (3.310\u00a0m), ed al centro di questa gigantesca parabola il Monte Besso (3.667\u00a0m).\nLa prima scalata.\nLa montagna fu scalata per la prima volta il 19 agosto 1861 dall'irlandese John Tyndall con le guide J. J. Bennen e Ulrich Wenger per la cresta est. La parete sud fu salita per la prima volta nel 1895 da J. M. Biner, A. Imboden ed E. Broome.\nSul Weisshorn precipit\u00f2 nel 1888 l'alpinista tedesco Georg Winkler tentando in solitaria la parete ovest e il corpo fu ritrovato solo nel 1956.\nSalita alla vetta.\nL'ascensione alla vetta \u00e8 difficile da tutte le tre creste della montagna.\nUna prima possibilit\u00e0 di salita si ha partendo dalla Cabane de Tracuit (3.256\u00a0m). In questo caso si affronta dapprima il Bishorn e poi la cresta nord. La salita al Bishorn \u00e8 particolarmente facile; invece la cresta \u00e8 particolarmente impegnativa perch\u00e9 interrotta da diversi gendarmi e tra questi il \"Grande Gendarme\" (4.331\u00a0m), inserito nella lista secondaria dei 4000 delle Alpi. Questa via viene classificata D.\nIn alternativa si pu\u00f2 partire dalla Weisshornh\u00fctte (2.932\u00a0m), per quella che viene considerata la via normale; in questo caso si affronta la cresta est. Questa via viene classificata AD.\nInfine si pu\u00f2 partire dallo Schalijoch-biwak percorrendo la cresta sud, ma incontrando maggiori difficolt\u00e0. Questa via \u00e8 classificata D.\nIncidente.\nNel 1983 di notte un elicottero Alouette III si \u00e8 schiantato sullo \"Scaligletscher\" a sud della montagna. L'elicottero trasportava il pilota, il suo assistente ed una guida che era alla ricerca di due alpinisti dispersi. Nello schianto tutto l'equipaggio \u00e8 rimasto gravemente ferito ma il pilota e la guida sono sopravvissuti. I due alpinisti dispersi furono poi trovati morti."}
{"id": "1281226", "revid": "729019", "url": "https://it.wikipedia.org/wiki?curid=1281226", "title": "Porta Leoni (Verona)", "text": "Porta Leoni \u00e8 una delle porte che si aprivano lungo le mura romane di Verona. Costruita nel I secolo a.C. e ristrutturata nel secolo successivo, collegava il cardine massimo della citt\u00e0 con il \"vicus Veronensium\", ovvero con la diramazione della via Claudia Augusta che proseguiva verso \"Hostilia\".\nStoria.\nPorta Leoni venne costruita contemporaneamente alla cortina muraria romana, come dimostrato dal fatto che le due strutture risultano strettamente connesse nelle fondazioni e nei primi corsi di laterizio, e a \"porta Iovia\": la loro edificazione si svolse intorno alla seconda met\u00e0 del I secolo a.C., a seguito della definitiva romanizzazione della Gallia Transpadana avvenuta nella primavera del 49 a.C. e al conseguente spostamento dell'abitato di Verona entro l'ansa del fiume Adige. La costruzione, che fungeva da ingresso alla citt\u00e0 lungo il cardine massimo, era a pianta quadrata con corte centrale, luogo in cui venivano fermati e controllati i viandanti, e verso l'agro era racchiusa tra due alte torri. Ulteriore prova della contemporaneit\u00e0 della costruzione delle porte urbiche con la cinta muraria arriva da un'iscrizione murata sopra il pilone mediano di porta Leoni: tale iscrizione, che \u00e8 considerata unanimemente l'atto di fondazione della Verona romana, riporta i nomi dei quattorviri che fecero realizzare le mura e le porte di Verona.\nDurante la prima met\u00e0 del I secolo la porta, che era stata costruita quasi completamente in laterizio, venne ricompresa nell'opera di monumentalizzazione cui venne sottoposta l'importante citt\u00e0 veneta: l'intervento vide la giustapposizione di nuove facciate lapidee sul prospetto lato Foro e lato campagna. Si tratta di un'operazione di puro abbellimento delle facciate, tanto che le aggiunte rimanevano indipendenti rispetto al nucleo in laterizio della porta e delle mura. Anche tali lavori si devono, come testimoniato da un'iscrizione incisa sul fornice superstite che riporta il nome di uno degli amministratori romani, al quadrumvirato cittadino.\nDella porta romana non si conosce il nome antico, tuttavia nel Medioevo era conosciuta prima col nome di porta San Fermo, per la vicinanza all'omonima chiesa, e poi col nome classicheggiante di arco di Valerio, dal nome dell'ipotizzato costruttore. Oggi \u00e8 conosciuta col nome di porta Leoni, derivato dalla strada in cui si trova, che gi\u00e0 nel Cinquecento era detta \"via de' Leoni\" in quanto vi era conservata la parte superiore di un monumento funerario romano sormontata ai lati da due leoni, probabilmente pertinente all'area sepolcrale che si estendeva al di fuori dalla porta. La porta, che in et\u00e0 bassomedievale aveva gi\u00e0 subito diverse mutilazioni ed era ormai parzialmente inglobata in un edificio residenziale, fu d'ispirazione e venne riprodotta pi\u00f9 volte da noti artisti nel corso del Rinascimento. quali Giovanni Caroto, Sebastiano Serlio e Andrea Palladio.\nDescrizione.\nGrazie ai numerosi scavi archeologici e allo studio dell'elevato tuttora esistente, dove si fronteggiano i due prospetti di et\u00e0 repubblicana e di et\u00e0 imperiale, \u00e8 stato possibile per gli studiosi ricostruire l'immagine dell'antica porta urbica.\nL'edificio, realizzato quasi interamente in laterizio in et\u00e0 tardo repubblicana, era una struttura a pianta quadrata di 16,70 metri di lato con corte centrale rettangolare, doppi fornici larghi 330 cm e alti 525 cm nelle facciate e gallerie ai piani superiori. Agli angoli della struttura, sul lato \"ad agro\", si elevavano due alte torri poligonali a sedici lati, dal diametro di 7,40 metri. A livello del terreno la struttura difensiva era interrotta solo dai fornici e probabilmente da stretti passaggi per l'accesso alle torri dalle quali, mediante un sistema di scale lignee, era possibile salire ai piani superiori. Al secondo e terzo livello si trovavano quindi due ordini di gallerie, di cui l'inferiore consentiva l'accesso al camminamento merlato delle mura. Le gallerie e le torri prendevano luce da una serie di finestre voltate (alte 160 cm e larghe 60 cm quelle al secondo livello e alte 180 cm e larghe 60 cm quelle al terzo), che all'esterno creavano un disegno severo e uniforme. La facciata verso citt\u00e0 era invece pi\u00f9 elaborata in quanto, all'ultimo piano, le quattro finestre centrali erano sostituite da un ampio loggiato d'ordine dorico. L'edificio era concluso (a circa 13 metri di altezza) da un tetto con orditura lignea.\nLa porta urbica era caratterizzata da sobrie trabeazioni marcapiano e da elementi prevalentemente di ordine ionico, anche se il dorico compariva nel fregio al secondo livello e nel loggiato al terzo. I punti soggetti a maggiore usura o carico e gli ornati erano realizzati in blocchi di tufo locale mentre la trabeazione al terzo livello era in terracotta e il resto della muratura era composta da mattoni di laterizio.\nA questa struttura prevalentemente in laterizio si addossarono, in et\u00e0 imperiale, due nuove facciate lapidee in pietra bianca della Valpantena, di cui quella lato citt\u00e0 \u00e8 ancora esistente e si sovrappone a quella repubblicana, arretrata di poco pi\u00f9 di mezzo metro. Questo prospetto in pietra presenta al piano inferiore uno schema che non si discosta di molto da quello di porta Borsari, che aveva subito un simile intervento di monumentalizzazione, presentando un fornice inquadrato in un'edicola composta da due semicolonne con capitello corinzio sorreggenti trabeazione e frontone. Il livello intermedio si presenta con un disegno piuttosto semplice, con finestre inquadrate da elementi lineari e a bassissimo rilievo, mentre all'ultimo livello si apre un'esedra particolarmente slanciata, racchiusa tra esili colonne tortili che accentuano la tensione verticale della soluzione adottata.\nIscrizione.\nUn'iscrizione murata sopra il pilone mediano di porta Leoni \u00e8 stata rinvenuta durante i lavori di restauro della struttura nel 1965: si tratta di un'iscrizione di notevole importanza, in quanto considerata l'atto di nascita di Verona romana. L'iscrizione, che in realt\u00e0 era gi\u00e0 stata individuata da alcuni artisti rinascimentali che riportavano i nomi dei quattuorviri, \u00e8 caratterizzata da quattro significative righe di testo: \nNell'epigrafe si riconoscono i nomi dei quattorviri municipali in carica durante l'inaugurazione del monumento, committenti della costruzione delle mura, delle porte, delle torri e delle cloache della citt\u00e0."}
{"id": "1281228", "revid": "36426", "url": "https://it.wikipedia.org/wiki?curid=1281228", "title": "Porta Borsari (Verona)", "text": ""}
{"id": "1281229", "revid": "36426", "url": "https://it.wikipedia.org/wiki?curid=1281229", "title": "Porta Vescovo (Verona)", "text": ""}
{"id": "1281230", "revid": "287204", "url": "https://it.wikipedia.org/wiki?curid=1281230", "title": "T\u00e4schhorn", "text": "Il T\u00e4schhorn (4.491\u00a0m s.l.m.) \u00e8 una montagna situata nel Canton Vallese della Svizzera nel gruppo delle Alpi Pennine (massiccio del Mischabel) molto vicino al pi\u00f9 alto Dom (4.545\u00a0m). La sua notevole altezza la colloca ai primi posti dell'intera catena delle Alpi.\nCaratteristiche.\n\u00c8 la seconda vetta pi\u00f9 alta del massiccio del Mischabel ed \u00e8 uno dei 4000 delle Alpi tra i pi\u00f9 impegnativi per altezza, difficolt\u00e0 tecniche e pericoli oggettivi.\nSi presenta come una piramide con tre creste e tre facce. La cresta nord lo collega con il Dom; quella che scende verso sud-est passa per il \"Mischabeljoch\" (3.847\u00a0m) e risale all'Alphubel; infine la cresta ovest-sud-ovest viene detta \"Teufelsgrat\", toponimo che significa \"cresta del diavolo\". Il versante occidentale guarda verso Saas-Fee; quello ovest-nord-ovest \u00e8 ricoperto dal \"Kingletscher\"; infine il versante sud-ovest scende verso T\u00e4sch.\nPrende il nome da T\u00e4sch, comune svizzero che si trova ai suoi piedi.\nPrime ascensioni.\nLa prima salita della montagna fu compiuta da John Llewelyn-Davies e J. W. Hayward con le guide Stefan e Johann Zumtaugwald e Peter-Josef Summermatter il 30 luglio 1862.\nNel 1876 fu vinta la cresta sud-est da James Jackson con Ulrich Almer.\nIl 16 luglio 1887 fu salita la cresta ovest-sud-ovest (\"Teufelsgrat\") da Albert Frederick Mummery con Alexander Burgener e Franz Andermatten.\nNel 1906 fu percorsa la faccia sud-ovest da V.J.E. Ryan con le guide Josef Lochmatter e Franz Lochmatter e Geoffrey Winthrop Young con la guida Josef Knubel.\nAl 1920 \u00e8 datata la prima ascensione invernale con gli sci di Marcel Kurz.\nSalita alla vetta.\nPer salire alla vetta si possono utilizzare vari itinerari.\nUn primo itinerario avviene attraverso la cresta sud-est ed utilizzando il Mischabeljochbiwak (3.851\u00a0m). Il bivacco pu\u00f2 essere raggiunto da T\u00e4sch (versante della Mattertal) attraverso un lungo percorso oppure da Saas-Fee (versante della Saastal) con un percorso pi\u00f9 breve ma dovendo scavalcare l'Alphubel. Dal bivacco la salita si svolge lungo la cresta sud-est della montagna. Questo itinerario \u00e8 classificato AD.\nUn secondo itinerario, con partenza dalla Domh\u00fctte, risale il versante nord-ovest. Questo itinerario \u00e8 classificato PD+ ed \u00e8 considerato come via normale.\nLa salita della cresta ovest-sud-ovest (\"Teufelsgrat\") \u00e8 classificata D+. \u00c8 possibile effettuarla partendo dalla T\u00e4schh\u00fctte.\nDi particolare interesse alpinistico \u00e8 la traversata del T\u00e4schhorn e del Dom. La traversata pu\u00f2 essere fatta sia in un verso che nell'altro. Essa \u00e8 classificata D.\nBivacchi e rifugi.\nI bivacchi e rifugi che contornano la montagna e possono servire per le varie salite alpinistiche sono:"}
{"id": "1281232", "revid": "36426", "url": "https://it.wikipedia.org/wiki?curid=1281232", "title": "Ponte Aleardi (Verona)", "text": ""}
{"id": "1281233", "revid": "36426", "url": "https://it.wikipedia.org/wiki?curid=1281233", "title": "Ponte Catena (Verona)", "text": ""}
{"id": "1281235", "revid": "36426", "url": "https://it.wikipedia.org/wiki?curid=1281235", "title": "Ponte Navi (Verona)", "text": ""}
{"id": "1281237", "revid": "36426", "url": "https://it.wikipedia.org/wiki?curid=1281237", "title": "Ponte Pietra (Verona)", "text": ""}
{"id": "1281238", "revid": "36426", "url": "https://it.wikipedia.org/wiki?curid=1281238", "title": "Ponte Postumio (Verona)", "text": ""}
{"id": "1281239", "revid": "36426", "url": "https://it.wikipedia.org/wiki?curid=1281239", "title": "Ponte San Francesco (Verona)", "text": ""}
{"id": "1281240", "revid": "339392", "url": "https://it.wikipedia.org/wiki?curid=1281240", "title": "Ponte Scaligero (Verona)", "text": ""}
{"id": "1281241", "revid": "10359272", "url": "https://it.wikipedia.org/wiki?curid=1281241", "title": "Piazza borsistica", "text": ""}
{"id": "1281246", "revid": "72396", "url": "https://it.wikipedia.org/wiki?curid=1281246", "title": "Microsilici", "text": ""}
{"id": "1281253", "revid": "78273", "url": "https://it.wikipedia.org/wiki?curid=1281253", "title": "European Cycle Route Network", "text": ""}
{"id": "1281254", "revid": "1971044", "url": "https://it.wikipedia.org/wiki?curid=1281254", "title": "Gabriel von Seidl", "text": ""}
{"id": "1281258", "revid": "114225579", "url": "https://it.wikipedia.org/wiki?curid=1281258", "title": "Corno di Tres", "text": "Il Corno di Tres (\"Tresner Horn\" in tedesco) \u00e8 una montagna delle Alpi alta 1.817\u00a0m s.l.m. Si trova nelle Alpi Retiche meridionali, sullo spartiacque tra la val di Non e la val d'Adige, al confine tra la provincia di Trento e la provincia di Bolzano. Fa parte della Costiera della Mendola.\nDescrizione.\nLa parte meridionale della lunga Catena della Mendola, che separa grosso modo la Valle di Non dalla Val d'Adige e che ha nel Ro\u00e8n m 2116 la sua massima elevazione, prende il nome di Cime di Vigo. Esse comprendono Roccapiana, Cima D'Arza, Monte Cuc e il Corno di Tres. Tra queste il Corno di Tres di m 1812 \u00e8 tra le mete pi\u00f9 frequentate. Questo grazie al facile percorso che si sviluppa a nord nord-est, adatto a tutti e soprattutto per il grandioso panorama a 360\u00b0 che si pu\u00f2 godere dalla cima, a cavallo tra la Val di Non e la sottostante Val D\u2019Adige. L'itinerario \u00e8 generalmente sicuro da valanghe anche dopo copiose nevicate, ed \u00e8 una gita ideale da fare in ciaspole. Spesso \u00e8 percorribile anche a piedi poich\u00e9 essendo piuttosto frequentato c'\u00e8 quasi sempre una buona traccia battuta. Gli sci alpinisti indigeni salgono sul Corno di Tres come allenamento, anche serale dopo il lavoro, ma la discesa nel bosco piuttosto fitto non \u00e8 proprio agevole.\nAscesa alla vetta.\nDall'Altopiano della Predaia si parcheggia al rifugio Sores m 1205 o, strada permettendo, al rifugio Predaia che si trova un po' pi\u00f9 in quota a m 1400 e che permette cos\u00ec di risparmiare circa mezz'ora di cammino. Si prende la strada forestale, con segnavia n. 503, che si inoltra con pendenza moderata per un bosco fino alla radura denominata Bus del Spin. Nei pressi \u00e8 possibile osservare una impressionante voragine, un inghiottitoio naturale profondo oltre 70 metri. Si raggiunge in circa 5 minuti, scendendo per un sentierino al bivio segnato da un cartello con indicazione \u201cBuson Acqua\". L'ingresso della voragine \u00e8 chiuso da una cancellata per ragioni di sicurezza, presso l'apertura c'\u00e8 una fontana con l'iscrizione \u201cSAT 1957\u2033. Questa voragine \u00e8 solo uno dei tanti fenomeni geologici erosivi che caratterizzano la Valle di Non, detta anche Valle dei Canyon. Si prosegue per la forestale nel bosco fino a Malga Rodeza m 1570, dove si pu\u00f2 fare una sosta. Quindi con direzione sud-est per segnavia 503, detto anche Sentiero Italia, si fa un lungo traversone in direzione della Sella di Favogna: dopo circa 2 km si giunge al bivio segnato da un cartello con indicazione per la cima. Si risale quindi in circa 20 minuti il costone boscoso con facili zig zag fino alla vetta. Il panorama a 360\u00b0 che questa cima di modesta altitudine regala all'escursionista: la vista spazia dalle Dolomiti fassane a quelle di Brenta, dalle Maddalene ai Monti di Vigo. \nIl ritorno avviene per lo stesso itinerario dell'andata, ma si consiglia di proseguire in direzione nord-est per chiudere il percorso ad anello percorrendo la facile e aerea cresta, che con modesti saliscendi e bei squarci di panorama a picco sulla Val d'Adige arriva, dopo aver oltrepassato il Corno del Cervo e la Roccialarga, all'insellatura di Costa Larga. Di qui si rientra per segnavia 525b (direzione sud ovest) per ritornare a malga Rodeza e quindi per strada forestale fino al punto di partenza al Rifugio Sores. Come alternativa di discesa, dalla Costa Larga si pu\u00f2 scendere direttamente nell'impluvio della Val de La Lama fino a raggiungere la sottostante strada forestale (sentiero 530) che rientra a Bus del Spin."}
{"id": "1281261", "revid": "729019", "url": "https://it.wikipedia.org/wiki?curid=1281261", "title": "Portoni della Bra", "text": "I Portoni della Bra \u00e8 un accesso situato lungo le mura comunali di Verona, realizzato per poter collegare la citt\u00e0 a quella che al tempo era la campagna sub urbana.\nStoria.\nIn un documento del 1257 viene citata per la prima volta una porta della Braida, collocata nell'area in cui attualmente sorgono i portoni della Bra; questa era dotata sul lato di una pusterla e si apriva lungo la cinta muraria comunale, al di fuori della quale scorreva l'Adigetto. All'epoca della dominazione viscontea di Verona (1389-1402) risale invece il collegamento coperto che partiva da Castelvecchio per connettersi alla Cittadella fortificata, che scavalcava la strada che conduceva fuori citt\u00e0 in corrispondenza dell'arcata.\nLa porta medievale viene citata per l'ultima volta nel 1483 dal viaggiatore veneziano Marin Sanuto che nel suo volume inserisce anche un disegno della \"Civitas Verone\", in cui si distingue chiaramente la porta con un solo fornice. In un affresco di Nicol\u00f2 Giolfino (1476- 1555) si osserva per la prima volta il doppio fornice della porta, si pu\u00f2 quindi dedurre che l'ampliamento avvenne tra la fine del Quattrocento e i primi anni del Cinquecento.\nPiuttosto movimentata \u00e8 la storia dell'orologio che si trova al centro dei due fornici dei portoni della Bra, tanto che la prima proposta di inserire un orologio in quel punto risale al 1584. Una proposta pi\u00f9 concreta di applicare un orologio ai portoni risale per\u00f2 al maggio 1797, quando la Societ\u00e0 Patriottica di Verona propose di riutilizzare quello che era stato smontato dalla fiera di Campo Marzo e che giaceva inutilizzato, senza avere per\u00f2 riscontro in tal senso. Il 17 ottobre 1812 venne tolta dalla torre del Gardello una campana di epoca scaligera, che doveva essere venduta o demolita; alcuni cittadini si opposero e il Comune ipotizz\u00f2 allora di riutilizzarla per battere le ore dell'orologio che sarebbe stato installato sui portoni, e furono cos\u00ec elaborati diversi progetti. L'avvento del governo austriaco in citt\u00e0 allontan\u00f2 per\u00f2 l'attuazione dei lavori.\nSolamente nel 1871, dopo diversi altri tentativi, si pot\u00e9 finalmente installare l'orologio al centro dei portoni, grazie all'azione del conte Antonio Nogarola che don\u00f2 alla comunit\u00e0 un orologio, disponendo che fosse visibile da entrambi i lati della porta e che la campana scaligera battesse le ore dalla cima della torre Pentagona, che si eleva proprio lungo il lato destro della struttura. L'orologio venne quindi inaugurato il 2 giugno 1872, ma fu modificato gi\u00e0 nel 1879 dall'orologiaio Montemezzi di Vigasio, divenendo cos\u00ec pi\u00f9 preciso, mentre la campana scaligera venne trasferita in un museo civico e sostituita dall'attuale nel 1881.\nDescrizione.\nI portoni sono formati da due fornici con archi a tutto sesto, conclusi in alto da una merlatura a coda di rondine; tra le due arcate \u00e8 presente l'orologio installato nel 1872. I materiali da costruzione utilizzati sono stati il marmo veronese per la parte inferiore e i mattoni di laterizio per la parte superiore, corrispondente al camminamento coperto e alla merlatura. Sulla destra della porta si trova la torre Pentagona, una torre difensiva merlata di epoca comunale."}
{"id": "1281263", "revid": "123387184", "url": "https://it.wikipedia.org/wiki?curid=1281263", "title": "Bartolomeo Montagna", "text": "Biografia.\nFiglio di Antonio Cincani di Orzinuovi (Brescia), trasferitosi a Vicenza poco prima del 1450, Bartolomeo apprese ben presto i canoni dell'arte del Mantegna in quel di Padova; successivamente, nel 1469, egli mosse verso Venezia, dove ebbe modo di prendere contatto diretto con alcune opere di Giovanni Bellini, autore destinato ad esercitare su di lui un'influenza notevole, rilevabile gi\u00e0 nei lavori eseguiti poco dopo il 1474, anno del suo ritorno a Vicenza: di particolare interesse soprattutto tre dipinti che rappresentano la \"Madonna col Bambino\", conservati rispettivamente ad Oxford, nella pinacoteca civica di Palazzo Chiericati di Vicenza e nel museo civico di Belluno, dove la plasticit\u00e0 solida e robusta del Mantegna si stempera in una delicatezza di contorni di matrice belliniana.\nPercorso artistico.\nBen presto, per\u00f2, il Montagna si accost\u00f2 all'arte di Antonello da Messina, cogliendovi specialmente il dominio prospettico dello spazio e la definizione rigorosa dei volumi, ottenuta grazie all'azione della luce. Gli effetti si notano gi\u00e0 nella severa, imponente \"Madonna col Bambino tra i Santi Rocco e Sebastiano\" dell'Accademia Carrara di Bergamo, probabilmente del 1482, e risultano ancor pi\u00f9 evidenti in alcuni dipinti, databili probabilmente tra il 1483 e il 1485, conservati nella pinacoteca civica di Vicenza: la \"Madonna col Bambino tra le Sante Monica e Maddalena\", la \"Madonna col Bambino tra i Santi Onofrio e Giovanni Battista\" e la \"Pala grande di San Bartolomeo\".\nIn queste opere il nitore preciso delle forme, l'equilibrata disposizione delle masse, la monumentalit\u00e0 della composizione rimandano alla lezione di Antonello, filtrata e interpretata dai lavori di Alvise Vivarini, pittore che lo precede solo di qualche anno in analoghe esperienze artistiche.\nVi si pu\u00f2 ravvisare il segno di una raggiunta maturit\u00e0 artistica nell'armonia compositiva tra l'imponenza delle costruzioni \narchitettoniche e l'austerit\u00e0 dei personaggi.\nEvoluzione di fine Quattrocento.\nDel 1485 circa \u00e8 la \"Madonna Merton\" di Maidenhead, che colpisce per la sommessa tenerezza dei volti e prelude a una nuova fase che gi\u00e0 dal 1490 porter\u00e0 il Montagna a riaccostarsi ai maestri veneziani e segnatamente al Bellini, anche grazie al contributo dato dai primi lavori di Cima da Conegliano. Lo evidenziano la ricerca di sperimentazione prospettica, la riduzione del peso delle strutture architettoniche in primo piano, una pi\u00f9 dolce caratterizzazione dei personaggi accompagnata da una pi\u00f9 complessa trama luminosa.\nAll'ultimo decennio del Quattrocento appartengono la \"Madonna col Bambino ed i Santi Giovanni Battista e Francesco\" della Collezione Cini, il \"Noli me tangere\" della Gemaldegalerie di Berlino in cui si accentua l'irrigidimento delle forme, i \"Santi Giovanni e Paolo\" del Museo Poldi Pezzoli di Milano, il \"San Pietro e il donatore\" delle Gallerie dell'Accademia di Venezia, dove la figura del santo balza imponente da uno sfondo urbano che ne esce ridimensionato e la grandiosa tela della \"Madonna ed il Bambino tra i Santi Andrea, Monica, Orsola e Sigismondo\" della Pinacoteca di Brera di Milano, firmata e datata 1499, con raffinati accordi di colore.\nLa pinacoteca milanese conserva anche il \"San Girolamo nel deserto\", di inizio Cinquecento, dove il santo viene rappresentato in atteggiamento di meditazione contemplativa da un altopiano che si affaccia su un paesaggio di grande suggestione.\nPressoch\u00e9 contemporanea \u00e8 la \"Piet\u00e0\" del Santuario di Monte Berico (Vicenza) pervasa da una luce fredda e tagliente che accentua la tragicit\u00e0 della scena: nel compianto, a cui partecipano San Giuseppe, San Giovanni e Maria Maddalena in atteggiamento attonito con sguardi smarriti, si notano echi di reminiscenze nordiche e ferraresi. Del 1500-1507 circa \u00e8 il \"Cristo portacroce\" alla Pinacoteca civica di Vicenza, una delle opere qualitativamente pi\u00f9 elevate del pittore.\nDatabile intorno al 1505 \u00e8 invece il \"San Pietro benedicente\" della Galleria dell'Accademia di Venezia, dove la figura del santo balza, austera e vigorosa, da uno sfondo urbano che garantisce una mirabile sintesi tra figura umana, architettura e ambiente.\nPersonalit\u00e0 eclettica, particolarmente attenta ai nuovi sviluppi della tecnica pittorica, il Montagna ha comunque saputo rielaborare, nella sua piena maturit\u00e0, i suggerimenti provenienti dai grandi contemporanei, facendone una sintesi arricchita da una propria visione artistica. La sua copiosa produzione, in parte andata perduta, presenta i tratti di una definita fisionomia, ad eccezione di quella pi\u00f9 tarda, in cui il tentativo di far propri alcuni aspetti dell'opera di Tiziano - significativa al riguardo la sua collaborazione agli affreschi della scuola del Santo a Padova nel 1512 - ha sortito esiti insoddisfacenti, anche per l'intervento di aiuti, come quello di Girolamo di Stefano d'Alemagna e del figlio Benedetto."}
{"id": "1281279", "revid": "104505681", "url": "https://it.wikipedia.org/wiki?curid=1281279", "title": "Campionato del mondo di calcio da tavolo 2004 - Categoria open", "text": "Il Campionato del Mondo di Calcio da tavolo di Bologna in Italia.\nFasi di qualificazione ed eliminazione diretta della Categoria Open (18 settembre).\nPer la classifica finale vedi Classifica.\nPer le qualificazioni delle altre categorie:"}
{"id": "1281283", "revid": "125359292", "url": "https://it.wikipedia.org/wiki?curid=1281283", "title": "Sonata per pianoforte n. 20 (Beethoven)", "text": "Rivolta ai principianti, la sonata per pianoforte n. 20 fu composta nel 1795-96 e pubblicata nel 1805 insieme alla sonata in Sol minore - anch'essa denominata \"sonata facile\" - e condividendo con essa il numero d'opera 49. Lo stampatore fu il \"Bureau des arts et de l'industrie\".\nIl minuetto che costituisce il 2\u00b0 movimento \u00e8 stato ripreso e rielaborato da Beethoven in una successiva composizione: il celebre \"Settimino\" Op. 20\nStruttura.\n\u00c8 formata da due soli movimenti (esattamente come l'Op. 49 n. 1):\nAnalisi del Primo movimento.\nIl Primo movimento della sonata \u00e8 in tempo due met\u00e0 nella tonalit\u00e0 di base di sol maggiore. La struttura formale \u00e8 quella della forma-sonata: Esposizione \u2013 Sviluppo \u2013 Ripresa.\nL\u2019Esposizione (misure 1 \u2013 52) \u00e8 basata su due temi e una doppia codetta. Il Primo tema (misure 1- 8) \u00e8 esposto nella tonalit\u00e0 di base (sol maggiore) ed \u00e8 impostato su due frasi quasi uguali: nella seconda frase il tema \u00e8 presentato all'ottava superiore e l'accompagnamento ha delle note con tempi raddoppiati (da semiminime a crome).[batt. 1-8]\nLa prima codetta (misura 8 \u2013 11) viene subito ripetuta, mentre la seconda codetta (misura 15 \u2013 19) consiste in un lungo pedale nella tonalit\u00e0 di re maggiore (dominante di sol maggiore) e pu\u00f2 essere considerato un ponte modulante in preparazione del secondo tema. Il Secondo tema (misure 20 \u2013 28, ripetuto nelle misure 29 - 35) \u00e8 nella tonalit\u00e0 della dominante (re maggiore) ed \u00e8 formato da due semifrasi (domanda \u2013 risposta). [batt. 20-28]\nLa coda dell'Esposizione (misure 36 - 52) \u00e8 impostata fondamentalmente sulla dominante (osservare le ultime 4 battute di questa parte sul re maggiore). \nLo Sviluppo (misure 52 \u2013 66) \u00e8 molto breve. La tonalit\u00e0 d'inizio \u00e8 la dominante minore (re minore) per concludere su un accordo di settima di dominante (re maggiore settima) in preparazione del ritorno della tonica (sol maggiore). In questo sviluppo vengono ripresi brevemente alcuni incisi sia del primo che del secondo tema. [batt. 53-66]\nLa Ricapitolazione (misure 67 \u2013 102) \u00e8 nella norma: tutti i temi vengono ripresentati nella tonalit\u00e0 di base (sol maggiore). \nLa Coda finale (misure 103 - 122), che riprende ed amplifica la coda dell'Esposizione, conferma ulteriormente la tonica: le ultime sei misure presentano un insistente pedale di dominante (sol maggiore) per poi chiudere con una classica cadenza settima di dominante \u2013 tonica.\nAnalisi del Secondo movimento.\nIl Secondo movimento della sonata \u00e8 in tempo tre quarti nella tonalit\u00e0 di base di sol maggiore. La struttura formale \u00e8 quella di un Minuetto: A B A C A, ossia Tema del minuetto \u2013 Primo episodio \u2013 Tema del Minuetto \u2013 Secondo Episodio \u2013 Tema del Minuetto \u2013 Coda finale.\nIl Tema del minuetto (misure 1 \u2013 21) \u00e8 formato da 5 frasi di 4 battute ciascuna tutte nella tonica (sol maggiore). Nelle prime due viene esposto il Tema del Minuetto (quasi una domanda \u2013 risposta). [batt. 1-9]\nSeguono quattro misure (terza frase) nelle quali il tema viene brevemente elaborato e quindi a misura 13 ritorna il Tema del Minuetto esposto un'ottava pi\u00f9 in alto.\nIl Primo episodio (misure 21 \u2013 48) nella prima parte consiste in alcune scale ascendenti di semicrome prima nella mano sinistra e poi in quella destra, mentre nella seconda parte una linea melodia discendente si appoggia a degli arpeggi di quartine sempre di semicrome. Nel finale l'insistenza sulla dominante (re maggiore) prepara il ritorno del Tema del Minuetto alla tonica a misura 48. [batt. 21-29]\nA misura 68 inizia il Secondo episodio nella sottodominante, do maggiore (c'\u00e8 un cambio di chiave). Qui il Minuetto \"\u201dassume accenti pi\u00f9 vivi e vibranti\u201d\". [batt. 68-76]\nNel finale (di questo episodio) una modulazione verso la dominante (re maggiore) prepara l'ultima entrata del Tema del Minuetto (misure 98 -108). Una Coda Finale, misure 108-121 chiude il Minuetto."}
{"id": "1281284", "revid": "72396", "url": "https://it.wikipedia.org/wiki?curid=1281284", "title": "Boulogne sur Mer", "text": ""}
{"id": "1281285", "revid": "3535", "url": "https://it.wikipedia.org/wiki?curid=1281285", "title": "Ordine Frati Minori", "text": ""}
{"id": "1281287", "revid": "226458", "url": "https://it.wikipedia.org/wiki?curid=1281287", "title": "Campionato del mondo di calcio da tavolo 2004 - Categoria squadre veterans", "text": "Il Campionato del Mondo di Calcio da tavolo di Bologna in Italia.\nFasi di qualificazione ed eliminazione diretta della gara a squadre della Categoria Veterans (19 settembre).\nPer la classifica finale vedi Classifica.\nPer le qualificazioni delle altre categorie:"}
{"id": "1281289", "revid": "666668", "url": "https://it.wikipedia.org/wiki?curid=1281289", "title": "Davide Micillo", "text": "Carriera.\nGiocatore.\nClub.\nCresciuto calcisticamente nella Juventus, nella stagione 1991-1992 passa all' in Serie B, in qualit\u00e0 di secondo portiere, ottenendo la promozione in Serie A, con una sola presenza in campionato, il 31 maggio 1992 nello (0-0) interno contro il . Nella stagione successiva viene confermato dalla societ\u00e0 marchigiana, e il torneo di massima serie si rivela difficile per l', che si classifica al penultimo posto ritornando in Serie B.\nIl portiere totalizza otto presenze in campionato, subendo 14 reti. Il debutto in Serie A risale all'8 novembre 1992, nella vittoria in casa contro il Brescia per (5-1). Nella stagione 1993-1994 ha l'occasione di mettersi in mostra tra le file del , in Serie B. A fine stagione i romagnoli retrocedano in Serie C1. Nel 1994-1995 approda al Genoa, secondo del trentasettenne Stefano Tacconi; quando questi rescinde il contratto durante la stagione, l'allora tecnico Giuseppe Marchioro promuove Micillo titolare.\nAl termine della stagione colleziona 18 presenze in Serie A. Nel 1995 si registra il passaggio al , in Serie B, nel ruolo di titolare. La stagione successiva si presenta una nuova occasione in Serie A, questa volta all'Atalanta: partito titolare, perde il posto dopo poche giornate in favore di Davide Pinato. A fine stagione le presenze sono 11, con 21 reti subite. Successivamente viene ceduto in prestito alla per la stagione 1997-1998.\nNell'estate 1998 torna a Bergamo, dove \u00e8 chiuso dai pi\u00f9 esperti Alberto Fontana e Davide Pinato, a gennaio viene ceduto al , ricoprendo il ruolo di terzo portiere, dietro a Gianluigi Buffon e Matteo Guardalben. Rimane a Parma fino al 2001, totalizzando una presenza in Serie A. Nelle stagioni successive si alterna tra campo e panchina tra le file di , Brescia, e .\nNel novembre 2005, non avendo trovato un ingaggio in Serie B, si accorda con il Novara, in Serie C1. Nella stagione 2007-2008 perde il ruolo di portiere titolare del Novara, venendogli preferito il pi\u00f9 giovane Giacomo Brichetto, e da gennaio 2008 retrocede al ruolo di terzo portiere, complice l'acquisto dal dell'esperto Gianluca Berti.\nNel dicembre 2008, dopo alcuni mesi di inattivit\u00e0, firma un accordo con il Borgomanero, squadra militante in Serie D. A fine stagione la formazione piemontese retrocede in Eccellenza ed il portiere non rinnova l'accordo, ponendo cos\u00ec fine alla sua carriera.\nNazionale.\nHa preso parte nel 1987 al Mondiale Under-17 in Canada.\nPreparatore dei portieri.\nDal 2009 al 2013 \u00e8 stato il preparatore dei portieri della formazione Primavera della Pro Vercelli.\nDal settembre 2013 al 2014 ricopre lo stesso ruolo nel Vigevano, squadra lombarda di Eccellenza.\nNella stagione 2014-2015 diventa il preparatore dei portieri della formazione Allievi Regionali della Juventus, attualmente denominata \"Under 16\" a seguito della riforma dei campionati giovanili del 2018.\nNel 2022 diventa preparatore dei portieri del Seregno Calcio, societ\u00e0 brianzola che milita in serie C."}
{"id": "1281291", "revid": "767487", "url": "https://it.wikipedia.org/wiki?curid=1281291", "title": "Campionato del mondo di calcio da tavolo 2004 - Categoria squadre Under-15", "text": "Il Campionato del Mondo di Calcio da tavolo di Bologna in Italia.\nFasi di qualificazione ed eliminazione diretta della gara a squadre della Categoria Under15 (19 settembre).\nPer la classifica finale vedi Classifica.\nPer le qualificazioni delle altre categorie:"}
{"id": "1281312", "revid": "287204", "url": "https://it.wikipedia.org/wiki?curid=1281312", "title": "Beno\u00eet Peeters", "text": " Si \u00e8 trasferito in Belgio nel 1978.\nNoto in particolare per la serie Les Cit\u00e9s Obscures, realizzata insieme al disegnatore Fran\u00e7ois Schuiten. Tra i maggiori esperti europei di letteratura disegnata, ha scritto numerosi saggi tra cui \"Le monde d'Herg\u00e9\" (1983), biografia di Herg\u00e9 il creatore della serie Tintin, \"Herg\u00e9 fils de Tintin\" (2002), nuova monumentale biografia del famoso autore belga e altri come \"Case, planche, r\u00e9cit\" (1998), edito anche in Italia con il titolo di \"Leggere il Fumetto\" (2000)."}
{"id": "1281313", "revid": "191165", "url": "https://it.wikipedia.org/wiki?curid=1281313", "title": "Postojnska jama", "text": ""}
{"id": "1281316", "revid": "287204", "url": "https://it.wikipedia.org/wiki?curid=1281316", "title": "Col Ferret", "text": "Il col Ferret (o Col du Grand Ferret) \u00e8 un valico alpino che collega Orsi\u00e8res nel Vallese con Courmayeur in Valle d'Aosta, sul confine fra Svizzera e Italia, congiungendo geograficamente la val Ferret svizzera con la val Ferret italiana.\nDescrizione.\nComunemente col toponimo di \"Col Ferret\" si indica il \"Col du Grand Ferret\", collocato sulla catena principale alpina ad una quota di 2.537\u00a0m. Poco a nord sorge il \"Petit col Ferret\", leggermente pi\u00f9 basso del precedente (2.490\u00a0m). Questo secondo valico riveste una particolare importanza perch\u00e9 separa le Alpi Occidentali dalle Alpi Centrali (tradizionalmente le Alpi Graie dalle Alpi Pennine), nonch\u00e9 il Massiccio del Monte Bianco dal ben pi\u00f9 basso gruppo del Grand Golliaz. Nonostante questa peculiarit\u00e0 \u00e8 per\u00f2 meno noto e frequentato del primo a causa dell'accesso meno agevole da entrambi i lati, per via del terreno ripido. I due valichi sono separati da una modesta elevazione piramidale di erba e sfasciumi: la \"T\u00eate de Ferret\" (2714\u00a0m).\nAccesso.\nPosto lungo il percorso del Giro del Monte Bianco, l'accesso al valico \u00e8 di tipo escursionistico, su sentiero, ed \u00e8 agevole da entrambi i versanti; sul lato italiano sorge il rifugio Elena, usato come posto tappa intermedio. "}
{"id": "1281321", "revid": "726373", "url": "https://it.wikipedia.org/wiki?curid=1281321", "title": "Cavalca la tempesta", "text": "Cavalca la tempesta \u00e8 un libro di David Gemmell che conclude con questa quarta uscita la \"Saga dei Rigante\"\nI quattro libri dei Rigante sono divisi in due mini serie. La prima \u00e8 formata da \"Spada nella Tempesta\" e \"Falco di mezzanotte\", i primi due libri della serie. La seconda invece \u00e8 ambientata circa ottocento anni dopo i primi due libri e riguarda \"Cuore di corvo\" e \"Cavalca la tempesta\".\nI quattro libri si possono leggere anche separatamente.\nTrama.\nAlcuni anni dopo \"Cuore di Corvo\" reincontriamo i protagonisti che nel terzo romanzo della \"Saga dei Rigante\" erano ancora dei ragazzini e che qui sono maturati e divenuti uomini.\nAdesso il regno \u00e8 infestato dalla Guerra Civile e le due fazioni si scontrano senza tregua.\nDa una parte ci sono \"i Monarchici\" che spingono per mantenere viva la figura del Re, dall'altra troviamo gli \"Alleati\" che invece vogliono una nuova soluzione politica all'interno del regno.\nTra i monarchici milita la fazione dei \"Redentori\". Malvagi e ambiziosi, capitanati dall'astuto Winter Kay sono pronti a tutto pur di vincere la battaglia e di ritagliarsi un posto d'onore tra i vincitori.\nPer farlo decidono di utilizzare un teschio ritrovato in una cittadina, dopo uno sterminio compiuto dai Redentori. Questo teschio. L'Orb apparteneva ad un'antica divinit\u00e0 chiamata Cernunnos e dona poteri enormi ai Redentori.\nCernunnos ha come unico scopo quello di risorgere e distruggere gli uomini, perch\u00e9 li considera un cancro per la terra.\nGaise Macon, conosciuto tra i rigante con il nome spirituale di \"Cavalca la Tempesta\" in questa guerra civile sostiene i Monarchici, ma scoprir\u00e0 il pericolo rappresentato dai Redentori e dall'Orb e si unir\u00e0 al suo odiato padre, il Moidart e ai Rigante capeggiati da Kaelin Ring per concentrare la difesa nel Nord, ai confini del territorio Rigante.\nAnni prima il Clan rigante era perseguitato dal Moidart, adesso devono unire le forze per distruggere il male che si avvicina alle loro terre e che potrebbe cambiare per sempre la vita degli uomini.\nAl loro fianco si schierer\u00e0 anche la Wyrd, una donna che da sempre ha messo la sua magia positiva al servizio dei Rigante per aiutarli."}
{"id": "1281322", "revid": "3732", "url": "https://it.wikipedia.org/wiki?curid=1281322", "title": "Paolo Pietroni", "text": " Come scrittore \u00e8 noto soprattutto per essere autore del romanzo \"Sotto il vestito niente\", pubblicato con lo pseudonimo di Marco Parma.\nBiografia.\nCarriera giornalistica.\nHa iniziato la sua carriera nel 1961 come redattore di \u00abSettimana Radio TV\u00bb, settimanale concorrente di \u00abRadiocorriere TV\u00bb, la rivista ufficiale che pubblica i palinsesti della Rai. Nel 1962 si \u00e8 diplomato come attore alla scuola del Teatro Filodrammatici di Milano. \nNel 1966 entra alla Rizzoli Editore come redattore praticante nel settimanale \u00abNovella 2000\u00bb. Nel 1968 il suo primo scoop sui campeggi paramilitari fascisti viene ripreso in prima pagina dai maggiori quotidiani italiani. Poco tempo dopo viene chiamato alla redazione di \u00abEpoca\u00bb a Roma. Dopo tre anni rientra alla Rizzoli come caporedattore e poi art director di \u00abAnnabella\u00bb. Nel 1974, dopo l'acquisto del \u00abCorriere della Sera\u00bb da parte della Rizzoli, viene nominato da Andrea Rizzoli e Nicola Carraro direttore - nonostante la giovane et\u00e0 - del settimanale \u00abAmica\u00bb. Negli anni della sua seconda direzione (1982-1988) rilancia il settimanale cambiando completamente formula. Nello stesso periodo crea e/o dirige, sempre per la Rizzoli, i mensili \u00abSalve\u00bb, \u00abInsieme\u00bb, \u00abMax\u00bb e il \u00abCorriere Medico\u00bb, inserto quotidiano del \u00abCorriere della Sera\u00bb.\nNel 1987 fonda e dirige la sua testata pi\u00f9 innovativa e importante: \u00abSette\u00bb, supplemento illustrato a colori del \u00abCorriere della Sera\u00bb. La concorrenza sta lavorando nello stesso periodo ad un settimanale patinato, \u00abIl Venerd\u00ec di Repubblica\u00bb. Pietroni riesce a battere Scalfari (direttore di \u00abRepubblica\u00bb) sui tempi della prima uscita con un escamotage: per settimane dichiara pubblicamente che \u00abSette\u00bb sarebbe nato in ottobre.\nLo stile con cui Pietroni ha diretto i suoi periodici \u00e8 considerato molto innovativo dagli storici del giornalismo, in particolare per quanto riguarda le esperienze di \u00abAmica\u00bb, \u00abMax\u00bb e \u00abSette\u00bb:\nIn generale, Pietroni ha sempre creduto nel suo metodo \"teatrale\": costruire un giornale come se fosse un personaggio. \u00abAmica\u00bb: la donna anticonformista e trasgressiva. \u00abMax\u00bb: l'eroe determinato a compiere la sua missione oltrepassando ogni limite. \u00abSette\u00bb: il fotografo che racconta il mondo attraverso il suo punto di vista. \nHa sempre puntato molto sulla rilevanza della veste grafica e tipografica dei periodici, utilizzando anche le innovazioni tecniche via via consentite dall'introduzione dei software informatici. Pietroni ha innovato anche dal punto di vista manageriale. Nel periodo in cui ha diretto \u00abAmica\u00bb e \u00abMax\u00bb, infatti, ha svolto contemporaneamente il ruolo di direttore responsabile e direttore editoriale, intrattenendo personalmente i rapporti con gli inserzionisti. La scelta si \u00e8 rivelata felice: le due testate hanno avuto successo, oltre che in edicola, anche nella raccolta pubblicitaria.\nNel 1990 si consuma il divorzio tra RCS e Pietroni, che passa alla Cond\u00e9 Nast come direttore editoriale. Per il gruppo statunitense fonda i mensili \u00abVanity Fair\u00bb e \u00abMyster\u00bb. Qui subisce l'unica grande delusione della sua carriera: nonostante un contratto di tre anni, viene sollevato dall'incarico dopo poco pi\u00f9 di un anno in seguito a un conflitto radicale con l'amministratore delegato Attilio Fontanesi per motivi che non sono mai stati chiariti.\nPassato a Class Editori di Paolo Panerai nel 1992, Pietroni \u00e8 nominato direttore dei periodici della casa editrice. Cura la ristrutturazione del mensile \u00abClass\u00bb; fonda e dirige il mensile femminile \u00abMadame Class\u00bb. \nNel 1995 \u00e8 chiamato a Torino da Ezio Mauro per creare e dirigere il settimanale illustrato \u00abSpecchio della Stampa\u00bb. \nChiude la sua carriera giornalistica di nuovo alla Rizzoli nel 2005 fondando e dirigendo il settimanale \u00abOk La salute prima di tutto\u00bb.\nAttivit\u00e0 teatrale.\nNel 2010 Pietroni \u00e8 uscito dal giornalismo per ritornare al suo primo grande amore: il teatro, a cui deve principalmente il suo pi\u00f9 volte ribadito \"metodo teatrale\" nel costruire la personalit\u00e0 dei suoi giornali. Nel 2011 ha fondato la compagnia teatrale \u00abTeatro Tango\u00bb. Le sue commedie sono andate in scena al Teatro Filodrammatici di Milano \nDal 2017 Pietroni si \u00e8 impegnato, in collaborazione con la Caritas Lombarda, a trovare soci finanziatori per la ristrutturazione del Teatro delle Arti (ex Teatro Marionette Colla). Una volta recuperata, la sala avrebbe dovuto prendere il nome di \u00abTeatro Buzzati 43\u00bb Sono poi sopravvenute difficolt\u00e0 finanziarie mai superate e il progetto \u00e8 stato sospeso.\nAttivit\u00e0 letteraria.\nCome scrittore Pietroni \u00e8 noto soprattutto per essere autore del bestseller \"Sotto il vestito niente\", pubblicato nel 1983 con lo pseudonimo di Marco Parma (dal nome della sua citt\u00e0 natale): da questo libro nel 1985 \u00e8 stato tratto l'omonimo film, affidato in un primo momento alla direzione di Michelangelo Antonioni e infine diretto da Carlo Vanzina. Per anni Pietroni ha negato di essere Marco Parma, probabilmente perch\u00e9 (come direttore di \u00abAmica\u00bb) temeva possibili conseguenze negative nei rapporti con gli inserzionisti della moda italiana. Con lo stesso pseudonimo Pietroni ha poi scritto \"I segreti di una piccola citt\u00e0\" (1992) e \"Ciao Max, 100 storie sotto il cuscino\" (2000). \nOpere.\nTeatro.\nPaolo Pietroni ha scritto sei commedie: "}
{"id": "1281323", "revid": "155634", "url": "https://it.wikipedia.org/wiki?curid=1281323", "title": "Palazzo Reale (quartiere)", "text": "Palazzo Reale, noto anche come Albergheria o Albergaria, \u00e8 un quartiere (mandamento) del comune di Palermo.\n\u00c8 situata nel centro storico della citt\u00e0 ed \u00e8 uno dei quattro rioni storici della I Circoscrizione.\nConfini.\nEsso \u00e8 delimitato da:\nDescrizione.\n\u00c8 forse il quartiere pi\u00f9 ricco di storia della citt\u00e0 infatti include anche il Palazzo Reale, da sempre residenza dei sovrani di Sicilia. Nella sua area i primi Fenici fondarono la citt\u00e0 e vi stabilirono i primi centri direzionali. Al suo interno correva il fiume Kemonia, attualmente sotterraneo.\nLa zona, denominata ufficialmente Mandamento Palazzo Reale, quindi \u00e8 la pi\u00f9 antica della citt\u00e0 ma in realt\u00e0 la configurazione attuale si deve al periodo rinascimentale, dopo il taglio di Via Maqueda dopo il quale vediamo grandi stravolgimenti urbanistici ed architettonici.\nPer lungo tempo \u00e8 stato un quartiere estremamente degradato, solo nell'ultimo decennio \u00e8 stato riscoperto ed \u00e8 in corso di riqualificazione.\nAl suo interno vi si tiene il celebre mercato storico di Ballar\u00f2.\nSimboli.\nL'Albergheria avrebbe avuto quale stemma una \u00abserpe di verde che in s\u00e9 attortigliato sta ritto in campo d'oro\u00bb"}
{"id": "1281331", "revid": "767487", "url": "https://it.wikipedia.org/wiki?curid=1281331", "title": "Public Access", "text": "Public Access \u00e8 un film del 1993 diretto da Bryan Singer.\nTrama.\nUn forestiero arriva nella cittadina di Brewster. \u00c8 un uomo affascinante, cordiale e socievole, il suo nome \u00e8 Whiley Pritcher (Ron Marquette), la prima cosa che fa \u00e8 affittare uno spazio in una rete Tv locale con un programma intitolato \"La nostra citt\u00e0\" aperto agli interventi del pubblico. Vengono fuori pettegolezzi, scandali politici, piccoli rancori, tensioni sommerse, sconcertanti rivelazioni. Ma il vero mistero \u00e8 un altro: chi \u00e8 Whiley Pritcher e perch\u00e9 s'\u00e8 fermato a Brewster?"}
{"id": "1281332", "revid": "809148", "url": "https://it.wikipedia.org/wiki?curid=1281332", "title": "Flusso di Boussinesq", "text": "In matematica e fisica, l'equazione di Boussinesq \u00e8 una variante non lineare dell'equazione del calore. In fluidodinamica \u00e8 utilizzata per la descrizione di processi di filtrazione di un liquido, ad esempio l'acqua, attraverso un mezzo poroso in regime non stazionario, in particolare nello studio del moto delle acque sotterranee.\nDescrizione.\nL'equazione fu proposta dal fisico Joseph Boussinesq nel 1903. Si pu\u00f2 derivare a partire dalle leggi di conservazione della massa e della quantit\u00e0 di moto, e dalla legge di Darcy.\nIn una variabile, l'equazione assume la seguente forma:\ndove formula_2, mentre formula_3 e formula_4 sono, rispettivamente, i coefficienti di porosit\u00e0 e permeabilit\u00e0 del mezzo. \nLa generalizzazione al caso in pi\u00f9 variabili \u00e8 data da:\nA partire da formula_6 \u00e8 poi possibile calcolare, per approssimazione idrostatica (l'assunzione che il gradiente verticale della pressione sia dato dal prodotto formula_7, con formula_3 il geopotenziale, ovvero il prodotto della densit\u00e0 per l'accelerazione gravitazionale), la pressione formula_9 e, di conseguenza, la velocit\u00e0 formula_10 mediante la legge di Darcy."}
{"id": "1281333", "revid": "38120", "url": "https://it.wikipedia.org/wiki?curid=1281333", "title": "Public access", "text": ""}
{"id": "1281342", "revid": "84184", "url": "https://it.wikipedia.org/wiki?curid=1281342", "title": "Monte Cuccio", "text": "Monte Cuccio \u00e8 un monte di forma conica posto alle spalle della Conca d'Oro, la piana dove sorge la citt\u00e0 di Palermo.\nNome.\nIl toponimo \"Cuccio\" deriva dal latino \"acutius\" o dall'arabo \"quz\", nel senso di \u00abaguzzo\u00bb.\nCaratteristiche.\nIl monte, il pi\u00f9 alto di tutta la citt\u00e0 di Palermo, raggiunge un'altezza di 1050 metri s.l.m. ed \u00e8 ben visibile da tutta la citt\u00e0. La vegetazione arborea \u00e8 costituita da poco estese pinete di impianto artificiale. Il resto del rilievo \u00e8 coperto da prateria di \"Ampelodesmos mauritanicus\" e pascolo nelle aree pianeggianti. Sono presenti forme carsiche superficiali, alcune delle quali, in prossimit\u00e0 della cima, presentano un certo interesse.\nSulla cima pi\u00f9 alta, a quota 1050 metri, \u00e8 presente un piccolo edificio che fu rifugio del Club Alpino Italiano gestito dalla sezione di Palermo. In epoca successiva alla Seconda Guerra Mondiale presso i locali del rifugio \u00e8 stato installato un ripetitore radio-televisivo. \nSul versante interno del monte, nascosto dalla vista della citt\u00e0, \u00e8 presente la discarica provinciale di Bellolampo.\nSul versante opposto rispetto a Palermo \u00e8 presente una pista motociclistica di recente costruzione ed in rapido ampliamento.\nClima.\nData l'altezza, il monte gode di temperature ben pi\u00f9 basse rispetto alle zone cittadine e questo fa s\u00ec che nei mesi pi\u00f9 freddi cada la neve (in genere due o tre episodi l'anno al di sopra dei 650 metri circa) e le temperature scendano sotto lo zero. In alcune occasioni il monte pu\u00f2 essere una fucina per la termo-convezione e quindi la formazione di temporali che possono scivolare anche in direzione di Palermo.\nLe precipitazioni sono concentrate soprattutto nel semestre invernale.\nIn estate, a causa della piogge spesso assenti e dei forti venti di scirocco, possono scoppiare degli incendi, spesso di origine dolosa. \nCuriosit\u00e0.\nDurante gli anni 1920 e 1930 la ditta di esportazioni agrumicole \"Andrea Cuccio &amp; Co.\" di Palermo commercializzava i propri prodotti nel Regno Unito utilizzando l'effige del monte omonimo come marchio.\nNel 2001, per diversi mesi, subito ad Ovest del monte su Bellolampo ha campeggiato la scritta \"Hollywood\", opera dell'artista Maurizio Cattelan, che sfruttava ironicamente le similitudini morfologiche con la celebre collina di Los Angeles.\nNotizie.\nNel luglio del 2012, un vasto incendio \u00e8 divampato sulle pendici di Monte Cuccio. Le fiamme, alimentate dal forte vento di scirocco, hanno minacciato il centro abitato di Baida e sono risultate visibili per ore soprattutto dai quartieri di Borgo Nuovo e Zisa. La stessa notte le fiamme si sono estese, circondando l'intero Monte e mettendo in serio pericolo le abitazioni limitrofe. Ad oggi \u00e8 stato l'incendio pi\u00f9 devastante dei Monti di Palermo.\nNel mese di giugno 2016, dopo la prima decade, si sono sviluppati vari incendi che hanno interessato tutta la provincia di Palermo, Monte Cuccio e vicinanze compresi. \nIl 14 maggio 2020 il versante sud-orientale di Monte Cuccio \u00e8 interessato da un grande incendio doloso, divampato e alimentato da forti venti di scirocco, che hanno portato le temperature a 39 gradi, record storico del mese di maggio che ha superato quello di 38 gradi del 1994. Nella notte l'incendio ha minacciato le abitazioni di Baida e Borgo Nuovo e per questo motivo per lo spegnimento delle fiamme \u00e8 stato richiesto dapprima l'intervento di due Canadair ma il divamparsi dell\u2019incendio ne ha richiesti altri due."}
{"id": "1281343", "revid": "144796", "url": "https://it.wikipedia.org/wiki?curid=1281343", "title": "Mecleburgo-Schwerin", "text": ""}
{"id": "1281345", "revid": "297031", "url": "https://it.wikipedia.org/wiki?curid=1281345", "title": "Fran\u00e7ois Schuiten", "text": "Ha spesso lavorato in coppia con lo sceneggiatore ed esperto di fumetti Beno\u00eet Peeters.\nNel 2002 vince il Grand Prix de la ville d'Angoul\u00eame.\n\u00c8 noto, in particolare, per il ciclo di graphic novel Les cit\u00e9s obscures e per l'applicazione di una tecnologia digitale, la Realt\u00e0 Aumentata, al fumetto (concretamente al suo graphic novel \"L'amata\", 2012, ed. Alessandro; titolo originale \"La douce\", Casterman, 2012)"}
{"id": "1281352", "revid": "767487", "url": "https://it.wikipedia.org/wiki?curid=1281352", "title": "Meet the Feebles", "text": "Meet the Feebles \u00e8 un film neozelandese del 1989 diretto da Peter Jackson.\nTrama.\nAlla vigilia del ritorno in scena del pi\u00f9 famoso spettacolo di variet\u00e0 del mondo, il Meet The Feebles Variety Hour, la prima donna Heidi, ippopotamessa, ha un crollo psicologico quando scopre che Bletch, tricheco, suo amore oltre che agente e direttore dello spettacolo, la tradisce con una micetta. Attorno a loro, i vari co-protagonisti dello show vivono i loro drammi, mentre si avvicina l'ora di andare in scena."}
{"id": "1281356", "revid": "113460029", "url": "https://it.wikipedia.org/wiki?curid=1281356", "title": "Dodecagono", "text": "Un dodecagono \u00e8 un poligono con 12 lati e 12 angoli. In un dodecagono regolare tutti i lati hanno lunghezza uguale e tutti gli angoli sono di 150\u00ba. L'area del dodecagono regolare con lato lungo formula_1 \u00e8 data da:\nCostruzione.\nUn dodecagono regolare pu\u00f2 essere costruito con riga e compasso. Qui sotto ne \u00e8 mostrata un'animazione:\nTassellazioni.\nCi sono 3 tassellazioni periodiche del piano che usano dodecagoni:"}
{"id": "1281357", "revid": "2149966", "url": "https://it.wikipedia.org/wiki?curid=1281357", "title": "Emile Ardolino", "text": "Biografia.\nFiglio di immigrati italiani, Ester Pesiri e Emilio Ardolino, morto quando Emile aveva 6 anni, \u00e8 stato un regista e produttore. \u00c8 conosciuto soprattutto per aver diretto film campioni d'incassi come \"Dirty Dancing - Balli proibiti\" e \"Sister Act - Una svitata in abito da suora\".\nInizi\u00f2 la sua carriera lavorando in teatro a Broadway. Nel 1967 fond\u00f2 la \"Compton Ardolino Films\", casa di produzione indipendente. Nel 1983 vinse un premio Oscar per il documentario sulla danza intitolato \"He Makes Me Feel Like Dancin\"'.\nDichiaratamente gay, Ardolino mor\u00ec nel 1993 a 50 anni per complicazioni da AIDS. Poco prima di morire, il regista riprese l'esibizione teatrale e produsse una versione cinematografica del celebre balletto di \u010cajkovskij \"Lo schiaccianoci\", nella versione di George Balanchine. Il film, dal titolo \"George Balanchine: Lo schiaccianoci\", vede come protagonista, nel ruolo dello Schiaccianoci, il giovane Macaulay Culkin."}
{"id": "1281360", "revid": "547034", "url": "https://it.wikipedia.org/wiki?curid=1281360", "title": "Edgar P. Jacobs", "text": "Biografia.\nDopo aver lavorato come comparsa e baritono tra il 1917 e il 1940, Jacobs decise di dedicarsi al disegno collaborando al settimanale \"Bravo\", qui introdotto dall'amico Jacques Laudy, fino al 1946. Dopo l'entrata in guerra degli Stati Uniti, non essendo pi\u00f9 possibile ricevere le tavole di \"Flash Gordon\" di Alex Raymond pubblicate dalla rivista, a Jacobs, nel 1942, fu affidato il compito di terminare la serie statunitense. Riusc\u00ec ad imitare alla perfezione lo stile di Raymond tanto che i lettori non si resero conto dell'inganno bench\u00e9 l'autore belga avesse apposto la sua firma. Ben presto l'occupante tedesco proib\u00ec la pubblicazione della serie e Jacobs dovette abbandonare l'incarico. Su proposta di \"Bravo\" realizz\u00f2 il suo primo fumetto, \"Il Raggio U\" (\"Le Rayon U\"), serie di fantascienza ispirata a \"Flash Gordon\" che usc\u00ec sulla rivista nel febbraio del 1943. Si ritrovano personaggi con le stesse caratteristiche (il militare gentile, lo scienziato buono, il traditore al servizio dei malvagi militari), che saranno mantenute per tutta la sua produzione.\nNel 1941, Jacobs conobbe e divenne amico di Herg\u00e9. Lavor\u00f2 con lui al rimaneggiamento degli albi \"Tintin in Congo\" (\"Tintin au Congo\"), \"Tintin in America\" (\"Tintin en Am\u00e9rique\"), \"Lo Scettro d'Ottokar\" (\"Le Sceptre d'Ottokar\") e \"Il Drago Blu\" (\"Le Lotus bleu\") nel 1943 quindi, l'anno successivo, collabor\u00f2 a \"Le 7 Sfere di cristallo\" (\"Les 7 Boules de cristal\") e a \" Il Tempio del sole\" (\"Le Temple du Soleil\"). Furono apportate correzioni, modifiche al formato, furono ridisegnate certe strisce e colorati gli albi in bianco e nero.\nNel 1946 entr\u00f2 a far parte del gruppo del nuovo \"Journal de Tintin\" che pubblic\u00f2 il 26 settembre, nel primo numero dell'edizione belga, un suo fumetto \"Il segreto dell'Espadon\" (\"Le secret de l'Espadon\"), primo della serie \"Blake et Mortimer\", a tavole settimanali in quarta di copertina e \"La guerra dei mondi\" dal romanzo di fantascienza di H. G. Wells.\nNel 1947 cess\u00f2 la sua collaborazione con Herg\u00e9 per consacrarsi ai suoi eroi pur continuando a lavorare per il settimanale. \"Il mistero della grande piramide\" (\"Le myst\u00e8re de la grande pyramide\") usc\u00ec nel 1950 e nel 1953 fu la volta di un suo albo diventato leggendario, \"Il marchio giallo\" (\"La marque jaune\"). Seguiranno \"L'enigma di Atlantide\" (\"L'\u00e9nigme de l'Atlantide\") nel 1955, \"S.O.S. meteore\" (\"S.O.S. M\u00e9t\u00e9ores\") nel 1958, \"La diabolica trappola\" (\"Le pi\u00e8ge diabolique\") nel 1960, \"Il caso del collier\" (\"L'affaire du collier\") nel 1965.\nNel 1971 \"Tintin\" pubblic\u00f2 il primo episodio della nuova serie \"Le 3 formule del professor Sato\" (\"Les 3 formules du professeur Sat\u014d\"). Solo nel 1990 uscir\u00e0 postumo il secondo episodio completamente disegnato da Bob de Moor seguendo fedelmente le indicazioni della sceneggiatura di Jacobs.\nNel 1981 Edgar P. Jacobs diede alle stampe le sue memorie dal titolo \"Un op\u00e9ra de papier, Les m\u00e9moires de Blake et Mortimer\" e il 23 dicembre 1983, cre\u00f2 la Fondation Edgard P. Jacobs il cui presidente \u00e8 Philippe Bierm\u00e9.\nDopo la morte di Jacobs, le avventure di \"Blake et Mortimer\" proseguiranno e nella realizzazione dei nuovi albi si cimenteranno Van Hamme e Ted Benoit, autori dei due episodi \"Il caso Francis Blake\" (\"L'Affaire Francis Blake\", 1996) e \"Lo strano appuntamento\" (\"Un \u00e9trange rendez-vous\", 2001), e Yves Sente e Andr\u00e9 Juillard, autori di \"La macchinazione Voronov\" (\"La Machination Voronov\", 1999) e \"I sarcofagi del sesto continente\" (\"Les Sarcophages du 6e continent\"), pubblicato in due tomi: tomo 1 \"Minaccia Universale\" 2003, tomo 2 \"Il duello degli spiriti\" 2004.\nPremio.\nNel 1971 a Jacobs fu conferito il primo Grand Prix Saint-Michel del \"Club des Amis de la Bande Dessin\u00e9e\" (\"C.A.B.D.\") alla Fiera del libro di Bruxelles.\nAneddoti.\nEdgard Pierre Jacobs aiut\u00f2 Herg\u00e9 nella realizzazione della seconda versione de \"I sigari del Faraone\" (\"Les Cigares du pharaon\"). Apparve anche nell'albo e sulla copertina nella persona di E.P. Jacobini (pagina 8, vignetta 1), il 14o egittologo mummificato avendo \"violato la tomba del Faraone Kih-Oskh\".\nLo si vede pure con la sua cravatta a farfalla in \"Le sette sfere di cristallo\", quando il capitano Haddock, colpito da una vera e propria valanga di \"oggetti di scena\", barcolla su di un palco teatrale.\nNe \"Lo Scettro di Ottokar\" vi appare in grande uniforme di corazziere insieme a Herg\u00e9 (pagine 38 e 59) e di altri membri dello studio.\n\u00c8 pure presente in \"Obiettivo Luna\", davanti ad una tavola da disegno (pagina 40) al centro di ricerca di Sbrodj."}
{"id": "1281361", "revid": "767487", "url": "https://it.wikipedia.org/wiki?curid=1281361", "title": "Forgotten Silver", "text": "Forgotten Silver \u00e8 un falso documentario neozelandese del 1995 per la televisione, scritto e diretto da Peter Jackson e Costa Botes, sul personaggio fittizio del pioniere cinematografico neozelandese Colin McKenzie.\nLa finzione \u00e8 costruita attraverso l'alternanza di documentario biografico tradizionale, interviste a personalit\u00e0 riconosciute del mondo del cinema che recitano nella parte di loro stesse, reportage giornalistico e \"falsi d'epoca\", e non viene svelata neanche nei titoli di coda, in cui non sono accreditati gli interpreti dei personaggi fittizi.\nLa natura di falso documento \u00e8 inferibile solo attraverso alcuni deliberati anacronismi e citazioni durante la narrazione.\nIl film, realizzato in occasione delle celebrazioni del centenario del cinema, fu trasmesso il 28 ottobre 1995 dal canale televisivo TV ONE e in seguito fu proposto in diversi festival cinematografici internazionali, come il Toronto Film Festival e il Fantasporto.\nTrama.\nNella cittadina neozelandese di Pekua Bay, dove il regista Peter Jackson \u00e8 cresciuto, la sua vicina di casa e amica di famiglia Hannah McKenzie, da lui conosciuta come \"zia Hannah\", ha conservato in un baule le vecchie pellicole girate dal marito Colin. Jackson \u00e8 convinto si tratti solo di pellicole amatoriali, filmini di famiglia, importanti da un punto di vista di documentazione storica ma non da un punto di vista cinematografico, invece scopre un incredibile tesoro, una straordinaria collezione di pellicole in 35\u00a0mm.\n\u00c8 l'inizio della riscoperta di un genio misconosciuto, di un autentico gigante del cinema delle origini, anticipatore delle maggiori invenzioni tecniche (sonoro, colore), che la storia ha dimenticato.\nAutorevoli personaggi del mondo del cinema esprimono la loro entusiastica opinione: l'attore Sam Neill \u00e8 incredulo nello scoprire che la sua generazione, considerata iniziatrice del cinema in Nuova Zelanda, \u00e8 stata anticipata di molti decenni da un unico, straordinario individuo; Harvey Weinstein, produttore della Miramax Films, parla della pi\u00f9 grande scoperta cinematografica degli ultimi cinquant'anni; il critico e storico del cinema Leonard Maltin sostiene che McKenzie debba essere inserito nel pantheon dei padri del cinema con i Lumi\u00e8re, Griffith e DeMille.\nAttraverso una spedizione esplorativa in una valle nascosta nella foresta a 73 miglia dalla civilt\u00e0, vengono ritrovati i resti della \"citt\u00e0 perduta di McKenzie\", la monumentale scenografia che riproduce l'antica Gerusalemme, dove il regista ha girato il suo colossale \"Salome\", e soprattutto vengono alla luce tutte le pellicole del film, fino a quel momento considerate definitivamente perse.\nCon il supporto della New Zealand Film Commission e sotto la direzione del veterano John O'Shea, il film viene restaurato e presentato per la prima volta al pubblico il 3 settembre 1995, oltre mezzo secolo dopo la sua realizzazione, fra il 1919 e il 1931.\nAppena prima della premi\u00e8re, Jackson riceve da un archivio spagnolo la pellicola delle ultime riprese di McKenzie, che testimonia direttamente la sua morte sul campo di battaglia, durante la Guerra civile spagnola.\nColin McKenzie.\nBiografia.\nColin McKenzie nasce a Geraldine, il 7 febbraio 1888. Il padre, John McKenzie, \u00e8 un coltivatore, arrivato in Nuova Zelanda nel 1879, con la moglie Ellen. Presso il negozio di biciclette dello zio Albert Drury, il giovane Colin scopre la passione per le invenzioni meccaniche, ma la vera rivelazione su quello che vuole fare nella propria vita avviene nella primavera del 1900, quando in citt\u00e0 arriva il cinematografo ambulante. A soli 12 anni costruisce la sua prima cinepresa, che monta su una bicicletta per meccanizzare il funzionamento della manovella, inventando di fatto il carrello, con cui realizza riprese in movimento.\nIl 31 marzo 1903 \u00e8 presente e testimone, con la propria cinepresa, del primo riuscito volo di Richard Pearse, ben nove mesi prima del volo dei fratelli Wright. Costruisce un proiettore azionato da un motore a vapore e realizza da solo la pellicola, utilizzando foglie di lino per ottenere il nitrato di cellulosa e albume d'uova per l'emulsionante. Dopo che, in seguito a un clamoroso furto di migliaia di uova il padre distrugge tutto il materiale da lui girato e gli vieta di fare del cinema, a 15 anni Colin scappa di casa.\nNel 1905, con il fratello minore Brooke, fonda la McKenzie Brothers Picture Company, che si occupa di riprendere feste e matrimoni. La sua successiva straordinaria invenzione tecnica \u00e8 la sincronizzazione del suono con le immagini, che utilizza per girare un lungometraggio di 84 minuti, \"The Warrior Season\". Ma il film si rivela un fallimento, perch\u00e9 il pubblico, dopo l'iniziale interesse per la novit\u00e0, \u00e8 respinto dal fatto che non capisca nulla dei dialoghi, perch\u00e9 il film \u00e8 interpretato da cinesi che parlano nella loro lingua incomprensibile agli spettatori.\nAccantonato il sonoro, Colin nel 1911 crea un'emulsione sensibile alla lunghezza d'onda luminosa, il cui risultato \u00e8 simile al colore. Ma l'ingrediente principale \u00e8 una bacca, la \"photinia aquefolium\" presente solo a Tahiti, e i fratelli McKenzie devono trascorrere oltre quattro mesi in quel luogo per realizzare appena 22 secondi di pellicola. Quando mostrano in patria il risultato del loro lavoro, entrambi vengono arrestati per oscenit\u00e0, perch\u00e9 in quei pochi secondi di riprese appaiono delle indigene tahitiane seminude. Il 9 giugno 1912 l'Alta Corte di Dunedin li condanna a sei mesi di lavori forzati.\nLa prigionia \u00e8 un'esperienza che cambia profondamente Colin. Concentrato fino a quel momento solo sugli aspetti tecnici del cinematografo, ora comincia ad interessarsi al contenuto e al messaggio trasmesso dai film. Affascinato in particolare da un ben preciso episodio biblico, decide di realizzare un film di venti minuti su Giovanni Battista e Salom\u00e8. Lo stesso Colin interpreta Giovanni Battista e il fratello Brooke il ruolo di Narraboth, capitano delle guardie di Erode, mentre per il ruolo di Salom\u00e8 sceglie May Belle, da cui rimane letteralmente folgorato ai provini. Durante le riprese del film, Colin non rivela i propri sentimenti per la donna da cui \u00e8 attratto (e verso il cui volto avvicina sempre pi\u00f9 la macchina da presa, inventando il primo piano) e assiste impotente mentre May Belle e Brooke finiscono per innamorarsi l'una dell'altro. Pur non lasciando trasparire alcuna contrariet\u00e0, Colin preferisce sospendere le riprese.\nNel frattempo, anche la remota Nuova Zelanda, in quanto colonia britannica, \u00e8 coinvolta dallo scoppio della Grande Guerra. In un generale clima di patriottismo, Brooke, malgrado si sia sposato solo da poche settimane con May Belle, si arruola, mentre il fratello maggiore viene dichiarato non idoneo. Inviato a Gallipoli, sul fronte dei Dardanelli, porta con s\u00e9 una cinepresa portatile inventata da Colin, realizzando straordinarie riprese della vita nelle trincee e dei combattimenti. Ma l'11 giugno 1915, a soli venticinque anni, viene ucciso in battaglia. La sua morte sprofonda nel dolore la moglie May Belle e nella pi\u00f9 nera depressione il fratello Colin, che ha perso in un sol colpo l'unico fratello, il miglior amico e il prezioso socio.\nColin sparisce nel nulla per tre anni e riappare solo nel 1918, alla conclusione della guerra, animato dalla ferrea intenzione di riprendere il film \"Salome\", trasformandolo per\u00f2 in un'epopea di quattro ore che sia un monumento spettacolare dedicato alla memoria del fratello. Durante la sua assenza, in una zona remota della foresta, sulla costa occidentale, si \u00e8 completamente dedicato alla creazione di un'immensa scenografia, la fedele ricostruzione dell'antica Gerusalemme. Il 22 febbraio 1919 iniziano le riprese di questa nuova colossale impresa, a cui partecipa anche May Belle, decisa a trasformare il proprio dolore in energia creativa, ma dopo appena cinque giorni la produzione viene interrotta, per mancanza di fondi.\nColin trova i mezzi da investire nel proprio progetto della vita lavorando per Stan Wilson, proveniente da una famiglia di ricchi commercianti, desideroso di diventare una stella del cinema. Fra il 1921 e il 1925 Colin dirige svariati film interpretati da \"Stan the Man\", tutti incentrati sulla violenza a danni di persone innocenti e soprattutto costruiti sul meccanismo della candid camera, resa possibile dall'ennesima invenzione tecnica di Colin, una cinepresa nascosta in una valigia. Regista e interprete si spostano di citt\u00e0 in citt\u00e0, girando di fatto sempre lo stesso film, con interpreti-vittime gli inconsapevoli abitanti del luogo, che ne diventano anche gli interessati spettatori. Nel frattempo, per due estati consecutive i tentativi di Colin di proseguire le riprese di \"Salome\" sono frustrate dal tempo meteorologico, la prima volta da un autentico diluvio e la seconda volta da un clima torrido senza precedenti. Nel 1925 Stan the Man sfida una volta di troppo la fortuna e rimane vittima del proprio personaggio: il comico, a Buller, tira una torta in faccia alla persona sbagliata, niente meno che Gordon Coates, primo ministro della Nuova Zelanda, e viene brutalmente pestato dai poliziotti. Il film, per il suo originale contenuto di attualit\u00e0, ottiene un enorme successo commerciale. Stan the Man, convinto sia merito del suo talento, si trasferisce a Hollywood, convinto di diventare il nuovo Charlie Chaplin, ma finisce per sparire nel completo anonimato.\nDopo molti vani tentativi di ottenere finanziamenti per il suo film dagli imprenditori locali, Colin, che nel frattempo il 4 dicembre 1926 ha finalmente sposato May Belle, trova un inaspettato sostegno dagli Stati Uniti. Il devoto Rex Solomon, diventato ricco vendendo Bibbie e prodotti religiosi, con il proprio studio Majestic Lion Pictures produce ogni anno una decina di film di ispirazione biblica e decide di investire migliaia di sterline nel film di Colin, che sfrutta subito l'intero anticipo del magnate americano per realizzare una spettacolare sequenza di battaglia che coinvolge quindicimila comparse. Solomon \u00e8 per\u00f2 travolto dalla grande crisi del 1929 e Colin deve nuovamente trovare un finanziatore, che si presenta nel 1930 sotto forma di una delegazione del partito comunista neozelandese. La crescente potenza sovietica \u00e8 disposta a investire nel progetto, a patto che dal film vengano rimossi tutti i riferimenti religiosi e venga trasformato in un'epopea rivoluzionaria, che racconti una storia di lotta di classe nell'antichit\u00e0. Colin detesta questo accordo, ma in realt\u00e0 gira due versioni del proprio film, una per i sovietici e una per s\u00e9.\nNel 1931, pressato da un lato dai sovietici, che vogliono vedere il risultato dei soldi investiti, dall'altro dalla Palermo Motion Picture Company, che ha rilevato i beni di Solomon, Colin \u00e8 costretto a concludere in fretta le riprese. Le 72 ore consecutive di riprese finali sono fatali a May Belle, incinta, che ha un collasso e muore di emorragia per il parto prematuro.\nColin, prostrato dal senso di colpa per aver finito il film ad un tale prezzo, subito dopo aver seppellito moglie e figlio seppellisce anche tutta la pellicola girata, perch\u00e9 non finisca nelle mani n\u00e9 dei sovietici n\u00e9 della Palermo, e il 27 luglio 1931 abbandona per sempre la Nuova Zelanda. La sua fuga lo porta in Algeria, dove per cinque anni annega il proprio dolore nell'alcol. Nel 1936, allo scoppio della Guerra civile spagnola, accorre con la propria cinepresa al seguito dei giornalisti. In Spagna il caso vuole che incontri una giovane infermiera proveniente dalla Nuova Zelanda, Hannah Simpson, che finisce per sposare. Colin trova la morte nella battaglia di M\u00e1laga, mentre sta riprendendo i combattimenti e tenta di soccorrere un soldato repubblicano ferito.\nFilm.\n\"Forgotten Silver\" mostra una serie di filmati d'epoca accuratamente ricreati da Peter Jackson:\nA questi vanno aggiunti i filmati del primo volo di Richard Pearse e della morte di Colin McKenzie.\nCritica.\nIl \"Dizionario Mereghetti\" giudica positivamente il film, definendolo una \u00abpura goliardiata, anche se messa in scena con abilit\u00e0 da falsari e rigore pseudo-filologico\u00bb, riconoscendo che \u00abla parodia dei clich\u00e9 della storia del cinema \u00e8 riuscita e spesso spassosa\u00bb."}
{"id": "1281362", "revid": "2136255", "url": "https://it.wikipedia.org/wiki?curid=1281362", "title": "Arco dei Gavi", "text": "Larco dei Gavi, situato lungo l'antica via Postumia a Verona, poco fuori dalle mura della citt\u00e0 romana, \u00e8 un rarissimo caso di arco onorario e monumentale a destinazione privata nell'architettura romana. Venne infatti realizzato intorno alla met\u00e0 del I secolo per celebrare la \"gens Gavia\".\nDurante il Rinascimento questa fu una delle pi\u00f9 apprezzate tra le antichit\u00e0 veronesi, anche grazie alla presenza della firma di un Vitruvio, che rievoca il noto architetto romano autore del trattato \"De architectura\". Il monumento fu quindi descritto da umanisti e antiquari, dettagliatamente riprodotto e studiato nei rapporti proporzionali e nelle decorazioni, infine ripreso come modello da architetti e pittori, quali Palladio, Sangallo, Serlio, Falconetto, Sanmicheli, ma anche Bellini e Mantegna. Grande influenza ebbe in particolare sull'arte veronese, venendo copiato lo schema complessivo per la realizzazione di portali, altari e cappelle nelle principali chiese di Verona.\nL'arco non sorge pi\u00f9 nella sua posizione originaria in quanto venne demolito dal Genio Militare francese nel 1805, tuttavia i numerosi rilievi che erano stati prodotti precedentemente resero possibile la sua ricomposizione per anastilosi e restauro nel 1932, quando venne ricollocato nella piazzetta di Castelvecchio, dove si trova tutt'oggi.\nStoria.\nL'arco dei Gavi venne commissionato dalla famiglia dei Gavi all'architetto Vitruvio Cerdone e realizzato verso la fine del regno di Augusto o al massimo nei primissimi anni di regno di Tiberio, quindi nella prima met\u00e0 del I secolo. Inizialmente interpretato come monumento funerario o cenotafio per la sua collocazione sulla via dei sepolcri, molto probabilmente la sua funzione era la medesima di quella di molti altri archi provinciali, ovvero di monumento simbolico delle libert\u00e0 municipali che si era soliti erigere in occasione di un avvenimento di grande importanza per la citt\u00e0.\nEretto lungo la via Postumia come monumento isolato, pi\u00f9 tardi venne spogliato degli elementi decorativi e venne inglobato nella nuova cinta comunale, costruita a partire dal XII secolo lungo la depressione dell'Adigetto, dall'attuale Ponte Aleardi fino alla fortificazione che sorgeva al posto di Castelvecchio: l'arco cambi\u00f2 quindi la sua funzione, venendo utilizzato come porta urbica con il nome di porta di San Zeno. Durante la Signoria Scaligera venne inserito nel sistema difensivo di Castelvecchio, edificato nella seconda met\u00e0 del XIV secolo, tanto che un fianco venne parzialmente inglobato nella torre dell'Orologio, mentre sull'altro fianco si appoggi\u00f2 la muraglia il cui camminamento passava sopra l'antico monumento. Nel vano interno trov\u00f2 spazio perfino un posto di guardia. A questo cambio di destinazione d'uso e serie di trasformazioni si deve il sacrificio dei alcune parti del coronamento del monumento, necessario per una pi\u00f9 efficiente sistemazione difensiva del cammino di ronda.\nSolo durante il periodo di governo della Serenissima, che finanzi\u00f2 la costruzione delle mura veneziane, l'edificio perse definitivamente la sua funzione difensiva e di porta urbica, rimanendo comunque un passaggio obbligato lungo l'asse che dalla nuova porta Palio portava nel cuore della citt\u00e0. Nel 1550 la Repubblica Veneta cedette a privati l'area intorno all'edificio, compreso due botteghe che erano sorte al suo interno. Il nuovo proprietario decise di liberare il monumento tramite la demolizione delle mura medievali e delle casupole che vi si addossavano, infine edific\u00f2 le sue case mantenendo una distanza di rispetto dall'arco.\nNel 1805, durante l'occupazione napoleonica, il Genio Militare francese decret\u00f2 e attu\u00f2 lo smontaggio del monumento per ragioni di sicurezza militare e di viabilit\u00e0: l'arco venne quindi accuratamente rilevato in tutti i suoi elementi lapidei e decorazioni in modo da consentire una sua successiva ricostruzione, venne smontato e i blocchi furono in un primo momento abbandonati in piazza Cittadella, dove subirono alcuni danni e asportazioni, infine depositati al sicuro negli arcovoli dell'Arena. La parte basamentale della struttura, invece, non venne rimossa in quanto nel corso dei secoli si era interrata e non era quindi di impedimento per la circolazione. L'architetto veronese Giuseppe Barbieri, inoltre, nel 1812 fece modellare in legno e in scala ridotta tutti i singoli conci di pietra, dopodich\u00e9 ricompose con grande cura l'arco in miniatura: il modello, che \u00e8 oggi conservato presso il museo archeologico al teatro romano, sarebbe stato particolarmente prezioso per i successivi lavori di ripristino.\nL'ipotesi di ricomporlo venne promossa per la prima volta nel 1920 dall'Ispettore dei monumenti Antonio Avena, anche se la proposta accese le polemiche circa l'ubicazione in cui ricostruirlo e la metodologia di restauro da adottare. Dopo anni di proposte si decise di ricomporlo per anastilosi, di collocarlo nella piazza a lato di Castelvecchio e di integrare le parti mancanti. I lavori furono autorizzati nel 1931 e seguiti da Antonio Avena e Carlo Anti, mentre l'attico, che era mancante, venne ridisegnato da Ettore Fagiuoli, che si bas\u00f2 sui disegni di Andrea Palladio e i rilievi effettuati prima dello smontaggio del 1805. L'arco venne finalmente inaugurato il 28 ottobre 1932, come parte delle celebrazioni del decimo anniversario della marcia su Roma.\nDurante alcuni lavori ai piedi del monumento, iniziati nel 2011, \u00e8 stata infine scoperta la cosiddetta \"domus\" di Castelvecchio, il cui elemento meglio conservato, un pavimento in mosaico policromo caratterizzato da un motivo decorativo geometrico, \u00e8 stato collocato presso la Sala Boggian del museo di Castelvecchio.\nCommittente.\nMolto probabilmente Verona \u00e8 stata la citt\u00e0 natale della pi\u00f9 nota famiglia veronese di epoca romana, la \"gens Gavia\", allora conosciuta anche in altre citt\u00e0 italiane. I nomi di alcuni componenti della famiglia si possono trovare incisi in una loggia del teatro romano di Verona e in un'iscrizione che ricorda che un membro della \"gens Gavia\" provvide, per testamento, alla costruzione di un acquedotto; lo stesso arco dei Gavi prende il nome dalla famiglia veronese che lo fece erigere, come conferma la scritta dedicatoria \"CURATORES L[ARUM] V[ERONENSIUM IN HONOREM ...] GAVI CA... DECURIONUM DECRETO\".\nSui piedistalli delle nicchie, che originariamente contenevano le statue dei committenti, erano indicati i nomi di quattro membri della famiglia Gavia: i nomi ancora leggibili sono quelli di Caio Gavio Strabone, Marco Gavio Macrone (entrambi figli di un Caio Gavio) e Gavia, figlia di Marco Gavio; un quarto nome \u00e8 invece andato perduto. La perdita quasi completa dell'iscrizione principale nel fregio della trabeazione impedisce per\u00f2 di conoscere chi finanzi\u00f2 la costruzione dell'arco, se il municipio o, come appare pi\u00f9 probabile, uno dei membri della stessa famiglia.\nProgettista.\nIl progettista dell'arco ha lasciato la propria firma su due iscrizioni nella faccia interna dei pilastri, circostanza che ci consente di conoscere il nome dell'architetto di questo monumento, caso estremamente poco frequente nelle architetture romane: l'iscrizione in grafia latina riporta infatti la scritta \"L(UCIUS) VITRUVIUS L(UCI) L(IBERTUS) CERDO ARCHITECTUS\". La duplice firma venne studiata in modo che ne fosse consentita la lettura sia in entrata che in uscita dalla citt\u00e0, per cui l'architetto era talmente celebre che la municipalit\u00e0 consenti o addirittura richiese la sua duplice sigla. Il ritrovamento del nome dell'architetto romano, probabilmente merito di Andrea Mantegna, che riprodusse l'epigrafe all'interno della cappella Ovetari a Padova, costitu\u00ec un evento cruciale per gli artisti e architetti rinascimentali, anche perch\u00e9 l'arco rispondeva meglio al gusto e ai problemi di ritmo perseguiti in quel periodo rispetto ad altri monumenti veronesi come, per esempio, la vicina \"porta Iovia\".\nL'architetto Lucio Vitruvio Cerdone, come indica il nome Cerdone, fu uno schiavo greco liberato da un cittadino romano di nome Lucio Vitruvio. Secondo diversi studiosi il gentilizio \"Vitruvius\" potrebbe richiamare a Vitruvio, architetto e trattatista vissuto ai tempi di Giulio Cesare e morto molto anziano sotto il regno di Augusto, autore del trattato in dieci libri di architettura che proprio durante il Rinascimento acquis\u00ec una grande notoriet\u00e0 e che conseguentemente attir\u00f2 numerosi studiosi ad analizzare accuratamente la \"fabrica\" veronese. Si ipotizza, quindi, che Vitruvio Cerdone possa essere uno schiavo liberato dal pi\u00f9 noto degli architetti dell'Antica Roma, anche in considerazione del fatto che l'architetto dell'arco dei Gavi applica diversi principi teorici fondamentali del trattato vitruviano: l\"ordinatio\", che sarebbe la razionale subordinazione delle singole parti, con il preciso disegno di ogni blocco lapideo; la \"dispositio\", che \u00e8 il rapporto delle singole parti rispetto all'intera struttura, attraverso l'ausilio di disegni geometrici in pianta e in alzato per la fase di progettazione e di un sistema di siglatura per la guida delle fasi esecutive; la \"symmetria\", ovvero un sistema di rapporti proporzionali che interessa la struttura a tutte le scale, dalla pi\u00f9 ampia della forma architettonica fino a quella di dettaglio dell'apparato decorativo, e che si fonda sul modulo.\nDescrizione.\nContesto.\nL'arco dei Gavi venne eretto fuori dalle mura della citt\u00e0, nel punto di incrocio tra la via Postumia e il probabile limite del \"pomerium\", confine esterno della citt\u00e0 che doveva correre lungo l'avvallamento naturale scavato in tempi remoti dal fiume Adige, separando il terrazzo alluvionale su cui sorgeva Verona romana dall'agro. Si trovava quindi in area suburbana, in prossimit\u00e0 del punto in cui la via Gallica si congiungeva alla Postumia e a circa 550 metri da porta Borsari.\nLa posizione gli attribuiva la duplice funzione di anticipare la porta urbica da un lato, e di ingresso monumentale al sepolcreto che era sorto lungo la strada, dall'altro. Il luogo in cui venne realizzato lo fece apparire come una quinta scenografica ed elemento di cesura tra citt\u00e0 e campagna: giungendo dalla campagna, infatti, aveva come sfondo le mura della citt\u00e0 e lo scenario del monumentale colle San Pietro, su cui sorgevano il teatro cittadino e un tempio pagano.\nLa pianta quadrifronte e la larghezza dei fornici pu\u00f2 confermare come si trovasse quasi sicuramente all'incrocio di due percorsi. Oltre al passaggio della via Postumia attraverso il fronte principale, che \u00e8 largo 12 piedi romani e consentiva il passaggio di due carri, si trovava quindi un asse stradale perpendicolare al primo che attraversava l'edificio lungo il fronte minore. In questo caso, infatti, la larghezza dei fornici \u00e8 di soli 9 piedi, misura tipica delle strade secondarie, e la pavimentazione doveva essere in terra battuta o ghiaia, al contrario di quella in basolato rinvenuta lungo l'asse principale.\nQuesto percorso secondario faceva verosimilmente parte della rete stradale suburbana della citt\u00e0, che proprio in questa zona fu protagonista dell'espansione edilizia al di fuori delle mura, come dimostra la scoperta, non molto distante dalla posizione originaria dell'arco, della domus di Castelvecchio. Il fatto che esso si trovasse in uno dei punti pi\u00f9 vicini della Postumia alla riva dell'Adige lascia inoltre presupporre che il prolungamento verso Nord-Ovest di questa strada secondaria non andasse a terminare sul fiume, ma che proseguisse con un ponte lapideo o ligneo o tramite un sistema di traghetti, proprio in corrispondenza dell'attuale ponte di Castelvecchio. In questo modo sarebbe stato possibile un pi\u00f9 diretto collegamento tra le due aree suburbane situate sulle opposte sponde dell'Adige, ma soprattutto avrebbe consentito per la via Claudia Augusta, che arrivava dalla Valle dell'Adige, un percorso secondario rispetto a quello principale che prevedeva l'attraversamento presso il \"pons lapideus\", evitando cos\u00ec l'ingresso in citt\u00e0.\nL'arco venne demolito dai napoleonici nel 1805 e ricomposto solo nel 1932, non pi\u00f9 nella sua sede originaria, dove avrebbe intralciato il traffico, ma in una piazzetta a breve distanza, di fianco a Castelvecchio. Il luogo in cui sorgeva originariamente l'arco \u00e8 ancora individuabile grazie ad un rettangolo di marmo visibile sulla carreggiata della strada di fronte al castello.\nStruttura e decorazioni.\nL'arco dei Gavi, caratterizzato da grande semplicit\u00e0 costruttiva, \u00e8 un tetrapilo a pianta rettangolare con un fornice per lato, strutturato su due fronti principali. I quattro piloni hanno una forma rettangolare allungata e profili mistilinei, in quanto disegnati in funzione dei piedritti, delle colonne e dei paramenti murari.\nLe fondazioni della struttura consistevano in quattro piloni in mattoni di laterizio allettati in spessi strati di malta di calce; questi piloni si allargavano in profondit\u00e0 per mezzo di riseghe fino a formare un'unica platea di fondazione. Il raccordo tra le fondazioni e i piloni soprastanti avveniva per via dell\"euthynteria\", ovvero di un basamento in blocchi di calcare, che non si differenziavano quindi dai blocchi utilizzati nel resto della struttura in elevato, n\u00e9 per materiale n\u00e9 per le dimensioni. L\"euthynteria\" emergeva dal terreno per un terzo della sua altezza ed era quindi visibile.\nI prospetti principali sono ripartiti in tre fasce verticali da quattro colonne corinzie quasi a giorno, poggianti su un piedistallo molto elevato. Le due colonne centrali, collegate dalla trabeazione e frontone soprastanti a formare una sorta di edicola, delimitano sui due lati il fornice principale, il quale \u00e8 caratterizzato da un archivolto a tre fasce che poggia su due pilastri corinzi, decorati all'esterno da candelabre scolpite con motivi vegetali. Nelle due fasce pi\u00f9 esterne della facciata principale si trovano invece due nicchie alte e strette: queste, alte 2,50 metri, larghe 0,98 metri e profonde 0,68 metri, sono caratterizzate da un alto piedistallo e da un frontone triangolare. Al di sopra, anche se molto consumate, si possono ancora scorgere due cartelle con mensola. Infine queste due partizioni esterne erano chiuse in alto da fasce decorate comprese tra i capitelli, forse con doppio festone a rilievo, purtroppo andati perduti.\nI due lati minori sono a loro volta incorniciati dalle colonne esterne dei lati maggiori, in quanto esse sono poste sugli angoli della struttura e si affacciano su entrambi i prospetti. Mentre la quasi totalit\u00e0 degli archi romani mostrano sul lato una facciata cieca, in questo caso \u00e8 presente un fornice minore costituito da un archivolto a due fasce che si imposta su una semplice piedritto. Sopra il fornice alleggerisce ulteriormente la costruzione una finestra contornata da una modanatura semplice.\nL'interno dell'arco ha un soffitto piano a cassettoni, non \u00e8 quindi presente la conclusione a volta a botte tipica degli archi romani, tanto che si pu\u00f2 pensare a una contaminazione delle forme di un tetrapylon ellenistico con il classico arco romano. Uno dei lacunari meglio conservati \u00e8 ornato al centro da un clipeo con viso di Gorgone circondato da quattro rosoni, il tutto racchiuso da un giro di mensoline. Il monumento romano \u00e8 quindi caratterizzato da un aspetto ricco, determinato dalla presenza di questo cassettonato lapideo, ma anche dalla natura dell'ordine corinzio e la variet\u00e0 di frontoni, i cui timpani un tempo erano coronati da una bassa decorazione metallica, e infine dalla presenza di pilastri a candelabre, archivolti ornati, mensole e festoni. Nelle quattro nicchie inoltre erano presenti le statue dei personaggi della \"gens Gavia\" ricordati nelle iscrizioni incise sotto le nicchie stesse. Proporzioni, motivi architettonici, elementi figurati e decorativi concorrevano nel loro insieme a dare all'arco un aspetto di slanciata eleganza e di misurata variet\u00e0 e ricchezza.\nIl monumento possiede un'altezza di 12,69 metri, una lunghezza di 10,96 metri dei lati maggiori e di 6,02 metri di quelli minori. Il fornice maggiore, che ha una luce di 8,40 x 3,48 metri, consentiva il passaggio della via Postumia, mentre sotto quello minore, che ha una luce di 5,50 x 2,65 metri, si diramava un percorso secondario diretto al fiume, dove la strada attraversava l'Adige all'incirca in corrispondenza del ponte di Castelvecchio.\nTecnica costruttiva.\nIl monumento venne costruito in blocchi di pietra calcarea bianca veronese, probabilmente proveniente dalle cave della vicina Valpantena, accuratamente squadrati e sovrapposti in corsi regolari. Esso \u00e8 quindi stato realizzato tramite la tecnica costruttiva dell'opera quadrata isodoma, dove la funzione statica \u00e8 assolta dalle quattro pareti alleggerite dei quattro fornici centrali, mentre le colonne in ordine corinzio hanno una funzione pi\u00f9 decorativa che propriamente statica.\nI piedistalli sono composti da quattro filari di blocchi squadrati (un filare per la base, due per il cuore del piedistallo e uno per la cornice conclusiva), mentre la parte centrale, che corrisponde all'altezza delle colonne, \u00e8 composta da undici corsi, infine tre sono quelli che compongono la trabeazione. Non si conosce invece il numero di filari che componevano il coronamento della struttura, in quanto i blocchi originali sono andati perduti e quelli oggi presenti sono stati aggiunti durante i lavori di ricomposizione e restauro del monumento, sulla base di rilievi antichi. Questi corsi di pietra variano leggermente di dimensioni gli uni rispetto agli altri, tuttavia ogni filare mantiene la stessa altezza per tutta il perimetro della struttura. Solo alcuni elementi decorativi la cui lavorazione era pi\u00f9 complicata, in particolare i capitelli delle colonne, i capitelli dei pilastri dei fornici principali e le cartelle a mensola, sono stati ottenuti da blocchi unici.\nLe colonne corinzie aderiscono per un quarto della sezione alle pareti della struttura. I vari rocchi sono alternativamente isolati oppure ricavati nello stesso blocco che compone la parete, formando cos\u00ec un insieme molto solido. I singoli rocchi erano legati verticalmente tra di loro da perni di vario tipo e orizzontalmente, con la parete, tramite grappe metalliche di sezione quadrata di 2 centimetri e lunghe 18 centimetri. Altri dettagli decorativi minori furono infine completati dopo che i blocchi furono posti in opera.\nLa tecnica costruttiva utilizzata per la costruzione dell'arco rivela quindi una evidente corrispondenza tra le forme architettoniche e decorative e la precisa esecuzione tecnica, ogni dettaglio fu quindi predeterminato dall'architetto stesso, come dimostra anche la presenza di siglature sulla maggioranza dei blocchi che compongono la struttura, le quali hanno consentito la precisa ubicazione dei singoli blocchi nel corpo della struttura durante il cantiere di costruzione. Queste sigle furono rilevate sulle facce nascoste dei blocchi lapidei dall'architetto Barbieri nel 1812, a seguito della demolizione dell'arco da parte dei francesi. Il meticoloso lavoro di rilievo dell'architetto veronese ci porta a conoscenza di un numero abbastanza limitato di sigle poste sui blocchi che formano il piedistallo e la trabeazione, in parte perdute forse a causa di vari fenomeni di degrado che nel corso dei secoli le hanno erose, mentre il gran numero di sigle rilevate sul corpo centrale permettono addirittura di comprendere la logica che sottende questo sistema di cifratura. Gli undici corsi di pietra che compongono l'alzato erano distinti ciascuno da una lettera dell'alfabeto, pur con delle variazioni: A e B erano infatti sostituite, forse per comodit\u00e0 di incisione, dalla lettera X; la lettera C era incisa orizzontalmente per distinguerla meglio dalla G; cos\u00ec anche la lettera I, incisa orizzontalmente per distinguerla invece dal numero 1. Ogni singolo corso era a sua volta cifrato con una serie di numeri. A s\u00e9 stante rispetto a questo sistema era invece la numerazione dei conci degli archivolti dei fornici principali e secondari. Mediante la lettera e il numero era cos\u00ec possibile individuare con precisione il posto di ciascun blocco all'interno della \"fabrica\".\nStato di conservazione e restauro.\nNel 1931 i lavori di restauro furono autorizzati da Ministero e seguiti l'anno successivo da Antonio Avena e Carlo Anti, rispettivamente direttore artistico e consulente archeologico, mentre direttori lavori furono gli ingegneri Zordan e Tromba. Il progetto scelto fu quello di ricomposizione del monumento nella piazzetta in cui si trova ancora oggi, attraverso un restauro per anastilosi e reintegrazione, supportato dai numerosi rilievi effettuati precedentemente, dall'antico sistema di siglatura dei blocchi e delle tracce delle grappe. Per completare l'arco degli elementi che erano ormai stati perduti, si decise di reintegrarlo tramite blocchi di pietra analoghi a quelli precedenti per forma e materiale, ma trattando le superfici con una leggera martellinatura e riproducendo gli elementi decorativi in forme semplificate. Per l'attico la tecnica eseguita fu leggermente diversa, in quanto le superfici furono trattate con una martellina di dimensioni maggiori e le cornici furono solo profilate, in modo da far apparire la parte superiore del monumento, che era stata quasi integralmente ricostruita, come sbozzata e non finita, cosicch\u00e9 fosse pi\u00f9 semplice individuare la sua diversa natura. Infatti dell'attico non erano rimasti abbastanza elementi originari per poterne precisarne forma e proporzioni ed Ettore Fagiuoli, che lo progett\u00f2, dovette prendere a modello i rilievi restituiti da Andrea Palladio, da Giuseppe Barbieri e da Carlo Ederle. L'aspetto finale, vista la rigorosa metodologia adottata, non si discosta molto da quello primitivo.\nLa ricostruzione in una sede diversa dall'originaria comport\u00f2 purtroppo la demolizione di una parte della domus di Castelvecchio per realizzare le nuove fondazioni in calcestruzzo. L'elevato venne consolidato mediante l'utilizzo di chiavi di ferro dove non fu possibile reimpiegare le grappe antiche, mentre per la copertura si opt\u00f2 per la realizzazione di una soletta di cemento armato resa impermeabile tramite un manto di asfalto. Alla base del monumento venne infine ricomposto un tratto di strada romana in basoli.\nIl prospetto meridionale della struttura originale romana, posto verso corso Cavour e corrispondente a quello \"a foro\", \u00e8 quello che \u00e8 pervenuto a noi pi\u00f9 integro. Si sono infatti conservati buona parte del piedistallo, dove per\u00f2 la cornice terminale, specialmente all'esterno, \u00e8 molto deteriorata, e del corpo mediano, dove tuttavia le colonne hanno subito gravi perdite: di quella sinistra rimane solo una parte della base; quella mediana di sinistra ha invece perso la base ma conserva il fusto, dove per\u00f2 le scanalature sono molto erose, e il capitello, che \u00e8 sostanzialmente privo della decorazione; la mediana destra conserva ancora integri sia la base che il fusto; infine la colonna angolare di destra conserva alcuni rocchi molto erosi e solo una parte della base. Nel paramento intercolumnio di destra si conservano l'epigrafe alla base della nicchia, il pilastrino destro con capitello e la trabeazione della nicchia stessa, oltre che il cartiglio privo per\u00f2 della mensola. Tutti questi elementi sono invece molto erosi, se non addirittura mancanti, nell'intercolumnio di sinistra. Nel fornice sono molto erosi e di difficile lettura la chiave di volta con i due conci contigui e parte la decorazione del piedritto sinistro. Nella parte sommitale rimangono pochi frammenti di architrave (posti sopra l'intercolumnio dei due piloni), esigui resti del fregio con alcune lettere incise, e un segmento molto danneggiato della cornice e del frontone.\nLa facciata che oggi guarda l'Adige e che in origine era rivolta \"ad agro\", \u00e8 invece meno conservata. In questo caso, infatti, il piedistallo \u00e8 in gran parte restaurato, mentre nel corpo mediano solamente la colonna mediana di destra ha il fusto quasi completamente costituito da rocchi originali, anche se le scanalature e la base sono molto danneggiate. Della colonna angolare destra rimane invece una parte della base, alcuni elementi del fusto e il capitello, sempre molto eroso. In questa facciata entrambe le tabelle contengono l'iscrizione, inoltre nella nicchia di destra sono in buono stato sia il pilastrino sinistro, che la trabeazione e il frontone. Inoltre si conservano quasi tutti i blocchi che costituiscono i due paramenti intercolumni. Nel fornice i piedritti conservano i blocchi originali ma sono molto danneggiati e gran parte delle decorazioni sono andate perdute, cos\u00ec come i capitelli, mentre dell'archivolto rimangono solo tre conci originali.\nNella facciata minore orientale sono originali alcuni blocchi della parete, un tratto della cornice della finestra ed alcuni conci dell'archivolto, mentre nella facciata minore occidentale rimangono entrambi i blocchi di imposta dell'archivolto e sei dei suoi conci, oltre a parte dell'architrave della finestra. Infine, delle tre grandi lastre che componevano il soffitto sono pervenuti alcuni frammenti con le relative decorazioni."}
{"id": "1281363", "revid": "38120", "url": "https://it.wikipedia.org/wiki?curid=1281363", "title": "Forgotten silver", "text": ""}
{"id": "1281366", "revid": "54253", "url": "https://it.wikipedia.org/wiki?curid=1281366", "title": "Cult (cinema)", "text": ""}
{"id": "1281367", "revid": "38120", "url": "https://it.wikipedia.org/wiki?curid=1281367", "title": "OSCAR", "text": ""}
{"id": "1281371", "revid": "486946", "url": "https://it.wikipedia.org/wiki?curid=1281371", "title": "Giornata del pensiero", "text": ""}
{"id": "1281373", "revid": "486946", "url": "https://it.wikipedia.org/wiki?curid=1281373", "title": "Giornata del Pensiero", "text": ""}
{"id": "1281380", "revid": "237256", "url": "https://it.wikipedia.org/wiki?curid=1281380", "title": "Zaporizhzhya", "text": ""}
{"id": "1281381", "revid": "106268", "url": "https://it.wikipedia.org/wiki?curid=1281381", "title": "Coppa Italia 1967-1968", "text": "La Coppa Italia 1967-1968 fu la 21\u00aa edizione della manifestazione calcistica. Inizi\u00f2 il 3 settembre 1967 e si concluse il 30 giugno 1968. Il trofeo fu vinto dal , al suo terzo titolo.\nLa competizione vede la partecipazione delle 16 compagini di Serie A e delle 21 di Serie B. A partire da questa edizione viene abbandonata l'eliminazione diretta integrale (utilizzata per tutte le edizioni precedenti tranne che per quella del 1958), prevedendo, dopo i quarti di finale, un girone all'italiana (con sfide di andata e ritorno) fra le 4 vincitrici. Quella del 1967-68 \u00e8 pertanto la prima edizione (di 3 complessive) del torneo a non prevedere una finale in gara singola o doppia.\nQuarti di finale.\n\"Andata 13-12-1967, ritorno 17-1-1968\""}
{"id": "1281384", "revid": "765341", "url": "https://it.wikipedia.org/wiki?curid=1281384", "title": "Pietro Raimondi", "text": "Biografia.\nAllievo del Conservatorio della Piet\u00e0 dei Turchini a Napoli, studi\u00f2 canto e accompagnamento dei partimenti col Labarbera, nel contrappunto e nella composizione ebbe come maestro Giacomo Tritto.\nDopo sei anni di studio ritorn\u00f2 a Roma cercando lavoro, ma le non agiate condizioni economiche lo costrinsero a spostarsi a Firenze da sua zia e a Genova dove viveva sua madre.\nIn quest'ultima citt\u00e0 inizi\u00f2 come maestro, insegnante e compositore; fu qui che rappresent\u00f2 per la prima volta l'opera buffa \"La Bizzarria d'amore\" (1807).\nViaggi\u00f2 per diversi anni l'Italia per mettere in scena le sue opere. Dal 1816 al 1820 fu maestro di cappella della citt\u00e0 di Acireale.\nNel 1820 incontr\u00f2 a Napoli Gioachino Rossini, invitato per eseguire la sua Messa di Gloria: recenti studi musicologici, basati su elementi storici e stilistici, hanno stabilito che la fuga conclusiva (Cum Sancto spiritu) sia in realt\u00e0 opera di Raimondi. \nNel 1824 ebbe la nomina di direttore dei RR. teatri di Napoli e l'anno dopo successe al Tritto nel posto di maestro di composizione al R. Collegio di musica della stessa citt\u00e0. In questo periodo Vincenzo Bellini prese da lui alcune lezioni.\nDal 1833 al 1852 fu professore di contrappunto al Conservatorio del Buon Pastore e direttore del teatro Carolino di Palermo, ma \u00e8 noto che nel 1836, in seguito alla morte di Anton\u00edn Reicha, fece domanda alla cattedra di armonia e contrappunto del Conservatorio di Parigi. Un ritardo postale di quattro giorni, come si deduce dalla lettera inviatagli da un dispiaciuto Luigi Cherubini, imped\u00ec la sua eventuale candidatura.\nIl 12 dicembre 1852 succedette al Basily nel posto di maestro di cappella di S. Pietro in Roma. L'estate dello stesso anno, al Teatro Argentina, era stata eseguita la sua opera pi\u00f9 imponente, l'oratorio \"Giuseppe\", il quale consisteva in realt\u00e0 di tre lavori separati da eseguirsi prima singolarmente, poi contemporaneamente. Occorsero in tutto 430 esecutori, fra orchestrali e coristi. L'esecuzione di questo \"opus unicum\" ebbe una certa risonanza internazionale, tanto che nell'estate del 1853 Franz Liszt, il quale defin\u00ec il Raimondi \"maestro dei maestri nell'arte del contrappunto\", si disse disponibile ad eseguirlo in Germania: ma la morte di Raimondi pochi mesi dopo ne imped\u00ec il progetto.\nOpere.\n\u00c8 autore di 62 opere teatrali, tra cui: \nScrisse cinque oratori, tra cui. \nCantate: \nBalletto:\nMesse con orchestra; "}
{"id": "1281386", "revid": "125970603", "url": "https://it.wikipedia.org/wiki?curid=1281386", "title": "Zapori\u017e\u017eja", "text": "Zapori\u017e\u017eja (, pron. ; , \"Zaporo\u017e'e\", pron. ; traslitterato anche in \"Zaporizhzhya\") \u00e8 una citt\u00e0 dell'Ucraina sud-orientale di 731.922 abitanti. Posta sulle rive del fiume Dnepr, \u00e8 capoluogo degli oblast' e distretto omonimi.\nGeografia fisica.\nSituata a 70 chilometri da Dnipro, \u00e8 la sesta citt\u00e0 dell'Ucraina per numero di abitanti.\nStoria.\nFino al 1921 era chiamata Aleksandrovsk (\u0410\u043b\u0435\u043a\u0441\u0430\u043d\u0434\u0440\u043e\u0432\u0441\u043a), poi prese il nome di Zaporo\u017e'e (\u0417\u0430\u043f\u043e\u0440\u043e\u0301\u0436\u044c\u0435). Il nome attuale \u00e8 stato adottato dopo l'indipendenza dell'Ucraina.\nLa citt\u00e0 \u00e8 nota perch\u00e9 nei suoi paraggi le truppe naziste durante la seconda guerra mondiale persero la loro ultima testa di ponte sul fiume Dnepr, alla fine del 1944. Questa sconfitta ebbe notevoli ripercussioni sull'intero fronte orientale: oltrepassato il fiume l'Armata Rossa ebbe la strada sgombra per la Romania.\nEconomia.\n\u00c8 un centro industriale di rilievo; vi hanno sede un'importante centrale idroelettrica nonch\u00e9 industrie automobilistiche (ZAZ) e chimiche, in particolare del ferro, del carbone, del manganese e dell'alluminio.\nNei pressi della citt\u00e0 vi \u00e8 la pi\u00f9 grande centrale nucleare d'Europa. Durante la guerra Ucraina-Russia, il 28 febbraio 2022 la Russia ha conquistato il controllo di questa centrale nucleare.\nCultura.\nIl dipinto \"I cosacchi dello Zaporo\u017e'e scrivono una lettera al sultano di Turchia\" di Il'ja Repin del 1891.\nSport.\nCalcio.\nLa squadra principale della citt\u00e0 \u00e8 il Metalurh Zapori\u017e\u017eja."}
{"id": "1281388", "revid": "484362", "url": "https://it.wikipedia.org/wiki?curid=1281388", "title": "Badia di San Fabiano", "text": ""}
{"id": "1281394", "revid": "767487", "url": "https://it.wikipedia.org/wiki?curid=1281394", "title": "I due criminali pi\u00f9 pazzi del mondo", "text": "I due criminali pi\u00f9 pazzi del mondo (\"Crimewave\") \u00e8 un film del 1985 diretto da Sam Raimi e scritto dai fratelli Coen e dallo stesso Raimi. Nel cast: Reed Birney, Sheree J. Wilson, Paul L. Smith, Brion James e Bruce Campbell.\nTrama.\nUn giovane imbranato precipita all'improvviso in una specie di incubo quando incontra due degenerati che sotto le mentite spoglie di derattizzatori in realt\u00e0 sfogano le loro follie omicide. Paradossi e non sense si inseguono creando una serie di situazioni paradossali, in cui il giovane dovr\u00e0 salvare la sua bella. La fine del film, che in realt\u00e0 corrisponde all'inizio, vede il protagonista seduto sulla sedia elettrica in procinto di essere giustiziato perch\u00e9 reputato colpevole (a torto) di una serie di omicidi, sar\u00e0 proprio quest\u2019ultimo tentativo di ribadire come sono andate realmente le cose a dare il via allo scorrere della vicenda."}
{"id": "1281396", "revid": "1318658", "url": "https://it.wikipedia.org/wiki?curid=1281396", "title": "Indiga", "text": "Indiga () \u00e8 una localit\u00e0 della Russia europea nord-occidentale (Circondario Autonomo dei Nenec), porto sul golfo di \u010c\u00eb\u0161a, presso la foce del fiume omonimo."}
{"id": "1281397", "revid": "110157", "url": "https://it.wikipedia.org/wiki?curid=1281397", "title": "Abbazia di Santa Maria (Montepiano)", "text": "L'abbazia di Santa Maria \u00e8 un edificio religioso che si trova a Montepiano, una frazione di Vernio, in provincia di Prato.\nStoria.\nSorta intorno al 1095 in una radura sul torrente Setta presso il romitorio del beato Pietro, fu ampliata prima del 1138, quando venne consacrata solennemente dal vescovo di Pistoia, Sant'Atto. Il monastero vallombrosano, che ebbe vasti possessi fino al Mugello e gest\u00ec uno \"Spedale\", fu lasciato dai monaci nel XVI secolo, passando al clero secolare.\nDurante una ristrutturazione, nel 1843, venne gravemente danneggiato da un terremoto, che abbatt\u00e9 parte del complesso.\nDescrizione.\nLa chiesa conserva il bel paramento in arenaria del XII secolo, opera di maestranze lombarde, che dotarono la facciata dell'originale coronamento ad archetti rampanti su colonnini, l'unico esempio noto nell'area pratese e pistoiese, e scolpirono il notevole portale, ornato da rilievi arcaizzanti sull'architrave e nella soprastante lunetta. Questa \u00e8 occupata da una ieratica figura di \"orante\", a braccia sollevate e mani aperte, con un corto gonnellino a pieghe.\nAll'interno l'alta, suggestiva navata con copertura a capriate, conserva a destra un importante gruppo di affreschi del 1260-1280: tre riquadri, che uniscono influssi lombardi e toscani, raffigurano la \"Nativit\u00e0\", l\"Annunciazione\" e l\"Arcangelo Michele\"; contigui sono l'imponente \"San Cristoforo\", il gigante patrono dei viandanti, opera fiorentina della corrente bizantina pi\u00f9 raffinata, e una rigorosa \"Madonna col Bambino\", basata su prototipi bizantini.\nSulla parete opposta restano alcuni frammenti del XIII secolo con \"Storie del beato Pietro\" e una raffinata serie di \"Santi\", della fine del Trecento, accostati allo Pseudo-Ambrogio di Baldese. Altri affreschi fra XIV e inizi del XV secolo sono sulle pareti e in controfacciata (attribuiti a Lorenzo di Niccol\u00f2 e Pietro di Miniato). Sotto l'altare \u00e8 un calco del rilievo di Giroldo da Como (1262), realizzato per la Badia, ora esposto nel Museo dell'Opera del Duomo a Prato, mentre sul fondo del coro una nicchia secentesca protegge le reliquie del beato Pietro."}
{"id": "1281398", "revid": "339392", "url": "https://it.wikipedia.org/wiki?curid=1281398", "title": "Badia di Santa Maria", "text": ""}
{"id": "1281400", "revid": "287204", "url": "https://it.wikipedia.org/wiki?curid=1281400", "title": "Palazzo Boyl (Cagliari)", "text": "Il palazzo Boyl \u00e8 uno degli edifici pi\u00f9 importanti dal punto di vista storico e artistico del centro storico di Cagliari.\nStoria.\nFu costruito nel 1840 da Carlo Pilo Boyl, marchese di Putifigari, generale d'artiglieria e discendente di Filippo Pilo Boyl, che nel XIV secolo aiut\u00f2 gli aragonesi a sconfiggere i pisani e ad impadronirsi della rocca della citt\u00e0. A fine 1800 l'edificio appartenne alla famiglia Rossi, come ne simboleggia la \"R\", scolpita in qualche finestra. Attualmente ne sono i proprietari i conti marchigiani Tomassini Barbarossa.\nAspetto.\nL'edificio \u00e8 in stile neoclassico, simile alla porta del Regio Arsenale militare e a porta Cristina, altre due opere di Carlo Pilo Boyl. Nell'edificio vi \u00e8 una balaustra marmorea ornata da quattro statue, ognuna delle quali simboleggia una stagione, mentre nel mezzo \u00e8 scolpito lo stemma del casato. Una mano che tiene un ciuffo di capelli (in sardo \"pilu\") per il casato Pilo, un toro (in sardo \"boi\") per la famiglia Boyl e quello d'Aragona (dei pali rossi su sfondo dorato).\nTorre del Leone.\nIl palazzo incorpora la torre del Leone (rinominata erroneamente \"torre dell'Aquila\") costruita dall'architetto Giovanni Capula, autore anche delle altre due torri di Cagliari: la torre dell'Elefante e la torre di San Pancrazio. Venne gravemente danneggiata nel 1708 dai bombardamenti inglesi, nel 1717 dai cannoni spagnoli e infine nel 1793 dall'attacco da parte dei francesi durante il quale perse la sua parte superiore e, ridotta quasi ad un rudere venne incorporata nell'edificio."}
{"id": "1281405", "revid": "1714743", "url": "https://it.wikipedia.org/wiki?curid=1281405", "title": "Enrico V di Brunswick-L\u00fcneburg", "text": "\u00c8 conosciuto per il grande numero di guerre a cui partecip\u00f2.\nBiografia.\nEnrico era figlio di Enrico IV di Brunswick-L\u00fcneburg, conosciuto con l'appellativo di \"Enrico \"il Vecchio\"\". Divenne duca alla morte del padre in battaglia nel 1514, e presto entr\u00f2 in conflitto con il vescovato di Hildesheim, contro il quale perse la Battaglia di Soltau Heath nel 1519. In ogni caso, nel 1523, il vescovato dovette cedere molti territori a Wolfenb\u00fcttel. Nel 1525, partecip\u00f2 alla guerra dei contadini tedeschi e nel 1528 assistette l'Imperatore Carlo V nelle sue campagne contro Francia ed Italia.\nMentre Enrico inizialmente di rivolse al protestantesimo e sostenne le fazioni della Confessione di Augusta nel 1530, egli si rivolse ai cattolici. Venne coinvolto nei conflitti con l'Elettorato di Sassonia e protest\u00f2 a lungo quando Calenberg, parte del Brunswick-L\u00fcneburg, si vot\u00f2 al protestantesimo. Nel 1541, con un pretesto, Enrico attacc\u00f2 la citt\u00e0 protestante di Goslar, e quando, nel 1542, l'Elettore di Sassonia ed il Langravio d'Assia andarono in aiuto della citt\u00e0 di Goslar come membri della Lega di Smalcalda, tentarono di occupare l'intero principato di Wolfenb\u00fcttel. Enrico si trasfer\u00ec nel ducato di Baviera.\nNel 1546 Enrico reclut\u00f2 un'armata con il supporto dell'Imperatore Carlo V e cerc\u00f2 di riprendere il controllo di parte di Wolfenb\u00fcttel. Ma venne ben presto catturato dalle truppe d'Assia e tenuto prigioniero, sin quando l'imperatore non pag\u00f2 il riscatto del suo rilascio nel 1547. Nel 1550 Volrad di Mansfeld occup\u00f2 Wolfenb\u00fcttel ed Enrico dovette rifugiarsi a Metz. Ma Mansfeld presto lasci\u00f2 l'assedio, ed Enrico pot\u00e9 fare ritorno in patria. Nel 1553 si alle\u00f2 con Maurizio di Sassonia, contro Alberto Alcibiade di Brandeburgo-Kulmbach, che aveva attaccato Wolfenb\u00fcttel. Questo conflitto culmin\u00f2 nella Battaglia di Sievershausen, nella quale i due figli maggiori di Enrico vennero uccisi. La battaglia, comunque, si concluse con la vittoria di Enrico.\n\u00c8 questione dibattuta se Enrico si convert\u00ec al protestantesimo sotto l'influenza dell'unico figlio rimastogli, Giulio, e mor\u00ec nel 1568.\nMatrimoni ed eredi.\nEnrico spos\u00f2 nel 1515 Maria (m. 1541), figlia di Enrico di W\u00fcrttemberg. Da questo matrimonio nacquero i seguenti figli che raggiunsero l'et\u00e0 adulta:\nNel 1556 si rispos\u00f2 con Sofia Jagellona (m. 1575), figlia del Re Sigismondo I di Polonia, dalla quale non ebbe figli. Ebbe un'amante, Eva von Trotte, da cui ebbe dieci figli."}
{"id": "1281406", "revid": "8897", "url": "https://it.wikipedia.org/wiki?curid=1281406", "title": "KDa", "text": ""}
{"id": "1281408", "revid": "1086846", "url": "https://it.wikipedia.org/wiki?curid=1281408", "title": "Unione Calcio Sampdoria 1998-1999", "text": "Questa voce raccoglie le informazioni riguardanti lUnione Calcio Sampdoria nelle competizioni ufficiali della stagione 1998-1999.\nStagione.\nIn estate la Sampdoria, con una rosa rinnovata, partecipa alla Coppa Intertoto, venendo eliminata dai connazionali del al quarto turno. In campionato, la squadra inizia discretamente ma un infortunio occorso al bomber Vincenzo Montella priva i doriani del centravanti per buona parte della stagione: senza i suoi gol, la squadra paga l'inesperienza e non ottiene risultati positivi, uscendo dalla Coppa Italia (sempre per mano del Bologna) e ritrovandosi relegata nei bassifondi della classifica. A met\u00e0 dicembre, all'indomani della sconfitta per 5-2 contro la , Luciano Spalletti viene esonerato: al suo posto arriva David Platt che, sprovvisto del patentino di allenatore, viene affiancato da Giorgio Veneri in panchina. All'esordio con i due tecnici la Sampdoria raccoglie un pareggio, 2-2, contro il : il risultato sar\u00e0 per\u00f2 effimero, dato che nelle giornate seguenti i liguri ottengono solo tre punti (in sei partite).\nIn seguito alla sconfitta contro il per 2-0, Platt rassegna le dimissioni nonostante la fiducia della societ\u00e0. La conduzione tecnica viene quindi affidata di nuovo a Spalletti: nonostante gli evidenti sforzi e il buon gioco all'allenatore toscano non sono sufficienti il rientro di Montella e i 21 punti raccolti nelle ultime 15 giornate per agguantare la salvezza. Il tardivo tentativo di rimonta viene complicato dall'incapacit\u00e0 di fare punti in trasferta (una sola vittoria e 7 punti totali in tutto il campionato) e viene vanificato il 16 maggio quando, alla penultima giornata, i liguri pareggiano 2-2 contro il Bologna, vera bestia nera della stagione doriana: la rete che sancisce il pareggio, e la conseguente retrocessione dei doriani, viene siglata al 94' su un contestatissimo calcio di rigore assegnato dall'arbitro Alfredo Trentalange, che in seguito ammetter\u00e0 la rilevanza del proprio errore.\nMaglie e sponsor.\nLo sponsor tecnico per la stagione 1998-1999 \u00e8 Asics, mentre lo sponsor ufficiale \u00e8 Daewoo.\nOrganigramma societario.\nArea direttiva\nArea tecnica"}
{"id": "1281409", "revid": "359923", "url": "https://it.wikipedia.org/wiki?curid=1281409", "title": "Marcello Mihalic", "text": ""}
{"id": "1281410", "revid": "339392", "url": "https://it.wikipedia.org/wiki?curid=1281410", "title": "Chiesa di Santa Maria a Montepiano", "text": ""}
{"id": "1281415", "revid": "125972075", "url": "https://it.wikipedia.org/wiki?curid=1281415", "title": "Unione Calcio Sampdoria 1991-1992", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 1991-1992.\nStagione.\nLa Sampdoria Campione d'Italia in carica si aggiudic\u00f2 la sua prima Supercoppa italiana vincendo per 1-0 contro la Roma, con rete di Roberto Mancini. Privatasi del poco convincente Mychajly\u010denko dopo una sola stagione in favore della promessa Silas, aggreg\u00f2 alla propria rosa anche Dario Bonetti (ad affiancare il fratello Ivano) e il giovane attaccante Renato Buso. In autunno lasci\u00f2 la squadra Beppe Dossena, per ruggini mai risolte con societ\u00e0 e spogliatoio.\nSul fronte interno, disput\u00f2 un campionato al di sotto delle aspettative, dopo lo spettacolare anno dello scudetto, terminando al sesto posto, a ridosso della zona Uefa dopo un inizio addirittura nelle zone pericolanti della classifica. Pesanti i rovesci con il Milan destinato a conquistare il titolo. Delusioni anche in Coppa Italia, in cui la Samp giunse ad un passo dalla finale perdendo soccombendo nel doppio confronto con il Parma, che ebbe la meglio nei tempi supplementari. \nSul fronte europeo, il percorso in Coppa Campioni, di cui i genovesi erano esordienti assoluti, inizi\u00f2 eliminando i norvegesi del Rosenborg cui fecero seguito, nel turno successivo, i magiari dell'Honv\u00e9d. I blucerchiati vinsero poi il proprio girone, approdando in finale: persero l'ultimo atto contro il favorito Barcellona, per un gol su punizione di Ronald Koeman al 112'.\nFu la fine di un ciclo: a stagione conclusa salutarono sia Gianluca Vialli che il tecnico pi\u00f9 vincente della storia blucerchiata, Boskov, rispettivamente destinati a Juventus e Roma.\nMaglie e sponsor.\nVengono confermate le divise prodotte dall'Asics (con l'aggiunta dello scudetto in ragione del titolo vinto nel campionato precedente), nonch\u00e9 lo sponsor ufficiale ERG."}
{"id": "1281418", "revid": "767487", "url": "https://it.wikipedia.org/wiki?curid=1281418", "title": "Gulftown", "text": "Gulftown \u00e8 la futura evoluzione del processore Intel Xeon DP per sistemi biprocessore, e andr\u00e0 a sostituire il core Gainestown. Dovrebbe inoltre essere anche il successore del Core i7 Bloomfield e andare cos\u00ec a occupare anche la fascia pi\u00f9 alta del settore desktop, dove continuer\u00e0 ad appartenere alla famiglia Core i7 Extreme (e probabilmente in un secondo tempo anche alla pi\u00f9 semplice Core i7).\nL'arrivo sui mercati \u00e8 stato il 16 marzo 2010, \u00e8 basato sulla seconda generazione dell'architettura Nehalem (a sua volta successiva all'Intel Core Microarchitecture), originariamente introdotta nella gamma Xeon DP proprio dal core Gainestown nel primo trimestre del 2009; tale seconda generazione \u00e8 conosciuta mediante il nome in codice Westmere.\nCaratteristiche tecniche.\nProcesso produttivo.\nA differenza del predecessore, Gulftown \u00e8 una CPU da 6 core e costruita mediante il nuovo processo produttivo a 32 nm secondo un approccio a Die Monolitico.\nAncora una volta, sono presenti 3 livelli di cache. Ogni core avr\u00e0 una propria cache L1 da 64 KB (divisa a sua volta in 2 blocchi da 32 KB, per le istruzioni e per i dati, al pari di quanto avviene per la precedente architettura Core), e una propria cache L2 da 256 KB ; a queste si aggiunge un'ulteriore cache L3 da 12 MB (contro quella da 8 MB del predecessore, che era per\u00f2 costituito da \"solo\" 4 core) che \u00e8 condivisa da entrambi i core e che sar\u00e0 di tipo inclusivo.\nCome previsto dall'architettura Nehalem, il bus \u00e8 il nuovo Intel QuickPath Interconnect, analogo all'HyperTransport di AMD, e ; \u00e8 presente il controller della memoria RAM, di tipo Triple Channel (a 3 canali) che supporta memorie DDR3, ; questa CPU consentir\u00e0 anche l'utilizzo di moduli di memoria particolarmente efficienti e funzionanti a soli 1,35 V (inferiori ai DDR3 standard).\nLa potenza massima assorbita \u00e8 130W. Per quanto riguarda il socket, esso \u00e8 l'LGA 1366 (conosciuto anche come Socket B) e introdotto da Gainestown e dalla sua controparte desktop Bloomfield.\nNonostante l'aumento del 50% sia dei core che della cache L3 sia del numero di transistor che compongono Gulftown (che \u00e8 pari a 1,17 miliardi contro i 731 milioni del predecessore), grazie al nuovo processo produttivo, la superficie complessiva del processore \u00e8 diminuita, essendo di soli 240\u00a0mm\u00b2 contro i 263\u00a0mm\u00b2 di Gainestown e Bloomfield.\nSfruttamento della cache di ultimo livello.\nNei processori dual core e multi core si pone il problema di come sfruttare la grande dotazione di cache di ultimo livello e come gestirne l'accesso da parte dei vari core. L'approccio a die monolitico cui si \u00e8 accennato poco sopra \u00e8 solo uno degli approcci possibili nella realizzazione, e ognuno di questi comporta pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nOltre alle ormai scontate istruzioni MMX, SSE, SSE2, SSE3, EM64T e XD-bit, \u00e8 implementato anche l'intero set di istruzioni SSE4. A fine 2007 con i primi processori a 45 nm (basati per\u00f2 su architettura \"Core\") Intel aveva iniziato l'introduzione di queste nuove istruzioni ma si era limitata a 47 istruzioni sulle 54 previste dal set SSE4 completo, e per questo motivo il produttore indicava questa prima implementazione, limitata, come SSE4.1 (dove .1 indica la prima versione); in tutti i processori basati sull'architettura Nehalem invece, verr\u00e0 integrato l'intero set delle istruzioni, indicato come SSE4.2.\nNon mancano la tecnologia di virtualizzazione Vanderpool e quella di risparmio energetico SpeedStep, che nelle nuove CPU vanter\u00e0 decisi miglioramenti; grazie alla tecnologia Power Gate infatti, Gulftown \u00e8 in grado di rallentare e accelerare la frequenza di ogni core individualmente a seconda della specifica occupazione e arrivare addirittura allo \"spegnimento\" di quelle aree della CPU che risulteranno inutilizzate, addirittura degli interi core, riducendone il voltaggio a zero, non limitandosi a diminuirne le richieste energetiche. Oltre ai core, Gulftown arriva anche allo spegnimento della cache L3, cos\u00ec da ridurre ulteriormente i consumi massimi; ci\u00f2 \u00e8 stato reso possibile dall'introduzione di una memoria di tipo SRAM nella quale viene copiato il contenuto della cache L3 nel momento in cui questa pu\u00f2 venire spenta.\nAlla tecnologia appena citata, se ne unisce anche un'altra esattamente duale, chiamata Intel Turbo Mode che \u00e8 in sostanza il nuovo nome della Intel Dynamic Acceleration gi\u00e0 vista nei Core 2 Duo Merom e Penryn alla base delle piattaforme Centrino Duo Santa Rosa e Centrino 2 Montevina. La nuova architettura Nehalem ha portato tale tecnologia in tutti i settori di mercato e grazie ad essa sar\u00e0 possibile aumentare il clock dei soli core utilizzati in modo da velocizzare l'elaborazione di quelle particolari applicazioni che non sono in grado di sfruttare adeguatamente un processore multi core. Avendo meno core attivi, consente infatti di aumentare il clock (e quindi il consumo) dei core rimanenti senza eccedere le specifiche della CPU stessa.\nAl pari di quanto avviene in Gainestown, anche la gestione del calore dissipato vedr\u00e0 importanti miglioramenti: a differenza di quanto avviene nei processori precedenti, che al raggiungimento di una certa temperatura abbassano istantaneamente il proprio clock al valore pi\u00f9 basso possibile, in Gulftown il clock verr\u00e0 abbassato progressivamente fino al raggiungimento della temperatura adeguata.\nL'implementazione della nuova tecnologia Simultaneous Multi-Threading, evoluzione della vecchia Hyper-Threading (ma basata su principi completamente diversi), ormai abbandonata da parte del produttore statunitense, e in grado di raddoppiare il numero di thread elaborabili dalla CPU. Dato che Gulftown avr\u00e0 6 core, sar\u00e0 in grado di gestire fino a 12 thread contemporaneamente.\nDerivando dalla seconda generazione dell'architettura Nehalem, conosciuta come Westmere, Gulftown integrer\u00e0 anche le 7 nuove istruzioni AES-NI grazie alle quali dovrebbero venire triplicate le prestazioni di elaborazioni relative a criptaggio e decriptaggio AES.\nPrimi test di overclock.\nModelli attesi o gi\u00e0 sul mercato.\nDi seguito i modelli attesi al debutto per il settore server:\nPrevista anche la versione LV (Low Voltage) a voltaggio ridotto:\nSono previste anche versioni a 4 core, che verranno realizzate disattivando semplicemente una coppia di core:\nE anche in questo caso le versioni LV:\nAttualmente esistono 2 cpu intel core i7 extreme per pc domestici desktop\n(3,6\u00a0GHz) - 999 $\nIl successore.\nAl momento non sono previste pi\u00f9 di 2 generazioni per i processori basati sull'architettura Nehalem, una a 45\u00a0nm e una a 32\u00a0nm, e dato che Gulftown apparterr\u00e0 alla seconda \u00e8 altamente probabile che il suo successore possa essere basato direttamente sull'architettura di decima generazione, successiva a Nehalem e nota con il nome in codice di Sandy Bridge.\nIntel in realt\u00e0 avrebbe anche annunciato di avere allo studio il processore Keifer da ben 32 core, ma la sua architettura, cos\u00ec profondamente diversa, lascia al momento qualche dubbio sul fatto che questo progetto possa in futuro venire commercializzato anch'esso con il nome commerciale di Xeon DP."}
{"id": "1281419", "revid": "1573940", "url": "https://it.wikipedia.org/wiki?curid=1281419", "title": "Chiesa di San Martino a Luciana", "text": "La chiesetta di San Martino a Luciana si trova nella frazione di Luciana presso Vernio, in provincia di Prato\nStoria e descrizione.\nAntica parrocchiale di padronato dei Bardi di Vernio, poi unita a Poggiole, fu ristrutturata nel 1830. L'interno con capriata cinquecentesca, conserva sull'altare una discreta tela secentesca con la \"Madonna, il Bambino e i santi Martino e Antonio\"."}
{"id": "1281421", "revid": "237256", "url": "https://it.wikipedia.org/wiki?curid=1281421", "title": "Zaporizja", "text": ""}
{"id": "1281424", "revid": "751106", "url": "https://it.wikipedia.org/wiki?curid=1281424", "title": "Via Consolare Campana", "text": ""}
{"id": "1281425", "revid": "1911291", "url": "https://it.wikipedia.org/wiki?curid=1281425", "title": "Aeffe", "text": "Aeffe S.p.A. \u00e8 una societ\u00e0 per azioni italiana, costituita nel 1988, che opera a livello internazionale nel settore del lusso ed \u00e8 attivo nella creazione, nella produzione e nella distribuzione di un'ampia gamma di prodotti che comprende pr\u00eat-\u00e0-porter, calzature e pelletteria, lingerie e beachwear.\nLa societ\u00e0 \u00e8 quotata presso la Borsa valori di Milano () dal 2007 dove \u00e8 presente negli indici FTSE Italia STAR e FTSE Italia Small Cap.\nStoria.\nLe origini del gruppo risalgono al 1972, quando la stilista Alberta Ferretti inizia l'attivit\u00e0 sotto forma di ditta individuale. Nel 1988 viene costituita una societ\u00e0 denominata \"Faar s.r.l.\", a cui vengono conferite le attivit\u00e0 e che, nel 1990, verr\u00e0 trasformata in societ\u00e0 per azioni divenendo l'attuale \"Aeffe S.p.A.\". La prima collaborazione con altri stilisti risale invece al 1983, quando l'azienda inizia a produrre su licenza la linea \"Moschino Couture\" dello stilista Franco Moschino.\nLa crescita del gruppo viene accompagnata negli anni dalle collaborazioni con altri importanti stilisti quali Jean-Paul Gaultier dal 1995 (la collaborazione termina con la collezione primavera-estate 2013) e Narciso Rodriguez dal 1998 (collaborazione terminata nel 2007). Il gruppo \u00e8 licenziatario esclusivo dei marchi C\u00e9dric Charlier dal 2011 ed Emanuel Ungaro dal 2012 (collaborazione terminata nel 2015). Dal 2013 la direzione creativa del brand Moschino viene affidata a Jeremy Scott, designer statunitense, classe 1975.\nIl gruppo sviluppa le collezioni e opera per i marchi di propriet\u00e0 Alberta Ferretti, Philosophy di Lorenzo Serafini, Moschino, Pollini e i marchi in licenza C\u00e9dric Charlier, Jeremy Scott e Blugirl Folies. Il gruppo, inoltre, ha concesso in licenza ad alcuni partners la produzione e la distribuzione di altre categorie merceologiche che completano la propria offerta (tra cui profumi, linee bimbo e junior, orologi e occhiali).\nAzionariato.\nL'azionariato comunicato alla Consob \u00e8 il seguente:\nDati economici.\nNel 2019 i ricavi consolidati del Gruppo Aeffe sono stati pari a 351,4 milioni di euro rispetto ai 346,6 milioni di euro del 2018 con un aumento dell'1,4%.\nNel 2019 le vendite sul Mercato italiano sono state pari al 45,8% del fatturato consolidato e sono ammontate a 160,9 milioni di euro; tale incidenza si riduce al 36% al netto dell\u2019effetto delle vendite alla clientela straniera effettuate sul territorio nazionale.\nLe vendite in Europa, con un\u2019incidenza sul fatturato del 24,7%, sono state pari a 86,9 milioni di euro.\nIn Asia e nel Resto del mondo, il Gruppo ha conseguito ricavi per 86,0 milioni di Euro, con un\u2019incidenza sul fatturato del 24,5%.\nLe vendite in America, con un\u2019incidenza sul fatturato del 5%, sono state pari a 17,6 milioni di euro.\nA livello di canale distributivo, nel 2019, il canale wholesale ha rappresentato il 69,4% del fatturato di gruppo, ammontando a 243,9 milioni di euro.\nLe vendite dei negozi a gestione diretta (canale retail) sono ammontate a 93,8 milioni di euro e hanno rappresentato il 26,7% delle vendite del Gruppo.\nI ricavi per royalties, che rappresentano il 3,9% del fatturato consolidato, sono stati pari a 13,7 milioni di euro.\nNel 2019 l\u2019Ebitda del Gruppo \u00e8 stato pari a 53,1 milioni di Euro (con un\u2019incidenza del 15,1% sul fatturato).\nL\u2019Utile netto dopo le imposte \u00e8 stato pari a 12,0 milioni di Euro.\nAl 31 dicembre 2019 il patrimonio netto ammontava a 204,1 milioni di Euro."}
{"id": "1281426", "revid": "1543377", "url": "https://it.wikipedia.org/wiki?curid=1281426", "title": "Eravisci", "text": "Gli Eravisci erano una trib\u00f9 celtica che risiedeva in Pannonia. Si ritiene che il centro principale della trib\u00f9 si trovasse sulla collina di Gell\u00e9rt, presso l'odierna Budapest. Sembrerebbe che anche a Szentendre e Duna\u00fajv\u00e1ros siano state rinvenute tracce della loro presenza.\nIl primo contatto con questo popolo ad opera dei Romani risalirebbe agli anni attorno al 9-1 a.C., da parte di un certo Marco Vinicio, come riporta un'iscrizione trovata a Tuscolo, vicino a Frascati che recita:"}
{"id": "1281427", "revid": "6923", "url": "https://it.wikipedia.org/wiki?curid=1281427", "title": "Capo Kanin", "text": "Capo Kanin (in lingua russa \u041a\u0430\u043d\u0438\u043d \u041d\u043e\u0441, Kanin Nos) \u00e8 l'estrema punta nord-ovest della penisola di Kanin. Si trova nella parte settentrionale della Russia europea, nel Circondario autonomo dei Nenec. Si protende nel mare di Barents ed \u00e8 il punto di delimitazione a nord-est del Mar Bianco. Capo Kanin \u00e8 caratterizzato da pendii ripidi e scoscesi e ha un'altezza di 15-20\u00a0m. La vegetazione \u00e8 quella tipica della tundra. La temperatura media annuale \u00e8 di -0,5 \u00b0C; il mese pi\u00f9 freddo \u00e8 febbraio, i pi\u00f9 caldi luglio e agosto.\nSu capo Kanin c'\u00e8 una stazione meteorologica e un faro (\u041c\u0430\u044f\u043a \u041a\u0430\u043d\u0438\u043dc\u043a\u0438\u0439) costruito nel 1915."}
{"id": "1281428", "revid": "36426", "url": "https://it.wikipedia.org/wiki?curid=1281428", "title": "Chiesa di San Michele Arcangelo a Sasseta", "text": "La chiesa di San Michele Arcangelo a Sasseta si trova nella frazione di Sasseta presso Vernio, in provincia di Prato.\nStoria e descrizione.\nLa chiesa fu costruita nel 1954-1958 (su progetto di N. De Majer) come nuova sede parrocchiale (in sostituzione della distrutta chiesa di Poggiole); presenta un'articolata struttura in cemento armato rivestito in pietra, con poche aperture, e abside poligonale. Vi si conserva una bella tavola con l\"'Annunciazione, san Michele, san Francesco e il conte Bardi con la figlioletta\" (1585 circa), dell'Empoli, proveniente da Poggiole. Nella chiesa \u00e8 stato collocato in via definitiva il grande \"Crocifisso Bianco\" di Emilio Farina, che ha coperto la cappella Maggiore del Duomo di Prato durante il restauro degli affreschi del Lippi (2001-2007).\nVicino \u00e8 l\"'oratorio di Santa Maria della Neve\", costruito nel 1556 per volere dei Bardi, con campaniletto dal curioso coronamento piramidale."}
{"id": "1281429", "revid": "1632387", "url": "https://it.wikipedia.org/wiki?curid=1281429", "title": "Metal Jukebox", "text": "Metal Jukebox \u00e8 una compilation di cover registrata in studio dagli Helloween, pubblicata nel 1999.\nTracce.\nPer ogni traccia \u00e8 indicato l'artista originale:\nNella versione giapponese.\nDurata totale: 57:26"}
{"id": "1281430", "revid": "767487", "url": "https://it.wikipedia.org/wiki?curid=1281430", "title": "Pronti a morire", "text": "Pronti a morire (\"The Quick and the Dead\") \u00e8 un film del 1995 diretto da Sam Raimi e interpretato da Sharon Stone e Gene Hackman. Prodotto dalla Sony Pictures Entertainment con il marchio TriStar Pictures, \u00e8 il primo film del regista con protagonisti due grandi star ed \u00e8 stato girato con un budget molto pi\u00f9 alto rispetto ai suoi lavori precedenti. Scritto da Simon Moore, \u00e8 un western atipico con un personaggio femminile come eroe principale, una trama che omaggia ampiamente il cinema di Sergio Leone, e una regia composta principalmente da quegli effetti scenici e virtuosismi di macchina che hanno reso celebre Raimi e i suoi horror. La Stone, oltre a interpretare la bella e letale protagonista \u00e8 anche co-produttrice, e fanno parte del cast principale i non ancora famosi Leonardo Di Caprio e Russell Crowe, qui al suo primo film statunitense. Dopo l\u2019uscita nordamericana, la pellicola \u00e8 stata presentata fuori concorso al 48\u00ba Festival di Cannes con recensioni non molto lusinghiere, e anche se l\u2019esito al Box Office \u00e8 stato negativo sia in USA che all\u2019estero, nel tempo ha goduto di una discreta rivalutazione da critica e pubblico grazie ai consistenti passaggi sul piccolo schermo. Il film \u00e8 dedicato a Woody Strode, che interpreta il becchino, deceduto alcuni mesi prima dell\u2019uscita.\nTrama.\nWest, 1878. Ellen arriva a Redemption in cerca di John Herod, spietato boss della citt\u00e0 che, quando lei era ancora una ragazzina, le fece uccidere il padre, allora sceriffo della cittadina, per poi prenderne il dominio assoluto. L'uomo, al fine di liberarsi di tutti i nemici che durante gli anni si \u00e8 fatto, indice periodicamente un torneo ad eliminazione diretta per eleggere il pistolero pi\u00f9 veloce dello Stato, con un premio finale di 123.000 dollari. Herod partecipa ogni volta e fino ad ora nessuno \u00e8 mai riuscito a batterlo. Ellen, venuta a conoscenza dell'imminente evento, decide d'iscriversi per vendicarsi.\nDurante la sua permanenza in citt\u00e0, la donna fa la conoscenza di altri abitanti, fra i quali un ragazzino cieco venditore ambulante, la figlia del proprietario dell'albergo che la ospita, una ragazzina timida che cerca in tutti i modi di fare amicizia con lei, Fee Herod, soprannominato \"Kid\" e figlio illegittimo di John, ed infine Cort, ex braccio destro di John ed ex pistolero che, nauseato dalle malefatte dell'uomo, si \u00e8 fatto prete.\nIl torneo ha inizio, con i partecipanti pi\u00f9 deboli che vengono eliminati subito. Nel passaggio dagli ottavi ai quarti di finale, Herod introduce l'obbligo di uccidere, per cui ogni duello dovr\u00e0 concludersi con la morte di uno dei due contendenti. Alle semifinali rimangono Ellen, Kid, Cort e lo stesso Herod; quest'ultimo si scontra con il figlio, che aveva preso parte al torneo solo per cercare di ottenere dal padre un rispetto che non aveva mai avuto, e lo uccide non concedendogli in punto di morte nemmeno una stretta di mano, per poi rivelare ad Ellen che non c'\u00e8 mai stata nessuna prova che testimoniasse la parentela tra i due. In seguito Ellen e Cort, diventati nel frattempo alleati ed amanti e costretti a sfidarsi, con la complicit\u00e0 del ragazzino cieco e del medico della citt\u00e0 simulano la morte della donna durante il loro duello.\nGiunti allo scontro finale, mentre sta scoccando l'ora scelta dallo stesso Cort per l'incontro con Herod, varie esplosioni mettono a ferro e fuoco la citt\u00e0, sorprendendo lo spietato governatore. Mentre l'uomo, caduto a terra a causa dell'onda d'urto provocata dalle esplosioni, inizia a rendersi conto di cos'\u00e8 successo, dalle macerie spunta Ellen, che lo invita a sfidarsi con lei rivelandogli la sua vera identit\u00e0 e sete di vendetta. In quel momento lei ricorda cosa \u00e8 successo al padre: quand'era ancora una bambina Herod appese suo padre per impiccarlo e le offr\u00ec la possibilit\u00e0 di liberarlo usando una pistola; purtroppo Ellen manc\u00f2 il bersaglio, colpendo il padre alla fronte uccidendolo. Herod accetta la sfida ed Ellen, pi\u00f9 lucida e veloce, riesce ad ucciderlo, liberando cos\u00ec i cittadini di Redemption da anni di dispotismo. A prendere il posto di sceriffo \u00e8 Cort mentre Ellen, avuta la sua vendetta, lascia la citt\u00e0 distrutta in sella al suo cavallo.\nPersonaggi.\nAl torneo partecipano 16 pistoleri; i principali sono:\nDegli altri quattro partecipanti (Simp, Sparks, Red e Montoya) vengono mostrate solo le repentine sconfitte, tutte al primo turno, rispettivamente da parte di Dred, Cantrell, Scars e Cavallo Pezzato.\nProduzione.\nIl film \u00e8 stato girato in Arizona dal 21 novembre 1993 al 27 febbraio 1994.\nSharon Stone, anche co-produttrice del film, all\u2019epoca all\u2019apice della fama, ha voluto Sam Raimi alla regia perch\u00e9 ha adorato \"L'armata delle tenebre\". Inoltre ha imposto alla produzione Russell Crowe per il ruolo di Cort preferendolo al pi\u00f9 noto Liam Neeson, ha pagato di tasca sua il giovane Leonardo Di Caprio pur di averlo nel film, e ha fatto tagliare le scene di sesso dalla versione nordamericana.\nBruce Campbell, l\u2019attore feticcio di Sam Raimi, interpretava un ruolo nel film ma le sue scene sono state tagliate al montaggio. Il suo nome \u00e8 comunque rimasto accreditato tra gli attori nei titoli di coda.\nNel film appaiono brevemente i registi di cinema horror Scott Spiegel e Mick Garris.\nIl regista John Sayles, senza essere accreditato nei titoli, ha revisionato la sceneggiatura del film.\nAccoglienza.\nIncassi.\nIl film, \u00e8 stato distribuito nelle sale americane il 10 febbraio 1995 in 2.158 schermi. Nonostante la seconda posizione al box office nel weekend di apertura, ha incassato solo 18.636.537 dollari e a livello mondiale l\u2019incasso totale \u00e8 stato di circa 46.600.000 dollari a fronte di un budget di 35 milioni. La pellicola \u00e8 uscita nei cinema italiani il primo giugno del 1995, dopo la sua presentazione al festival di Cannes.\nCritica.\n\u201csi tratta di una parodia offerta da Sam Raimi di un western all'italiana\u201d \"(La Stampa)\" \n\u201cfilm che nella sua realizzazione \u00abvola basso\u00bb\u201d \"(Il Morandini)\" \n\u201cun'idea di fondo buona che tuttavia si perde nel corso della storia, fornendo al pubblico un finale prevedibile\u201d \"(Il Farinotti)\" ."}
{"id": "1281437", "revid": "237256", "url": "https://it.wikipedia.org/wiki?curid=1281437", "title": "Zaporo\u017eje", "text": ""}
{"id": "1281438", "revid": "63760", "url": "https://it.wikipedia.org/wiki?curid=1281438", "title": "Just Supposin'...", "text": ""}
{"id": "1281440", "revid": "125590422", "url": "https://it.wikipedia.org/wiki?curid=1281440", "title": "Marcelo Gallardo", "text": "Dopo aver esordito in giovane et\u00e0 nel , con cui vince 5 campionati, la Coppa Libertadores 1996 e la Supercoppa Sudamericana 1997, tenta l'avventura in Europa, prima al \u2013 dove vince campionato e Supercoppa nel 2000 e la Coppa di Lega 2003 \u2013 poi al , con cui vince un'altra Coppa di Lega nel 2008. Si trasferisce negli Stati Uniti, ottenendo una coppa nazionale con il nel 2008, quindi torna una seconda volta al River Plate prima di chiudere la carriera in Uruguay, tra le file del , con cui vince il titolo uruguaiano nel 2011.\nDa tecnico inizia con il nel 2011, vincendo subito il campionato nazionale. Dal 2014 allena il , con cui in cinque anni ha conquistato dieci titoli \u2013 comprese due Coppe Libertadores \u2013 diventando l'allenatore pi\u00f9 titolato della storia del club.\nCaratteristiche tecniche.\ncacciatore.\nEra un centrocampista offensivo tecnico e rapido.\nCarriera.\nClub.\nGallardo inizi\u00f2 la sua carriera professionistica nel 1992 con il River Plate, vincendo 3 Campionati d'Apertura (1993, 1994 e 1996), 1 Campionato di Clausura (1997) e 1 Coppa Libertadores (1996).\nLa sua prima avventura con i \"Millonarios\" dur\u00f2 fino alla stagione 1998-1999 quando si trasfer\u00ec ai francesi del Monaco. Nella sua prima stagione europea Gallardo gioc\u00f2 28 partite segnando 8 gol e form\u00f2 una coppia micidiale con il compagno di reparto Ludovic Giuly. La stagione seguente vinse il campionato e la Supercoppa di Francia con la squadra del Principato. Gallardo fu uno dei migliori giocatori di quella squadra, tanto da vincere il premio di \"Giocatore dell'anno della Ligue 1\" in quell'anno (2000). Tuttavia durante la sua terza stagione al Monaco le cose non andarono per il meglio con l'allenatore Didier Deschamps e, come altri compagni, Gallardo decise di lasciare Monaco al termine della stagione.\nFu cos\u00ec che Gallardo ritorn\u00f2 in Argentina al River Plate, dove divenne capitano, e conquist\u00f2 un altro Campionato di Clausura nel 2004.\nIl 2 gennaio 2007 Marcelo Gallardo ha firmato un contratto per due anni con il Paris Saint-Germain. Ha debuttato con i parigini nella partita di Coppa di Francia vinta per 3-0 contro il N\u00eemes in 7 gennaio 2007 e in campionato il 13 dello stesso mese contro il Valenciennes. Il 27 gennaio 2008, ha accettato l'offerta del DC United, compagine della Major League Soccer, per poi tornare il 30 gennaio 2009 a giocare nella squadra che lo lanci\u00f2 e dove vorrebbe chiudere la carriera: il River Plate.\nIl 13 agosto 2010 si trasferisce al Nacional. Dopo aver vinto il campionato uruguayano col Nacional, l'11 giugno annuncia il proprio ritiro.\nNazionale.\nGallardo ha esordito con la nazionale maggiore argentina nel 1994 contro Cile e ha totalizzato 44 presenze e 14 gol con la \"Selecci\u00f3n\".\nCon la nazionale ha vinto i Giochi panamericani nel 1995 e una medaglia d'argento alle Olimpiadi di Atlanta del 1996. Ha inoltre partecipato a due edizioni del campionato del mondo, nel 1998 e nel 2002.\nAllenatore.\nPochi giorni dopo il ritiro dal calcio giocato, il 30 giugno 2011 accetta la proposta di allenare proprio il Nacional, squadra con cui ha chiuso la carriera agonistica. Lascia il club il 19 giugno 2012, dopo aver vinto il campionato uruguaiano.\nIl 5 giugno 2014 diventa l'allenatore del River Plate, altra sua ex squadra da calciatore. Guida il club argentino alla vittoria di 5 trofei internazionali nel giro di 2 anni: la Coppa Sudamericana nel 2014, la Coppa Libertadores nel 2015, la Coppa Suruga Bank nel 2015 e la Recopa Sudamericana nel 2015 e nel 2016. Vincendo la Coppa Libertadores 2018, si aggiudica il nono titolo alla guida della squadra, risultato che gli consente di staccare Jos\u00e9 Mar\u00eda Minella ed eguagliare Ram\u00f3n D\u00edaz. Con il trionfo nella Recopa Sudamericana 2019 diventa l'allenatore pi\u00f9 vincente della storia del River Plate, con ben 10 trofei. Perde la finale di Coppa Libertadores 2019 contro il Flamengo, dopo aver condotto la partita per un\u2019ora viene beffato dai brasiliani all\u201989 e al 92. Gli unici trofei che non \u00e8 riuscito ad alzare sono il campionato argentino, non riuscendo mai negli anni a fare meglio del secondo posto del 2016-2017, e il Mondiale per club dove si \u00e8 piazzato secondo nel 2015 e terzo nel 2018.\nControversie.\nIl 9 giugno 2004 durante Boca Juniors-River Plate, semifinale d'andata della Copa Libertadores, fu protagonista di una rissa in campo tra le due squadre nella quale colp\u00ec con un pugno al naso il portiere avversario Roberto Abbondanzieri.\nStatistiche.\nGiocatore.\nPresenze e reti nei club.\n\"Statistiche aggiornate al 12 giugno 2011.\"\nCronologia presenze e reti in nazionale.\n \nAllenatore.\n\"Statistiche aggiornate al 23 novembre 2019.\" In grassetto le competizioni vinte."}
{"id": "1281442", "revid": "92723", "url": "https://it.wikipedia.org/wiki?curid=1281442", "title": "Chiesa di San Pietro a Cavarzano", "text": "La chiesa di San Pietro a Cavarzano si trova nella frazione di Cavarzano presso Vernio, in provincia di Prato.\nStoria e descrizione.\nGrande chiesa neoromanica dominante l'abitato, fu costruita su progetto di Raffaello Franci (1928-1930), in arenaria e mattoni, demolendo la precedente chiesetta; il campanile a torre, ottocentesco, fu rialzato nel 1952. L'altissima e vasta aula \u00e8 conclusa da abside.\n\u00c8 stata restaurata tra il 2006 e il 2007."}
{"id": "1281444", "revid": "293377", "url": "https://it.wikipedia.org/wiki?curid=1281444", "title": "Liga Nacional de F\u00fatbol Primera Divisi\u00f3n", "text": "La Liga Nacional de F\u00fatbol Primera Divisi\u00f3n, \u00e8 il pi\u00f9 alto livello professionistico del campionato portoricano di calcio.\nIl campionato \u00e8 stato creato con il nome di Campeonato Nacional de F\u00fatbol nel 2005 dalla Federaci\u00f3n Puertorrique\u00f1a de F\u00fatbol per cercare di unificare in un unico torneo le squadre che partecipavano alla defunta Liga Mayor de F\u00fatbol Nacional e alla Liga Premier (Porto Rico).\nAlbo d'oro.\nLiga Mayor de F\u00fatbol\nCampeonato Nacional de F\u00fatbol\nPuerto Rico Soccer League\nLiga Nacional de F\u00fatbol Primera Divisi\u00f3n"}
{"id": "1281445", "revid": "78273", "url": "https://it.wikipedia.org/wiki?curid=1281445", "title": "Attinide", "text": ""}
{"id": "1281446", "revid": "1714743", "url": "https://it.wikipedia.org/wiki?curid=1281446", "title": "Enrico IV di Brunswick-L\u00fcneburg", "text": "Biografia.\nIl padre di Enrico, Guglielmo IV di Brunswick-L\u00fcneburg, abdic\u00f2 nel 1491, lasciando il governo di Wolfenb\u00fcttel ai suoi due figli, Enrico (il pi\u00f9 anziano) ed Eric. Nel 1494, i fratelli divisero i possedimenti tra di loro, ed Enrico ricevette la parte ad est dello stato, con le citt\u00e0 di Brunswick e Wolfenb\u00fcttel.\nA partire dal 1492, Enrico pose l'assedio alla citt\u00e0 di Brunswick per un anno e mezzo perch\u00e9 si opponeva al pagamento delle tasse; l'assedio si concluse con un compromesso. Nel 1501, Enrico attacc\u00f2 la Frisia, perch\u00e9 i frisoni trattenevano entro i propri confini l'Arcivescovato di Brema, dove Cristoforo, figlio di Enrico, era coadiutore, ma sovvert\u00ec la campagna.\nNel 1511, Enrico, assieme ad altri membri della casa di Brunswick-L\u00fcneburg, conquist\u00f2 la contea di Hoya, che si era rifiutata di riconoscere il Brunswick-L\u00fcneburg come signore. Un secondo attacco alla Frisia avvenne nel 1514 che port\u00f2 alla morte di Enrico; venne colpito alla testa durante l'assedio del Castello di Leerort.\nMatrimonio ed eredi.\nEnrico spos\u00f2 nel 1486 Caterina, figlia di Eric II di Pomerania-Wolgast, da cui ebbe nove figli:"}
{"id": "1281447", "revid": "1296625", "url": "https://it.wikipedia.org/wiki?curid=1281447", "title": "Rapporto Onde Stazionarie", "text": ""}
{"id": "1281450", "revid": "767487", "url": "https://it.wikipedia.org/wiki?curid=1281450", "title": "Soldi sporchi", "text": "Soldi sporchi (\"A Simple Plan\") \u00e8 un film del 1998 diretto da Sam Raimi.\nIl soggetto \u00e8 basato sul romanzo \"Un piano semplice\" di Scott B. Smith.\nTrama.\nI fratelli Hank e Jacob Mitchell e il migliore amico di quest'ultimo, Lou, trovano una borsa piena di soldi nei rottami di un aereo precipitato sulla neve. Dopo le prime perplessit\u00e0, decideranno di tenerli consigliati anche dalla moglie di Hank, che si rivela il pi\u00f9 sveglio fra i tre. Subito dopo Jacob incontra lo sceriffo Carl Jenkins e gli dice di aver sentito il rumore di un aereo, arrivando vicinissimo a rovinare il piano dei tre. In seguito si scoprir\u00e0 che i soldi, oltre 4 milioni di dollari, erano l'importo per il riscatto di una persona rapita.\nLo sceriffo, amico dei due fratelli, non sospetta nulla, ma gli eventi precipiteranno. Hank e Jacob sono costretti a uccidere un vecchio contadino, Dwight, che per cacciare una volpe si stava avvicinando all'aereo. Hank riuscir\u00e0 comunque a far sembrare il tutto un incidente.\nProprio mentre i due fratelli iniziano a pensare a cosa fare con la loro met\u00e0 del denaro e contemporaneamente alla nascita della figlia di Hank, sorge un altro problema: Lou vuole la sua parte per via dei suoi problemi finanziari. Venuto a sapere dall'ingenuo Jacob dell'omicidio del vecchio, inizia a ricattare Hank.\nGrazie a uno stratagemma ideato dalla moglie di Hank, i fratelli Mitchell registrano Lou mentre confessa l'omicidio di Dwight. Quando per\u00f2 Lou scopre il piano s'infuria minacciando Hank con un fucile, Jacob implora invano l'amico di deporre l'arma e quindi si vede cos\u00ec costretto a sparargli. Di fronte alla reazione violenta della moglie testimone, che esplode alcuni colpi di pistola, Hank la fredda. Mantenendo il sangue freddo, convince il fratello a dare alla polizia una versione dei fatti secondo cui Lou, impazzito, avrebbe ucciso la moglie e per legittima difesa Jacob sarebbe stato costretto a ucciderlo. Fortunatamente per i due, questa confessione non desta alcun sospetto nello sceriffo Jenkins, amico di Hank. Piuttosto devasta Jacob, assalito dai sensi di colpa per aver prima tradito e poi ucciso il suo migliore amico.\nMa i guai non sono finiti. Lo sceriffo Jenkins chiede ai fratelli Mitchell di guidare lui e l'agente Baxter, dell'FBI, sul luogo in cui Jacob aveva sentito il rumore dell'aereo. Hank per\u00f2 scopre che Neil Baxter non \u00e8 un agente dell'FBI, bens\u00ec uno dei due rapinatori a cui apparteneva il bottino presente nell'aereo. Inizialmente incerto sul da farsi, Hank decide contro la volont\u00e0 della moglie di recarsi con Baxter e Jenkins sul posto dove i tre verranno raggiunti anche da Jacob, venuto a sapere della vera identit\u00e0 di Neil Baxter. Quando Jenkins per\u00f2 scopre l'aereo, si consuma la tragedia: il finto agente Baxter ammazza Jenkins e viene ucciso a sua volta da Hank.\nQuando anche Jacob li raggiunge, all'udire l'ennesimo piano di Hank, chiede a Hank di ucciderlo, cos\u00ec da far sembrare il tutto come se egli fosse stato ucciso assieme a Jenkins da Baxter, e Hank avesse, quindi, ucciso per legittima difesa il falso agente dell'FBI. Addolorato come non mai, Hank acconsente e spara colpendo mortalmente il fratello.\nNel finale due agenti dell'FBI diranno ad Hank che una parte dei numeri di serie dei contanti del riscatto da lui trovato era registrata, e che, quindi, chiunque li avesse spesi avrebbe corso il rischio di essere arrestato. Hank, quindi, brucia tutto il denaro e torna, insieme alla moglie, alla sua solita vita."}
{"id": "1281451", "revid": "36426", "url": "https://it.wikipedia.org/wiki?curid=1281451", "title": "Chiesa di San Leonardo e San Quirico", "text": "La chiesa di San Leonardo e San Quirico si trova a Vernio in provincia di Prato.\nStoria e descrizione.\nLa chiesa fu dal XIII secolo importante prioria sotto la pieve di Sant'Ippolito, ma l'attuale aspetto dell'edificio deriva dalle sostanziali trasformazioni del Sette-Ottocento.\nIn facciata una lunetta della Manifattura Chini. \nLa chiesa conserva in un altare laterale una piccola \"Madonna col Bambino\", maiolica della bottega di Benedetto Buglioni degli inizi del Cinquecento, e nella zona del presbiterio un grande crocifisso ligneo, forse ottocentesco. Notevoli sono infine due tele: una \"Madonna del Rosario e santi\", opera colta ed elegante eseguita da Gregorio Pagani nel 1597 e un grande dipinto settecentesco col \"Transito di San Giuseppe\" (1728), di Giovanni Camillo Sagrestani, proveniente dall'ex oratorio della compagnia del Rosario, poi dedicata a San Giuseppe, che prospetta sullo stesso sagrato della chiesa."}
{"id": "1281460", "revid": "767487", "url": "https://it.wikipedia.org/wiki?curid=1281460", "title": "Un colpo da dilettanti", "text": "Un colpo da dilettanti (\"Bottle Rocket\") \u00e8 un film statunitense del 1996 diretto da Wes Anderson.\n\u00c8 l'esordio congiunto sul grande schermo per Anderson alla regia e per i fratelli Owen e Luke Wilson all'interpretazione.\nTrama.\nUscito da un ospedale psichiatrico, Anthony non sa cosa fare della sua vita. Gli viene in aiuto l'amico Dignan, che gli propone un colpo che dovrebbe risollevare i loro spiriti e le loro tasche. Viene coinvolto anche Bob, un amico e vicino di Anthony, in quanto \u00e8 l'unico a possedere una macchina. Durante un viaggio, in un motel Anthony si innamora di una cameriera di nome Inez, mentre Bob \u00e8 costretto ad abbandonarli per colpa di un fratello minore problematico, facendo rinunciare al colpo i due amici. Il piano sembra essere tramontato, se non fosse che, dopo alcuni mesi, Dignan torna alla carica, convincendo nuovamente l'amico a imbarcarsi nella bizzarra avventura. A capo delle operazioni, oltre a Dignan, c'\u00e8 l'architetto Henry, ex capo di Dignan.\nIl colpo va a finire male: Dignan viene arrestato, mentre Anthony e gli altri tre complici riescono a fuggire, seppur a mani vuote. Anthony e Bob, sempre poveri ma pi\u00f9 felici che abbattuti, fanno visita in penitenziario a Dignan, che \u00e8 stato condannato a due anni di reclusione.\nBottle Rocket.\nIl titolo originale, \"Bottle Rocket\", \u00e8 lo stesso del cortometraggio girato 4 anni prima, nel 1992, da Anderson quando era ancora alla University of Texas insieme ad Owen Wilson, incontrato proprio durante gli studi, e distribuito al Sundance Film Festival nel 1994 grazie al produttore James L. Brooks, poi produttore anche del lungometraggio. Anche questa volta, per\u00f2, \u201cl'iperrealt\u00e0\u201d tipica del cinema di Anderson proietta i protagonisti in una dimensione parallela in cui sembrano palline da flipper senza una logica temporale. La trama \u00e8, ovviamente, impronosticabile nella sua soluzione.\nRimasto inedito nelle sale italiane, \u00e8 andato in onda su Italia 1 ed \u00e8 uscito in tiratura limitata in VHS."}
{"id": "1281462", "revid": "1714743", "url": "https://it.wikipedia.org/wiki?curid=1281462", "title": "Guglielmo IV di Brunswick-L\u00fcneburg", "text": "Biografia.\nFiglio di Guglielmo di Brunswick-L\u00fcneburg e di Cecilia di Brandeburgo, ricevette il principato di Gottinga dal padre nel 1473. Nel 1482, alla morte del padre, gli succedette con il fratello Federico nel governo delle parti rimanenti dello stato, fin quanto imprigion\u00f2 Federico nel 1484 e si proclam\u00f2 l'unico reggente. Nel 1490 compr\u00f2 la citt\u00e0 di Helmstedt dall'abate di Werden. Nel 1491, Guglielmo consegn\u00f2 il principato di Wolfenb\u00fcttel inclusa Calenberg al figlio, e mantenne solo Gottinga per s\u00e9.\nMatrimonio ed eredi.\nGuglielmo spos\u00f2 Elisabetta, figlia di Bodo VII di Stolberg-Wernigerode. Dal matrimonio nacquero i seguenti figli:"}
{"id": "1281463", "revid": "10362438", "url": "https://it.wikipedia.org/wiki?curid=1281463", "title": "Shemale", "text": ""}
{"id": "1281465", "revid": "1568601", "url": "https://it.wikipedia.org/wiki?curid=1281465", "title": "Tonalite", "text": "La tonalite \u00e8 una roccia magmatica intrusiva intermedia, di composizione - relativamente ai minerali sialici - simile a granito e granodioriti, ma diversamente da questi ultimi \u00e8 povera o priva di K-feldspato (meno del 10% del volume totale dei feldspati). Il colore \u00e8 generalmente grigio pi\u00f9 o meno intenso, a seconda della quantit\u00e0 presente di minerali femici. La tessitura \u00e8 olocristallina.\nEtimologia.\nLa roccia fu cos\u00ec denominata dal geologo tedesco Gerhard vom Rath (1830-1888), che la descrisse nel 1864, per ricordare il suo primo reperimento nel 1857 sul Passo del Tonale, al confine tra Val Camonica (Brescia) e Val di Sole (Trentino).\nCaratteri mineralogici e variet\u00e0.\nIl feldspato prevalente \u00e8 il plagioclasio (tipicamente andesina o oligoclasio); il K-feldspato pu\u00f2 essere microclino o ortoclasio. Il quarzo \u00e8 almeno il 20% della roccia. Il femico prevalente pu\u00f2 essere tanto l'orneblenda quanto la biotite. Normali accessori sono gli ossidi di ferro, l'apatite, la titanite e lo zircone. \nIn alcuni libri viene ancora usato il termine tonalite come sinonimo di quarzo-diorite, ma la IUGS ha classificato la tonalite come roccia con almeno il 20% di quarzo e la quarzo diorite come roccia con il 5-20% di quarzo. Il termine \"Trondhjemite\" (dalla citt\u00e0 norvegese di Trondhjem) \u00e8 usato per una variet\u00e0 leucocratica di tonalite, con meno del 10% di femici. \u00c8 sinonimo di \"leucotonalite\" e di \"plagiogranito\".\nUtilizzo e coltivazione.\nLa Tonalite \u00e8 usata nelle valli a cavallo tra Lombardia e Trentino da tempo immemorabile. La gente di montagna sfruttava la durezza di queste rocce, che dovevano essere lavorate e rifinite a mano, per la costruzione di muri, mensole, pavimenti, muretti, paracarri, ma anche per fontane, rivestimenti, per costruire e decorare palazzi, chiese, monumenti. Gli edifici storici e tradizionali della Val Rendena sono costruiti in Tonalite. Nella chiesa di Santo Stefano a Carisolo, all\u2019inizio della Val Genova, risalente al 1244 e dal 1736 chiesa cimiteriale, acquasantiere e coperte di altari sono realizzati in Tonalite.\nLe ottime caratteristiche fisiche e meccaniche delle tonaliti ne permettono l\u2019uso in ambienti proibitivi per altri materiali, sia dal punto di vista della temperatura che da quello della resistenza alle sostanze acide. Oggi la Tonalite viene cavata nella cava \"Ponte Rosso\", in Val di Genova, nel comune di Strembo. L'attivit\u00e0, iniziata con la coltivazione dei massi di maggiori dimensioni estratti dal detrito, \u00e8 stata recentemente impostata su roccia in sito. \u00c8 attualmente attiva una cava, con sospensione invernale dell'estrazione che ammonta ad alcune migliaia di m3 di roccia all'anno. \nLa produzione mercantile \u00e8 di 11.000/12.000 ton anno. Nell'estrazione sono occupate 7 persone. Il materiale viene lavorato in uno stabilimento ubicato in zona industriale nel Comune di Carisolo: in cubetti e lastre, da lucidato a sabbiato, fiammato, o con finiture ad urto. Nel 2003 il designer e architetto Ettore Sottsass disegna una fontana in Tonalite che verr\u00e0 realizzata in due esemplari dall'azienda Pedretti Graniti di Carisolo. "}
{"id": "1281466", "revid": "1573940", "url": "https://it.wikipedia.org/wiki?curid=1281466", "title": "Chiesa di Sant'Antonio da Padova a Mercatale", "text": "La chiesa di Sant'Antonio da Padova a Mercatale si trova a Vernio, in provincia di Prato\nStoria e descrizione.\nCostruita nel 1960-1963 (progetto di Alessandro Giuntoli), dopo la demolizione della precedente, di origine cinquecentesca, si caratterizza per l'imponente, stilizzato rilievo in facciata, col Salvatore. All'interno della chiesa si custodisce un venerato crocifisso ligneo del tardo Quattrocento."}
{"id": "1281468", "revid": "729019", "url": "https://it.wikipedia.org/wiki?curid=1281468", "title": "Santuario di Sant'Antonio Maria Pucci", "text": "Il santuario di Sant'Antonio Maria Pucci si trova a Vernio, in provincia di Prato.\nStoria e descrizione.\nCostruito dagli architetti Preti e Caramico, (1964-1965), dedicato all'amato Curatino di Viareggio, nato in questa frazione nel 1819 (morto nel 1892 e canonizzato nel 1962), ha struttura in cemento armato rivestita in bozze di arenaria, con interno spoglio ma suggestivo.\nLa precedente chiesa parrocchiale (intitolata a san Michele Arcangelo) fu distrutta dalle truppe tedesche perch\u00e9 forniva un riferimento per il bombardamento dell'imbocco della sottostante Grande galleria dell'Appennino sulla ferrovia Bologna-Firenze."}
{"id": "1281469", "revid": "147371", "url": "https://it.wikipedia.org/wiki?curid=1281469", "title": "Battaglia di Jankau", "text": ""}
{"id": "1281472", "revid": "547034", "url": "https://it.wikipedia.org/wiki?curid=1281472", "title": "King's X", "text": "I King's X sono un gruppo rock statunitense, composto dal bassista e cantante Doug Pinnick, dal chitarrista Ty Tabor e dal batterista Jerry Gaskill. Per un certo periodo la band si avvalse del chitarrista ritmico Dan McCollom, ma torn\u00f2 presto al consueto power trio.\nStoria.\nGli inizi.\nNel 1980 Doug Pinnick e Ty Tabor, che si erano precedentemente conosciuti in occasione di una registrazione e di una serie di concerti con Phil Keaggy, invitarono il batterista Jerry Gaskill ad unirsi a loro per un nuovo progetto musicale. I tre decisero come primo nome del gruppo quello di \"The Edge\", e agli inizi si esibirono principalmente in piccoli locali di Springfield nel Missouri. Nel 1983 il nome della band venne mutato in \"Sneak Preview\", ed i tre cominciarono a registrare materiale proprio. Il loro primo album omonimo venne prodotto nel 1984.\nNel 1985 gli Sneak Preview si spostarono ad Houston nella prospettiva di registrare un nuovo album con la Frontline Records, ma l'accordo svan\u00ec. La svolta per la band avvenne quando Pinnick, Tabor e Gaskill incontrarono Sam Taylor, presidente della casa di produzione dei ZZ Top. Taylor convinse i tre a cambiare il nome in \"King's X\" e li aiut\u00f2 ad ottenere un contratto con la Megaforce Records nel 1987, divenendo il loro manager e produttore.\nI primi album come \"King's X\".\nCol nuovo nome, la band registr\u00f2 il primo album, \"Out of the Silent Planet\" (con riferimento all'omonima opera di C.S. Lewis), nel 1988. Nonostante la critica si fosse dimostrata positiva verso questo primo lavoro, i King's X non ottennero il successo sperato. Nel 1989 usc\u00ec il loro secondo album, \"Gretchen Goes to Nebraska\", e la canzone \"Over My Head\" venne riproposta a pi\u00f9 riprese su MTV. Nell'autunno del 1990 i King's X registrarono il loro terzo album, dal nome \"Faith, Hope, Love\".\nI primi anni '90.\n\"Faith, Hope, Love\" ebbe un discreto successo, e ci\u00f2 permise ai King's X di aprire i concerti degli AC/DC in Europa e negli Stati Uniti nella prima met\u00e0 del 1991. Si esibirono dal vivo anche assieme ai Living Colour, anch'essi giunti al picco della loro popolarit\u00e0.\nI King's X ottennero di poter registrare il loro prossimo lavoro con la Atlantic Records: l'album venne intitolato \"King's X\" e vide la luce nel 1992, ma non ebbe il successo del precedente anche a causa di tensioni che erano andate creandosi tra il gruppo e Sam Taylor, col quale la band decise di terminare ogni relazione poco dopo.\nI King's X rimasero inattivi per pi\u00f9 di un anno per considerare il loro futuro, anche perch\u00e9 i componenti cominciarono ad impegnarsi in attivit\u00e0 estranee a quelle relative al gruppo. In particolare Ty Tabor prese parte a competizioni semiprofessionistiche di motocross.\nDopo un periodo di riflessione, i King's X tornarono alla ribalta ingaggiando il veterano produttore Brendan O'Brien (che aveva collaborato, fra gli altri, anche con i Pearl Jam). Nel 1994 usc\u00ec quindi l'album \"Dogman\", caratterizzato da sonorit\u00e0 pi\u00f9 pesanti e testi pi\u00f9 diretti ed incisivi.\nLa Atlantic Records fece un grande sforzo per pubblicizzare il nuovo album, ed i King's X riscossero un discreto successo durante il loro tour, assicurandosi anche un'esibizione sul palco del concerto di Woodstock '94.\n\"Dogman\" comunque non vendette a sufficienza perch\u00e9 il rapporto con la Atlantic Records potesse proseguire.\nDopo la Atlantic.\nLa Atlantic Records non rinnov\u00f2 il contratto con i King's X dopo che anche il loro terzo e ultimo album con la medesima etichetta (intitolato \"Ear Candy\") non riscosse il successo sperato. La band pass\u00f2 quindi alla Metal Blade Records nel 1998, registrando l'album \"Tape Head\", il quale segn\u00f2 una nuova svolta: Pinnick, Tabor e Gaskill parteciparono pi\u00f9 attivamente alla stesura del materiale, collaborando tutti assieme anzich\u00e9 presentandosi in studio con materiale scritto individualmente come fatto in precedenza. I seguenti album, intitolati \"Please Come Home... Mr. Bulbous\" e \"Manic Moonlight\", vennero registrati nello stesso modo. Per il successivo album \"Black Like Sunday\", i King's X ri-registrarono e riarrangiarono canzoni da loro suonate prima della pubblicazione di \"Out of the Silent Planet\". La copertina dell'album venne scelta dai fan della band.\nIl doppio album \"Live All Over the Place\" fu l'ultimo lavoro dei King's X con la Metal Blade Records, ed il loro primo live album. Nel 2005 il gruppo registr\u00f2 il soddisfacente \"Ogre Tones\", con la Inside Out Music.\nUn secondo doppio album live, \"Live &amp; Live Some More\", venne pubblicato nel 2007 dall'etichetta indipendente Molken Music. Nel maggio del 2008 il trio, sotto la produzione di Michael Wagener, confeziona il nuovo album \"XV\"."}
{"id": "1281477", "revid": "767487", "url": "https://it.wikipedia.org/wiki?curid=1281477", "title": "The Party Ain't Over Yet (singolo)", "text": "The Party Ain't Over Yet \u00e8 una canzone incisa dalla rock band inglese Status Quo, pubblicata come singolo nel settembre del 2005.\nLa canzone.\nIl pezzo \u00e8 scritto da John David, gi\u00e0 bassista della Dave Edmunds' Band e celebra il quarantennale dal primo incontro tra i due componenti storici del gruppo, Francis Rossi &amp; Rick Parfitt.\nSostenuto da buone melodie e accattivanti gighe di chitarra elettrica, il brano ottiene un buon lancio pubblicitario non solo grazie al divertente video musicale (in cui Rossi &amp; Parfitt suonano le loro chitarre sul tetto di un aeroplano in volo) ma, soprattutto, per merito della partecipazione dei membri della band a due puntate della seguitissima soap opera britannica \"Coronation Street\".\nIl singolo va al n. 11 delle charts inglesi."}
{"id": "1281478", "revid": "599013", "url": "https://it.wikipedia.org/wiki?curid=1281478", "title": "Tom\u00e1\u0161 Sivok", "text": "Nel 2006 era considerato uno dei migliori talenti emergenti della Repubblica Ceca.\nCaratteristiche tecniche.\nSivok \u00e8 un difensore centrale, che pu\u00f2 essere schierato come libero, come mediano, come interno di centrocampo o come centrocampista offensivo\ndimostrando una discreta duttilit\u00e0 tattica. Buon incontrista, veniva paragonato al connazionale Pavel Nedv\u011bd.\nCarriera.\nClub.\nCresciuto nel Kamenice nad Lipou (1987-1994), dopo esser approdato nelle giovanili del \u010cesk\u00e9 Bud\u011bjovice (1994-2000) esordisce in prima squadra nella stagione 2000-2001.\n\u010cesk\u00e9 Bud\u011bjovice.\nDopo aver esordito nella stagione 2000-01 in Gambrinus Liga, la massima divisione del calcio ceco, totalizza altre 10 presenze senza realizzare reti. A fine stagione la societ\u00e0 di \u010cesk\u00e9 Bud\u011bjovice, penultima, retrocede in seconda divisione. In Druh\u00e1 Liga Sivok viene schierato in 27 occasioni, contribuendo alla promozione della societ\u00e0 bianconera in Gambrinus Liga con 9 marcature.\nNell'estate del 2002 viene acquistato dalla societ\u00e0 praghese dello Sparta Praga per 425\u00a0000 euro.\nSparta Praga.\nStagione 2002-2003.\nNella sua prima stagione nella capitale ceca, Sivok gioca 15 incontri di campionato realizzando una rete ed una partita di Champions League. Con i granata vince la Gambrinus Liga.\nIl 31 luglio 2002 \u00e8 convocato per la partita di Champions League contro i georgiani del (3-0). Il 7 agosto esordisce a Kutaisi nella massima competizione europea subentrando nel secondo tempo a Ji\u0159\u00ed Jaro\u0161\u00edk nel ritorno della sfida contro il Torpedo Kutaisi (1-2). Non gioca la doppia sfida contro i belgi del Genk, che passano il turno grazie alle reti segnate a Praga (2-0 a Genk, 2-4 in Repubblica Ceca). I cechi vanno in Coppa UEFA: al primo turno affrontano e sconfiggono i bosniaci del \u0160iroki Brijeg (4-0) prima di essere estromessi dai turchi del Denizlispor (1-2) nel secondo turno.\nStagione 2003-2004: il ritorno alla Dynamo in prestito.\nNel mercato estivo del 2003 lo Sparta Praga cede Sivok in prestito oneroso alla Dynamo \u010cesk\u00e9 Bud\u011bjovice con un diritto di riscatto fissato a 125\u00a0000 euro. Colleziona 13 presenze con i bianconeri, prima di ritornare a Praga nel mese di gennaio, alla scadenza del prestito. A fine stagione conta 10 incontri anche con lo Sparta, per un totale di 23 partite di campionato e 2 di Champions League.\nNella Champions League 2003-04 lo Sparta supera subito i macedoni del (5-4) e passa alla fase a gironi. Sivok, nel 2003 in prestito al \u010cesk\u00e9 Bud\u011bjovice, salta la fase a gironi - con Lazio, Chelsea e Be\u015fikta\u015f - superata al secondo posto dai granata, dietro il Chelsea. Sivok esordisce nella partita giocata allo stadion Letn\u00e1 contro il Milan sostituendo Luk\u00e1\u0161 Zelenka nei minuti di recupero. Gioca da titolare il ritorno al San Siro, vinto 4-1 dalla societ\u00e0 italiana.\nStagione 2004-2005.\nNella stagione seguente Sivok si guadagna un posto da titolare nella formazione granata. A fine stagione totalizza 25 incontri e nessun gol in campionato, vinto dallo Sparta e 10 presenze ed 1 rete in UEFA Champions League, dove lo Sparta si ferma alla fase a gironi.\nSivok realizza a Nicosia il 2-2 della partita di UEFA Champions League tra e Sparta Praga dopo esser subentrato a Marek \u010cech nella seconda frazione di gioco. Disputa da titolare il ritorno a Praga (2-1). I cechi affrontano gli ungheresi del Ferencv\u00e1ros: Sivok \u00e8 titolare sia a Budapest (1-0) sia a Praga (2-0 ai supplementari). Nella fase a gironi i boemi sono inseriti assieme a Olympique Lyon, Manchester United e Fenerbah\u00e7e: Sivok gioca tutti e sei gli incontri da titolare.\nStagione 2005-2006.\nNella stagione 2005-06 Sivok conclude la stagione contando 15 partite di Gambrinus Liga e 3 reti oltre a 2 incontri di Champions nei quali non realizza alcun gol. In questa stagione conquista la fascia da capitano dei granata.\nLo Sparta Praga \u00e8 nella fase a gironi della Champions League. Nel gruppo B lo Sparta affronta Ajax, Arsenal e Thun. Gioca solamente due incontri: il primo contro l'Ajax (1-1) e il secondo da capitano nella partita contro il Thun in Svizzera.\nStagione 2006-2007.\nNella sua quarta annata consecutiva a Praga, la seconda da capitano, totalizza 12 presenze in campionato e 2 marcature nella prima parte della stagione. Sivok si ritaglia uno spazio anche in Coppa UEFA: lo Sparta Praga inizia l'avventura europea dal primo turno contro gli scozzesi dell'Hearts superati nel doppio confronto per 0-2. Dopo aver saltato la prima partita della fase a gironi contro l'Espanyol (0-2) gioca le altre partite contro Zulte Waregem (3-1), Ajax (0-0) e Austria Vienna (0-1). Lo Sparta Praga chiude il girone al quarto posto dietro Espanyol, Ajax e Zulte Waregem.\nConclude la sua quinquennale esperienza praghese totalizzando 77 presenze e 6 reti in Gambrinus Liga, 15 partite e 1 marcatura in UEFA Champions League, 5 gettoni senza gol in Coppa UEFA.\nCon lo Sparta gioca in totale 77 gare di campionato e nel 2005 ne indossa anche la fascia di capitano. Nello stesso anno, il 28 settembre durante la partita di Champions League contro l'Ajax, si infortuna gravemente al ginocchio ed \u00e8 costretto a stare fuori dai campi di gioco per 6 mesi.\nUdinese.\nIl 31 gennaio 2007 la societ\u00e0 italiana dell'Udinese acquista Sivok dallo Sparta Praga per 1.985.000 euro. Esordisce in Serie A il 18 marzo nella vittoria interna per 4-0 contro il Livorno. Il 29 aprile gioca la sua prima partita da titolare contro il (0-1). Il 27 maggio realizza la sua prima rete con la maglia friulana nella sfida contro il Palermo (persa 1-2).\nConclude la sua prima stagione in Italia collezionando 11 presenze ed 1 gol.\nIl 26 agosto esordisce nella stagione 2007-2008 giocando la partita di campionato contro l'Inter a Milano (1-1). Viene schierato anche nella sfida contro il Napoli in quella che sar\u00e0 la sua ultima partita in serie A (0-5).\nIl ritorno allo Sparta.\nIl 31 dicembre 2007 l'Udinese ufficializza il prestito di Sivok allo Sparta Praga: in questo modo ha pi\u00f9 spazio per guadagnarsi la convocazione agli Europei in Svizzera e Austria.\nIl 16 febbraio esordisce da titolare nella sfida contro lo Zl\u00edn (0-2). Tra il 16 febbraio e il 27 aprile 2008 lo Sparta Praga conquista 27 punti utili consecutivamente. Il 20 aprile arriva la prima marcatura stagionale contro il Ban\u00edk Most (3-0). Il 17 maggio disputa la sua ultima partita con la maglia granata a Liberec contro lo Slovan (4-3).\nBe\u015fikta\u015f.\nStagione 2008-2009.\nRitornato a Udine dal prestito viene ceduto a titolo definitivo alla societ\u00e0 turca del Be\u015fikta\u015f, militante in S\u00fcper Lig, firmando contratto triennale.\nEsordisce da titolare con la societ\u00e0 di Istanbul il 14 agosto nella partita di Coppa UEFA contro i bosniaci del \u0160iroki Brijeg (1-2) giocando come terzino destro in un 4-5-1. Debutta in campionato il 24 agosto contro l'Antalyaspor (2-3). Alla settima giornata realizza la prima marcatura, il 19 ottobre ad Ankara nella sfida contro il Gen\u00e7lerbirli\u011fi (1-3). Il 18 settembre il Be\u015fikta\u015f batte gli ucraini del Metalist per 1-0 nella partita di andata del primo turno di Coppa UEFA. Il ritorno, non disputato dal ceco, vide la sconfitta del Be\u015fikta\u015f a Charkiv per 4-1, e la conseguente eliminazione dalla competizione.\nSivok sigla il suo secondo gol stagionale il 23 novembre contro il Eski\u015fehirspor (2-0).\nIn Coppa di Turchia il Be\u015fikta\u015f, dopo aver vinto il proprio girone - con Antalyaspor, Gaziantepspor, Gaziantep BB e Trabzonspor - elimina Antalyaspor e Ankaraspor prima di vincere la finale contro il Fenerbah\u00e7e; Sivok totalizza 6 presenze nel torneo, vincendo anche il campionato e realizzando cos\u00ec il double.\nA fine stagione conta 29 partite e 2 reti in campionato, 6 presenze in Coppa di Turchia e 3 incontri di Coppa UEFA per un totale di 38 sfide e 2 reti stagionali.\nStagione 2009-2010.\nIl 2 agosto comincia la stagione 2009-2010 giocando la Supercoppa di Turchia contro il Fenerbah\u00e7e (persa 0-2).\n5 giorni dopo gioca la prima di campionato contro l'Istanbul BB (1-1).\nIl 15 settembre gioca la prima partita della fase a gironi della Champions League contro il Manchester United. In seguito gioca le partite d'andata e ritorno contro CSKA Mosca e Wolfsburg.\nIn Coppa di Turchia i bianconeri vengono eliminati nel girone D, comprendente Kas\u0131mpa\u015fa, Konya \u015eekerspor, Istanbul BB e Manisaspor.\nIl 5 febbraio 2010, ventesima giornata di S\u00fcper Lig, Sivok segna la prima rete della partita contro il Gen\u00e7lerbirli\u011fi (4-1). Si ripete il 21 dello stesso mese realizzando l'1-1 contro il Galatasaray.\nSivok totalizza 39 gettoni e 2 reti, divise in: 31 incontri e 2 reti in campionato, 5 match di Champions League, 2 sfide nella coppa nazionale e 1 partita di Supercoppa di Turchia.\nStagione 2010-2011.\nDopo aver giocato le prime partite stagionali a luglio in Europa League contro Vikingur e Viktoria Plze\u0148 l'8 agosto 2010 si infortuna al legamento crociato restando fuori dai campi di gioco per 6 mesi e saltando tutta la prima parte della stagione. Il 12 gennaio 2011 ritorna dall'infortunio giocando da titolare la partita di Coppa di Turchia contro il Manisaspor (2-3), societ\u00e0 alla quale realizza la rete dell'1-1 fornendo l'assist per il 2-3 di Guti. Il Be\u015fikta\u015f supera il girone A - assieme a Gaziantep BB, Trabzonspor, Konya Torku \u015eekerspor e Manisaspor - accedendo ai quarti di finale: dopo aver estromesso le due societ\u00e0 di Gaziantep (Gaziantep BB per 8-0 e Gaziantepspor per 5-2) le \"Aquile nere\" sconfiggono ai calci di rigore l'Istanbul BB, vincendo nuovamente la Coppa di Turchia (Sivok realizza il 2-2 al 78' portando le squadre ai tempi supplementari).\nIl 30 gennaio esordisce in S\u00fcper Lig contro l'Istanbul BB (2-1).\nTra il 17 e il 24 febbraio affronta nel doppio incontro la Dinamo Kiev che elimina il Be\u015fikta\u015f dall'Europa League con un risultato complessivo di 8-1.\nA fine stagione Sivok totalizza 21 presenze e 2 reti con la maglia bianconera.\nStagione 2011-2012.\nLa stagione 2011-2012 del Be\u015fikta\u015f comincia con l'impegno di Europa League contro i russi dell'Alania, sconfitti tra il 18 e il 25 agosto per 3-2. Sivok realizza l'1-0 all'andata.\nIl 10 settembre debutta in campionato contro l'Eski\u015fehirspor (2-1). Nella seconda giornata di campionato, contro il Bursaspor (1-2), realizza l'1-1 con un colpo di testa.\nIn Europa League Sivok gioca le 6 sfide contro Maccabi Tel Aviv, Stoke City e Dinamo Kiev.\nIl 16 giugno 2015, dopo 7 stagioni al Be\u015fikta\u015f, passa ufficialmente al Bursaspor.\nNazionale.\nMaggiore.\nIl 3 settembre 2005 debutta con la Nazionale ceca contro la Romania.\nL'8 giugno 2012 esordisce da titolare agli Europei nella partita contro la Russia (4-1).\nViene convocato per gli Europei 2016 in Francia."}
{"id": "1281481", "revid": "767487", "url": "https://it.wikipedia.org/wiki?curid=1281481", "title": "Best Men - Amici per la pelle", "text": "Best Men - Amici per la pelle (\"Best Men\") \u00e8 un film del 1997 diretto da Tamra Davis.\nTrama.\nDopo aver scontato una pena di tre anni, Jesse trova ad attenderlo all'uscita della prigione i suoi quattro amici pronti per accompagnarlo direttamente al matrimonio con la sua amata Hope. Ma lungo la strada uno dei quattro rapina una banca provocando l'intervento dell'FBI.\nProduzione.\nLa pellicola \u00e8 stata prodotta dalla Motion Picture Corporation of America (MPCA), dalla Orion Pictures, e dalla Rank Organisation. Le riprese sono state girate a Norwalk; il budget fu di circa $ 10.000.000. La Motion Picture Association of America ha classificato il film con la lettera R (restricted), vale a dire vietato ai minori di 17 anni non accompagnati dai genitori.\nTagline.\nLe tagline per il film sono:\nDistribuzione.\nLa pellicola \u00e8 stata distribuita in diversi paesi con titoli e date differenti:"}
{"id": "1281482", "revid": "1714743", "url": "https://it.wikipedia.org/wiki?curid=1281482", "title": "Guglielmo di Brunswick-L\u00fcneburg", "text": "Biografia.\nEra il figlio maggiore di Enrico di Brunswick-L\u00fcneburg e della prima moglie, Sofia di Pomeriana. Eredit\u00f2 il ducato L\u00fcneburg-Celle nel 1416 e spodest\u00f2 lo zio Bernardo I di Brunswick-L\u00fcneburg dal principato di Wolfenb\u00fcttel nel 1428. \nNel 1432, durante una campagna militare, venne deposto dal fratello Enrico il Pacifico e mantenne solo la parte ad ovest di Wolfenb\u00fcttel (sulla riva ovest del fiume Leine, separata dal resto dei domini dal vescovato di Hildesheim), che diverr\u00e0 noto con il nome di Calenberg. \nAlla morte di Enrico, deceduto senza eredi nel 1473, rientr\u00f2 in possesso di entrambe le parti di Wolfenb\u00fcttel. \nMatrimonio ed eredi.\nSpos\u00f2 nel 1423 Cecilia (morta nel 1449), figlia di Federico I di Brandeburgo. Dal matrimonio nacquero i seguenti figli:"}
{"id": "1281486", "revid": "1573940", "url": "https://it.wikipedia.org/wiki?curid=1281486", "title": "Pieve di Sant'Ippolito (Vernio)", "text": "La pieve di Sant'Ippolito si trova presso Vernio, nell'omonima frazione, in provincia di Prato.\nStoria e descrizione.\nLa pieve \u00e8 documentata dal 998, l'attuale chiesa \u00e8 per\u00f2 frutto di una ricostruzione del XII secolo, con interventi pi\u00f9 tardi. Il fianco sulla piazza principale conserva il paramento medievale in arenaria, il coro \u00e8 secentesco, e si collega al robusto campanile a torre, con zona basamentale del XII secolo. Alla facciata medievale si appoggia un portico su pilastri che inglobano colonne cinque-secentesche.\nL'interno, a navata unica coperta da capriate lignee, fu aggiornato nel XVIII secolo rifacendo porte, confessionali, fonte battesimale (1704), l'elegante altar maggiore (1706) e alcuni altari laterali. Nel primo altare destro \u00e8 una tavola col \"Cristo deposto\" (1579), di Giovanni Bizzelli, allievo dell'Allori, al quale richiama la composizione mossa e ricercata nel colore; il secondo, imponente altare di sinistra - del 1632 - con coronamento di gusto buontalentiano, ospita una \"Madonna del Rosario\", buona opera di scuola fiorentina della seconda met\u00e0 del Seicento.\nIn sacrestia \u00e8 infine conservata una vivace tavola con l\"'Adorazione dei pastori\" (1503) del pratese Girolamo Ristori, ispirata ai toni narrativi del Ghirlandaio."}
{"id": "1281487", "revid": "1318658", "url": "https://it.wikipedia.org/wiki?curid=1281487", "title": "Protomedico", "text": "Il protomedico era il funzionario pubblico preposto a coadiuvare l'attivit\u00e0 sanitaria dello Stato. \nI principali compiti del protomedico erano di valutare le effettive capacit\u00e0 di coloro che chiedevano di intraprendere la professione di medico o farmacista e di vigilare sull'attivit\u00e0 di questi. Il medesimo termine viene oggi, raramente ed ampollosamente, usato per definire un primario ospedaliero.\nStoria.\nGi\u00e0 nella Roma antica, con l'organizzazione del servizio sanitario pubblico istituito dall'imperatore Nerone, era prevista la figura dei protomedici (archiatri) che, riuniti in collegio, deliberavano sulla competenza professionale dei \"medici secondari\", una sorta di \"medici della mutua\", eletti dalla popolazione e stipendiati dalla pubblica amministrazione.\nMa \u00e8 nel tardo medioevo che si inizia a parlare del \"protomedico\", identificandolo con il principale medico di corte e, successivamente, con il funzionario preposto a sovrintendere all'attivit\u00e0 di medici e speziali.\nNel 1397, nel Regno di Sicilia, il Re Martino I istitu\u00ec il \"Protomedicato del Regno\", con sede a Catania e a Palermo, che per i quattro secoli successivi rappresent\u00f2 la struttura portante dell'organizzazione sanitaria siciliana. In Sicilia, i compiti pi\u00f9 importanti del Protomedicato, una sorta di ministero della salute ante litteram, erano quelli di esaminate e valutare tutti coloro che chiedevano la licenza di esercitare la professione medica e di vigilare sulla correttezza e sul decoro dei loro comportamenti.\nIn Italia, la figura del protomedico sopravvive fino alla met\u00e0 del XIX secolo, quando viene cancellata dal primo governo D'Azeglio che, con apposito regio decreto del 12 maggio 1851, abolisce i magistrati e gli uffici del protomedicato civili e militari.\nSulla base di quella legge, le funzioni formative professionali vennero assegnate alle autorit\u00e0 preposte alla Pubblica Istruzione, mentre le funzioni organizzative e di controllo demandate al Consiglio superiore di sanit\u00e0, precedentemente istituito da Carlo Alberto con regio editto del 30 ottobre 1847."}
{"id": "1281493", "revid": "43530", "url": "https://it.wikipedia.org/wiki?curid=1281493", "title": "Calabresa", "text": ""}
{"id": "1281494", "revid": "62748", "url": "https://it.wikipedia.org/wiki?curid=1281494", "title": "Crisografia", "text": "In miniatura il termine pu\u00f2 essere utilizzato sia per indicare l'uso di un inchiostro dorato per vergare la scrittura, sia per l'uso di miniare alcune lettere, tipicamente i capilettera, in oro o in argento.\nA tal scopo, per far risaltare meglio la preziosit\u00e0 dell'inchiostro si adoperava talora una pergamena appositamente trattata, tinta in un colore scuro, per lo pi\u00f9 porpora, ma anche in azzurro. Nell'arte iconografica, la crisografia veniva spesso usata per far risaltare le pieghe dei panneggi (agemina).\nQuesta pratica ha probabilmente un'origine orientale: il suo impiego pi\u00f9 ovvio e immediato \u00e8 legato alla trascrizione del testo sacro, e per questo se ne avvalsero sia i Cristiani, sia gli Ebrei, sia i Musulmani. La prima attestazione dell'uso della crisografia \u00e8 contenuta nella \"Lettera di Aristea\": quando Tolomeo Filadelfo chiese una copia della Bibbia ebraica per farla tradurre in greco antico, il sommo sacerdote di Gerusalemme gli invi\u00f2 un rotolo vergato con lettere d'oro. La crisografia fu applicata dapprima a libri su papiro: il Papiro Leyden, un papiro alchemico del IV secolo d.C., contiene 17 ricette per preparare l'inchiostro aureo.\nNel IV secolo la pratica di scrivere in oro era gi\u00e0 abbastanza diffusa: \u00e8 nota la polemica che Girolamo rivolse contro di essa, lamentando che \u00abmentre le pergamene sono tinte in porpora, le lettere vergate in oro e i libri ricoperti di gemme, Cristo vien lasciato nudo fuori dalla porta\u00bb. Le accuse contro la crisografia sono antiche almeno quanto la pratica stessa: per esempio, nell'ebraico \"Trattato per gli scribi\" alcuni autori ebrei biasimavano la crisografia, proibendo l'uso di rotoli crisografici nelle sinagoghe. Non si pu\u00f2 escludere che, oltre al sospetto di idolatria di un oggetto che poteva ricordare il vitello d'oro e quindi di mercificazione della parola sacra, vigesse contro la crisografia il rischio che oggetti di tale preziosit\u00e0 potessero essere rubati o distrutti per l'oro presente in essi.\nPer la sua valenza altamente simbolica, la crisografia fu relativamente diffusa anche nella cancelleria imperiale di Bisanzio per documenti di particolare importanza (in linea di massima, lettere a potenze straniere) tra X e XI secolo.&lt;br&gt;\nTale pratica fu tenuta altamente in conto: Simeone Logoteta racconta che l'imperatore Antemio vi si dedicava nel periodo precedente all'accesso al trono.&lt;br&gt;\nIl declino della crisografia inizi\u00f2 intorno al XII-XIII secolo e fu favorito dalla crescente affermazione della carta come materiale librario.\nTra gli esempi di codici vergati in crisografia, si annoverano il cosiddetto Corano blu di Qayrawan, una copia su pergamena tinta in azzurro scuro dell'XI secolo; il Codex Argenteus; il Codice Purpureo di Rossano."}
{"id": "1281495", "revid": "43530", "url": "https://it.wikipedia.org/wiki?curid=1281495", "title": "Bellora", "text": ""}
{"id": "1281496", "revid": "43530", "url": "https://it.wikipedia.org/wiki?curid=1281496", "title": "Terziglio", "text": ""}
{"id": "1281497", "revid": "43530", "url": "https://it.wikipedia.org/wiki?curid=1281497", "title": "Quartiglio", "text": ""}
{"id": "1281498", "revid": "1573940", "url": "https://it.wikipedia.org/wiki?curid=1281498", "title": "Chiesa di San Michele a Montecuccoli", "text": "La chiesa di San Michele a Montecuccoli si trova nel comune di Barberino del Mugello in provincia di Firenze, al confine con il comune di Vernio (infatti \u00e8 sotto la diocesi di Prato).\nStoria e descrizione.\nDocumentata dal 990, e anticamente dedicata a Santa Gerusalemme, la chiesa fu profondamente trasformata nel 1560 circa e aggiornata nel XVIII secolo, e non mostra tracce della sua origine medievale. Recentemente la pieve di San Michele \u00e8 stata ricollegata alla diocesi di Prato (attualmente \u00e8 gestita dal parroco di Sant'Ippolito di Vernio)."}
{"id": "1281500", "revid": "43530", "url": "https://it.wikipedia.org/wiki?curid=1281500", "title": "Quadriglio", "text": ""}
{"id": "1281501", "revid": "43530", "url": "https://it.wikipedia.org/wiki?curid=1281501", "title": "Quadrigliato", "text": ""}
{"id": "1281503", "revid": "43530", "url": "https://it.wikipedia.org/wiki?curid=1281503", "title": "Quintiglio", "text": ""}
{"id": "1281504", "revid": "43530", "url": "https://it.wikipedia.org/wiki?curid=1281504", "title": "Sestiglio", "text": ""}
{"id": "1281505", "revid": "12222", "url": "https://it.wikipedia.org/wiki?curid=1281505", "title": "Insilamento", "text": ""}
{"id": "1281506", "revid": "43530", "url": "https://it.wikipedia.org/wiki?curid=1281506", "title": "Settiglio", "text": ""}
{"id": "1281507", "revid": "729019", "url": "https://it.wikipedia.org/wiki?curid=1281507", "title": "Broncopolmonite", "text": "La broncopolmonite (polmonite lobulare), \u00e8 uno dei due tipi di polmonite batterica classificati per la presenza di masse solide. Nella polmonite batterica, l'invasione del batterio nel parenchima polmonare produce una risposta infiammatoria. Questa risposta porta quindi al riempimento delle cavit\u00e0 alveolari di essudato. La perdita di sacche aerifere e il loro riempimento da parte dell'essudato \u00e8 chiamato consolidamento. Nella broncopolmonite, o polmonite lobulare, ci sono focolai di infezione multipli o isolati e consolidamenti acuti che affliggono uno o pi\u00f9 lobi polmonari.\nSi deve notare che sebbene i due tipi di polmonite, lobare e lobulare, siano i classici esempi di polmonite batterica, nella pratica clinica sono di difficile riconoscimento, in quanto le caratteristiche spesso si sovrappongono. La broncopolmonite (lobulare) spesso evolve in un'infezione pi\u00f9 estesa e porta a una polmonite lobare. Lo stesso microrganismo pu\u00f2 causare un tipo di polmonite in un paziente, e un altro tipo in un altro soggetto. Dal punto di vista clinico, identificare la causa scatenante l'infezione e valutare l'entit\u00e0 della malattia \u00e8 nettamente prioritario rispetto a distinguere il sottotipo anatomico della polmonite stessa.\nAnatomia patologica.\nMacroscopicamente: focolai multipli di consolidamento presenti nei lobi basali, spesso bilaterali. Queste lesioni hanno un diametro di circa 2\u20134\u00a0cm, dall'aspetto asciutto, color giallo-grigio, spesso situati intorno ad un bronchiolo e poco limitanti e che quindi tendono spesso ad aggregarsi, specialmente nei bambini.\nMicroscopicamente: un focolaio infiammatorio \u00e8 situato al contorno di un bronchiolo con una bronchiolite acuta (essudato purulento - pus - all'interno del lume e delle pareti dello stesso bronchiolo). Gli spazi alveolari che circondano il bronchiolo sono ricchi in neutrofili (\"leucociti alveolari\"). \u00c8 presente un'importante congestione del lume. I focolai infiammatori sono, di norma, separati da tessuto alveolare sano."}
{"id": "1281510", "revid": "729019", "url": "https://it.wikipedia.org/wiki?curid=1281510", "title": "Battaglia di N\u00f6rdlingen (1645)", "text": "La seconda battaglia di N\u00f6rdlingen, anche detta battaglia di Allerheim, fu combattuta il 3 agosto 1645, durante la fase francese della Guerra dei trent'anni, e vide coinvolti l'esercito francese al comando di Luigi II di Borbone e del visconte di Turenne e quello imperiale di Franz von Mercy. Fu una delle battaglie pi\u00f9 sanguinose del conflitto, e si risolse in una costosa vittoria francese.\nCampagna e svolgimento della battaglia.\nNonostante l'apertura dei colloqui di pace a M\u00fcnster, nell'agosto del 1644, il conflitto continu\u00f2 e conobbe anzi una progressiva intensificazione. Il 1645 vide una serie di offensive condotte dall'alleanza franco-svedese contro le forze asburgiche; mentre gli svedesi nel mese di marzo, con la battaglia di Jankau, riportarono un brillante successo, le forze francesi di Turenne, passate all'offensiva in maggio, vennero duramente battute nella battaglia di Mergentheim, e si dovettero ritirare nell'Assia-Kassel, dove furono soccorse dall'esercito di Luigi di Borbone, detto il \"Gran Cond\u00e9\". Riunite, le forze francesi tornarono all'offensiva nel mese di luglio.\nIl 3 agosto, i francesi giunsero in vista delle forze imperiali comandate da von Mercy, in posizione presso Alerheim, vicino a N\u00f6rdlingen, dove le forze cattoliche avevano riportato una grande vittoria nel 1634; i due eserciti erano sostanzialmente alla pari dal punto di vista numerico, composti da circa 12.000 uomini. I francesi del duca d'Enghien attaccarono le forze avversarie e diedero luogo a uno scontro molto violento. La battaglia assunse le dimensioni di un grosso massacro da ambo le parti, con enormi perdite sia da parte francese che da parte cattolica. Giocarono un ruolo decisivo, nel corso della battaglia, le formazioni assiane, le quali ebbero la meglio su quelle bavaresi. Alla fine, dopo che von Mercy fu mortalmente ferito da un colpo di moschetto, le truppe imperiali si ritirarono.\nConseguenze.\nL'esercito francese gi\u00e0 provato dal combattimento, quantunque avesse conseguito la vittoria, dovette subire la partenza dei reggimenti assiani e si trov\u00f2 in grosse difficolt\u00e0. Alla fine l'arrivo in soccorso dei cattolici in Baviera dell'Arciduca Leopoldo costrinse Turenne a ritirarsi in fretta. Nonostante le forze imperiali fossero state scacciate dalle proprie posizioni e respinte, i francesi, a causa degli assalti frontali, riportarono perdite superiori, circa 5.000 uomini, contro le 3.000 avversarie. Oltre che eccessivamente sanguinosa, la battaglia si rivel\u00f2 strategicamente inconcludente, in quanto, a causa delle perdite subite, i francesi dovettero abbandonare il progetto di una marcia verso il Danubio e la Baviera e dovettero scegliere l'opzione del ritiro delle forze in una posizione pi\u00f9 sicura, oltre le rive del Reno."}
{"id": "1281511", "revid": "34119", "url": "https://it.wikipedia.org/wiki?curid=1281511", "title": "Osteogenesis imperfecta", "text": ""}
{"id": "1281513", "revid": "99064", "url": "https://it.wikipedia.org/wiki?curid=1281513", "title": "Q 65", "text": ""}
{"id": "1281514", "revid": "147371", "url": "https://it.wikipedia.org/wiki?curid=1281514", "title": "Battaglia di Allerheim", "text": ""}
{"id": "1281516", "revid": "1516566", "url": "https://it.wikipedia.org/wiki?curid=1281516", "title": "Teatro San Benedetto", "text": "Il Teatro San Benedetto (o San Beneto) era un famoso teatro veneziano, attivo soprattutto nella seconda met\u00e0 del XVIII secolo. Dalla sua apertura fin dopo la nascita della Fenice fu il teatro veneziano di riferimento per le rappresentazioni delle opere serie.\nStoria.\nFu eretto nel 1755, su progetto dell'architetto Giovanni Francesco Costa, per volere della famiglia Grimani, che gi\u00e0 aveva fondato diversi decenni prima il Teatro San Giovanni Grisostomo. Era infatti intento dei Grimani di sostituire il gi\u00e0 celebre San Giovanni con un teatro di pi\u00f9 piccole dimensioni: nacque cos\u00ec il San Benedetto, il quale subentr\u00f2 come principale teatro veneziano, dove veniva messe in scena le opere serie. Fu inaugurato il 26 dicembre dell'anno seguente dall'opera \"Zoe\" di Gioacchino Cocchi.\nCostruito grazie a un fondo di propriet\u00e0 delle famiglie Venier e Tiepolo, il San Benedetto era distribuito su una pianta di forma pressoch\u00e9 circolare e un palcoscenico di notevoli dimensioni. Il 5 febbraio 1774 fu distrutto da incendio e subito dopo fatto ricostruire, su progetto di Pietro Checchia, con una pianta diversa, a ferro di cavallo, da una societ\u00e0 di patrizi. Il San Benedetto mantenne alto il suo prestigio fino alla fine del secolo, quando venne aperto il Teatro La Fenice nel 1792, che lo sostitu\u00ec nel ruolo di teatro principale. Nel frattempo, nel 1787, il teatro aveva cambiato nome in Venier e successivamente, nel 1810, fu ceduto a Giovanni Gallo che lo ribattezz\u00f2 col nome della sua famiglia. \nNel 1854 vi fu nuovamente rappresentata con successo \"La Traviata\" di Giuseppe Verdi dopo il fiasco della prima rappresentazione alla Fenice l'anno precedente.\nNel 1868 prese il nome di teatro Rossini, in onore del celebre compositore. Nel novembre del 1895 il M\u00b0 Antonino Palminteri, direttore d'orchestra nonch\u00e9 compositore, dirige al teatro Rossini di Venezia le opere \"La Traviata\" e \"Rigoletto\" di Giuseppe Verdi e \"Lucia di Lammermoor\" di Gaetano Donizetti.\nNel secolo successivo il teatro fu trasformato in un cinema, il Cinema Rossini, ulteriormente modificato in multisala nel 2012 lasciando spazio anche ad un supermercato."}
{"id": "1281517", "revid": "113774907", "url": "https://it.wikipedia.org/wiki?curid=1281517", "title": "Greca (simbolo militare)", "text": "Greca \u00e8 chiamato il simbolo che rappresenta in Italia i gradi di generale dell'Esercito, dell'Aeronautica Militare, della Guardia di Finanza e dei Carabinieri e di ammiraglio nella Marina Militare. Tale simbolo \u00e8 utilizzato anche dai funzionari di grado pi\u00f9 elevato della Gendarmeria vaticana e dai generali delle Forze armate e di polizia sammarinesi. Il nome deriva dal termine greca che indica, in italiano, il motivo decorativo ripetitivo.\nLa greca pu\u00f2 essere rappresentata come una doppia W, anche rovesciata, attraversata da un segmento orizzontale."}
{"id": "1281523", "revid": "2167723", "url": "https://it.wikipedia.org/wiki?curid=1281523", "title": "Mediatore (gioco)", "text": "Il mediatore \u00e8 un gioco con le carte regionali italiane (mazzo da 40), ha origine spagnola ed \u00e8 una variante del famoso Tressette misto con i punteggi in uso nel gioco della Maniglia. \n\u00c8 praticato maggiormente nel Sud Italia e in Sardegna. In particolare, \u00e8 il gioco tipico della citt\u00e0 di Barletta. \nSi pu\u00f2 giocare in 3, 4, 5 o 6 (In 6 togliendo dal mazzo i due di ogni seme)\nDal 28/04/2021 su Google Play Store \u00e8 stata pubblicata la prima applicazione di mediatore.\nPunteggi e gerarchia delle carte.\nNel mediatore, a differenza del tressette, la gerarchia delle carte \u00e8:\nLa tabella indica a seconda del numero di giocatori le carte da distribuire e i punti da considerare.\nRegole del gioco.\nLa smazzata.\nIl ruolo di mazziere in una smazzata \u00e8 deciso in base alla smazzata precedente: il primo di mano della smazzata precedente sar\u00e0 il mazziere.\nIl mazziere distribuisce 3 o 4 carte alla volta in senso antiorario a partire dal giocatore alla sua destra. Il numero di carte per ogni giocatore varia in funzione del numero dei giocatori (vedi tabella).\nNelle varianti con 3 o 4 giocatori \u00e8 previsto il \"monte\"\"\" costituito dalle restanti 4 carte che vengono momentaneamente messe da parte, di queste viene scoperta l'ultima carta, che sveler\u00e0 il cosiddetto \"trionfo\", ovvero il seme delle carte che per quella partita vincer\u00e0 su qualunque altro seme. Nella variante con 5 giocatori (senza monte) il trionfo \u00e8 costituito dal seme dell'ultima carta del mazzo.\nAdesso comincia il turno chi \u00e8 alla destra del mazziere, ovvero il primo di mano, che dovr\u00e0 decidere se \"chiamare\" o meno. Se questi non chiama, il secondo di mano decide se chiamare o meno, altrimenti il terzo e cos\u00ec via fino al mazziere.\nSe nessuno chiama (perch\u00e9 ad esempio nessuno sente di avere una buona mano) si andr\u00e0 al \"liscio\": si gioca la partita con le carte ricevute e perde chi fa pi\u00f9 punti. In questo caso si potr\u00e0 anche saltare questa smazzata.\nLa chiamata.\nNelle varianti con il monte, chi ritiene di avere buone carte pu\u00f2 decidere di giocare da solo contro tutti gli altri (che si alleano contro chi chiama) e a seconda della forza della sua mano sceglie se:\nNelle varianti a senza monte chi chiama pu\u00f2:\nIn tutte le varianti, se qualcuno chiama si interrompe il giro di chiamate e si comincia il gioco, ma se qualcuno chiama la sola o la colonna il chiamante \u00e8 costretto a ritirare la chiamata.\nIl gioco.\nIl primo di mano inizia il gioco tirando una carta a sua scelta. Gli altri giocatori devono rispondere a seme, e se il quel momento la presa \u00e8 momentaneamente vinta dall'avversario, al nostro turno \u00e8 obbligatorio provare a vincerla giocando una carta di valore superiore ma, se si hanno carte del seme della prima carta della mano con cui non si pu\u00f2 vincere la mano e si potrebbe invece vincere giocano un trionfo, \u00e8 comunque obbligatorio giocare le carte del seme della prima carta della mano.\nSe un giocatore non ha carte di quel seme \u00e8 tenuto a giocare un trionfo e quindi ad \"uccidere\" (nel gergo chi uccide esclama \u201cacc\u00e8id\u201d espressione vocale decisamente aggressiva, gettando la carta sul tavolo violentemente), e a giocare il trionfo superiore a quello giocato in precedenza dall'avversario, salvo che ne sia privo o che la presa sia gi\u00e0 stata conquistata dal compagno. Se ne \u00e8 privo o non potrebbe superare il trionfo avversario o la base \u00e8 al momento di un proprio compagno pu\u00f2 giocare una carta qualsiasi.\nVince la presa chi ha giocato la carta pi\u00f9 alta (nel caso in cui non ci siano punti vince la carta che ha il valore pi\u00f9 alto con il valore classico delle carte) del seme giocato dal primo di mano. Se ci sono trionfi vince chi ha giocato il trionfo pi\u00f9 alto.\nChi si aggiudica la presa prende le carte giocate e le conserva per il conteggio dei punti, a questo punto diventa il primo di mano, e cos\u00ec via.\nChi vince l'ultima presa conquista anche le carte del monte.\nConteggio dei punti.\nA partita terminata, il chiamante conta per s\u00e9 i punti, gli altri giocatori li contano assieme. Nella variante senza monte si contano i punti a squadre.\nSi conta sommando al numero delle basi conquistate i valori delle carte, ricordando che 6, 5, 4, 3, 2 non hanno valore (il monte viene considerato come una base pertanto vale 1 punto).\nIl punteggio totale in una smazzata fruibile conquistando tutte le basi \u00e8 dato dal valore complessivo delle carte che \u00e8 60, sommato al numero di basi che abbiamo a seconda del numero dei giocatori (vedi tabella), ad esempio in 3 giocatori il punteggio massimo \u00e8 73 (60 + 13 basi).\nVince la partita chi arriva almeno alla met\u00e0 dei punti totali pi\u00f9 uno (vedi tabella), ad esempio in 3 giocatori il punteggio massimo \u00e8 73, quello minimo per vincere \u00e8 37.\nInoltre si possono verificare i seguenti casi:\nModalit\u00e0 di pagamento.\nPrima di cominciare a giocare \u00e8 opportuno stabilire una somma base che, per comodit\u00e0, chiameremo K. Una somma base standard \u00e8 \u20ac0,20.Terminato il conteggio dei punti la somma da ricevere \u00e8 data da questa formula (se il risultato \u00e8 positivo la somma \u00e8 da ricevere, se \u00e8 negativo, \u00e8 da pagare):\nVittoria * Cappotto * Chiamante * K\nLe variabili sono:\nNel caso di cappotto al compagno il chiamante paga tutti 2K a testa.\nNotare che non c'\u00e8 differenza tra l'essere chiamati e il non esserlo nel pagamento.\nNel liscio:"}
{"id": "1281524", "revid": "1494169", "url": "https://it.wikipedia.org/wiki?curid=1281524", "title": "Greca", "text": ""}
{"id": "1281525", "revid": "2036605", "url": "https://it.wikipedia.org/wiki?curid=1281525", "title": "Vangelo di Cerinto", "text": "Il Vangelo di Cerinto \u00e8 un vangelo attribuito a Cerinto (inizio II secolo) in base a un'interpretazione della testimonianza di Epifanio di Salamina (\"Panarion adversus omnes haereres\", 51.7.3); secondo gli Alogi, la cui opinione \u00e8 riportata da Epifanio, sarebbe coincidente col \"Vangelo secondo Giovanni\", in realt\u00e0 composto da Cerinto.\nAltrove (28.5.1) Epifanio testimonia che il vangelo usato da Cerinto e da Carpocrate era lo stesso degli Ebioniti e quindi una versione del \"Vangelo secondo Matteo\" mancante del racconto della nativit\u00e0 virginale."}
{"id": "1281526", "revid": "599013", "url": "https://it.wikipedia.org/wiki?curid=1281526", "title": "Battaglia di N\u00f6rdlingen", "text": ""}
{"id": "1281528", "revid": "196390", "url": "https://it.wikipedia.org/wiki?curid=1281528", "title": "Tonsilla tubarica", "text": ""}
{"id": "1281530", "revid": "196390", "url": "https://it.wikipedia.org/wiki?curid=1281530", "title": "Tonsilla faringea", "text": ""}
{"id": "1281531", "revid": "36426", "url": "https://it.wikipedia.org/wiki?curid=1281531", "title": "Was Ich Denke", "text": ""}
{"id": "1281532", "revid": "363629", "url": "https://it.wikipedia.org/wiki?curid=1281532", "title": "Tripolina", "text": "La Tripolina \u00e8 una seduta pieghevole in legno, metallo e tessuto. Facile da montare e da smontare, il disegno versatile della sedia utilizza una tela di canapa con le tasche che slittano sopra la struttura. Una sacca fatta su misura per contenerla, ne rende facile il trasporto.\nLa sedia Tripolina \u00e8 stata introdotta per la prima volta al pubblico alla Fiera Internazionale di St. Louis nel 1904 da Joseph B. Fenby, che ne brevett\u00f2 il disegno nel 1877. L'autore originale della sedia \u00e8 in realt\u00e0 anonimo.\nLa sedia ha ispirato considerevolmente un numero indeterminato di altre sedie pieghevoli, la famosa BKF Chair ad esempio, che usa le parti curve del metallo al posto del legno e la sedia Kenia di Vico Magistretti.\nUno dei primi usi conosciuti della sedia Tripolina \u00e8 stato di supporto per le truppe britanniche nelle campagne di guerra del XIX secolo."}
{"id": "1281533", "revid": "483097", "url": "https://it.wikipedia.org/wiki?curid=1281533", "title": "Subordinazionismo", "text": "Il Subordinazionismo \u00e8 la dottrina trinitaria che riteneva il Figlio (Ges\u00f9) fosse subordinato al Padre (Dio) e che lo Spirito Santo fosse subordinato ad entrambi. Su questo punto si cre\u00f2 una delle maggiori divergenze tra la Chiesa occidentale e quella orientale. \nTale dottrina si svilupp\u00f2 tra il II ed il III secolo per scomparire gradualmente dopo il Concilio di Nicea del 325. Tra coloro che in qualche modo la professarono o vi incorsero, sono da ricordare:"}
{"id": "1281535", "revid": "767487", "url": "https://it.wikipedia.org/wiki?curid=1281535", "title": "Fast Food (film)", "text": "Fast Food \u00e8 un film del 1998 diretto da Dean Parisot."}
{"id": "1281536", "revid": "1005847", "url": "https://it.wikipedia.org/wiki?curid=1281536", "title": "Giovanni Motzo", "text": "Biografia.\nAttivit\u00e0 accademica.\nAutore di numerose pubblicazioni su diversi istituti del diritto pubblico interno e comparato, in particolare sul Presidente della repubblica, la Comunit\u00e0 europea, le fonti del diritto, lo stato d'assedio, la propriet\u00e0 privata e la concorrenza, fu allievo di Giuseppe Guarino e Carlo Esposito.\nInsegn\u00f2 Diritto costituzionale, Istituzioni di diritto pubblico e Diritto costituzionale italiano e comparato nelle Universit\u00e0 di Siena e Roma \"La Sapienza\".\n\u00c8 stato Direttore dell'Istituto per lo studio comparato sulle garanzie sui diritti fondamentali del CNR.\nAttivit\u00e0 politica.\nHa ricoperto numerosi incarichi istituzionali. \u00c8 stato Ministro per le riforme istituzionali nel governo Dini dal gennaio 1995 al maggio 1996. A seguito delle dimissioni di Franco Frattini, ha altres\u00ec ricoperto l'incarico di Ministro per la funzione pubblica e per gli affari regionali dal marzo al maggio 1996."}
{"id": "1281538", "revid": "84184", "url": "https://it.wikipedia.org/wiki?curid=1281538", "title": "Lauro Rossi", "text": "Biografia.\nEntr\u00f2 giovanissimo nel Real Collegio di Musica di Napoli, dove studi\u00f2 musica coi maestri Giovanni Furno, Niccol\u00f2 Zingarelli e Girolamo Crescentini, e ne usc\u00ec musicista nel 1829.\nInizialmente scrisse alcune messe cantate ed altre composizioni vocali; poi, nella primavera 1829, esord\u00ec con l'opera buffa \"Le contesse villane\" al Teatro la Fenice di Napoli.\nViaggi\u00f2 per vario tempo per mettere in scena le sue opere, occupando vari posti di maestro.\nDal 1835 al 1844 percorse il Messico insieme ad una compagnia d'opera italiana.\nNel 1850 occup\u00f2 il posto di direttore del Regio Conservatorio Giuseppe Verdi di Milano.\nNel 1871 succedette a Saverio Mercadante nella direzione di quello di Napoli, carica che tenne sino al 1878.\nNel 1882 si ritir\u00f2 a vivere a Cremona.\nFu socio onorario di diverse Accademie e ricevette vari Ordini Cavallereschi.\nOpere.\nAltro.\nBrani strumentali, musica vocale da camera, 8 vocalizzi e 12 esercizi per canto. \nSinfonia in re minore a Grande Orchestra offerta all'Istituto musicale in Novara 1\u00ba aprile 1863.\nPubblic\u00f2: \"Guida ad un corso di armonia pratica orale per gli allievi del Conservatorio di Milano\" (Milano, Ricordi).\nA Lauro Rossi \u00e8 dedicato il teatro di Macerata, gi\u00e0 Teatro Condominiale fino al 1884, anno in cui prese il nome del celebre compositore.\nIl Comune di Torino gli ha intitolato una via nella zona detta \"dei musicisti\" nel popolare quartiere Barriera di Milano.\nNel 2008 avviene l'esecuzione della \"Cleopatra\" di sua composizione, nel Teatro Lauro Rossi, per la regia di Pier Luigi Pizzi, con Alessandro Liberatore, Paolo Pecchioli, D\u012bm\u012btra Theodosiou e Tiziana Carraro per lo Sferisterio Opera Festival."}
{"id": "1281540", "revid": "436907", "url": "https://it.wikipedia.org/wiki?curid=1281540", "title": "Dark Horse (album George Harrison)", "text": "Dark Horse \u00e8 il sesto album solista di George Harrison, pubblicato nel 1974 dalla Apple Records.\nL'album fu registrato in condizioni molto particolari. Harrison si era appena separato dalla moglie Pattie Boyd, che lo lasci\u00f2 per l'amico Eric Clapton (Harrison proprio su questo album dedicher\u00e0 ai due una versione riveduta e corretta di \"Bye Bye Love\").\nNel frattempo il contratto con la Apple Records volgeva al termine. Harrison decise cos\u00ec di fondare la propria etichetta, la Dark Horse Records, che inizi\u00f2 subito a pubblicare album di altri artisti. Dal 1976 (precisamente da \"Thirty-Three &amp; 1/3\") l'etichetta pubblicher\u00e0 gli album solisti di George Harrison (distribuiti dalla Warner Bros. Records).\nInoltre, George aveva programmato un tour nordamericano per la fine del 1974. Decise quindi (in modo azzardato, secondo molti critici) di registrare di getto un album da promuovere durante il tour.\nLo stress e lo scarso tempo a disposizione fecero s\u00ec che l'album fosse completato molto in fretta, e che Harrison soffrisse di una forte laringite. Questo si rivel\u00f2 particolarmente evidente nell'album, che presenta parti vocali molto stentate (tanto che alcuni critici ribattezzarono l'album \"Dark Hoarse\" - \"Il rauco scuro\").\nPeggio ancora, la voce di Harrison non miglior\u00f2 affatto durante il tour, che si rivel\u00f2 uno dei pi\u00f9 fallimentari della storia del rock. A Harrison furono rimproverati (oltre alla incerta voce) una sezione indiana e il rimaneggiamento di canzoni dei Beatles (in particolare la lennoniana \"In My Life\" mut\u00f2 da \"\u00abIn my life I love you more\u00bb\" a \"\u00abIn my life I love God more\u00bb\"). Harrison rimase talmente scottato da questo insuccesso da non organizzare alcun tour fino a quello giapponese del 1992.\nL'album \u00e8 stato ristampato una prima volta su CD nel 1992, e nel 2014 un'edizione rimasterizzata di \"Dark Horse\" \u00e8 stata inclusa nel cofanetto \"The Apple Years 1968-75\".\nIl disco.\nOrigine e storia.\n\"Dark Horse\", terzo album solista di Harrison ad essere pubblicato dopo lo scioglimento dei Beatles, giunse alla fine di un \"cattivo anno domestico\", come egli lo descrisse nella sua autobiografia \"I, Me, Mine\" del 1980. Dalla met\u00e0 del 1973, il matrimonio con Pattie Boyd era in crisi totale, e Harrison si era rifugiato nel lavoro, lavorando soprattutto alle produzioni che sarebbero uscite per la sua nuova etichetta discografica, la Dark Horse Records, e cio\u00e8 gli album di Ravi Shankar e di uno sconosciuto gruppo musicale chiamato Splinter. Anche problemi d'affari inerenti la Apple Corps giunsero a una svolta nel 1973\u201374, poich\u00e9 Harrison, John Lennon e Ringo Starr intentarono tutti e tre causa a Allen Klein, loro ex-manager ed alleato contro Paul McCartney (che aveva citato in giudizio gli ex compagni nel dicembre 1970 per dissolvere la societ\u00e0 \"Beatles\"). La simultanea chiusura delle sussidiarie della Apple Corps lasci\u00f2 in sospeso vari progetti musicali e cinematografici da lui curati, cosa che costrinse Harrison ad effettuare frequenti viaggi a Los Angeles per trovare un distributore per l'album \"Shankar Family &amp; Friends\", gran parte del quale era stato registrato in California nell'aprile 1973, e per il debutto discografico degli Splinter, \"The Place I Love\". Altro progetto lasciato in sospeso fu quello del film \"Little Malcolm\" per la Apple Films del quale Harrison era produttore esecutivo e per il quale era alla ricerca di un distributore in Europa.\nNel medesimo periodo di stress, George aveva iniziato a bere molto ed era ritornato alle sue vecchie abitudini con le droghe. Alcuni biografi di Harrison hanno suggerito che questo suo graduale abbandono dello stile di vita \"semi-ascetico\" da lui promulgato nell'album \"Living in the Material World\" del 1973, fosse da imputarsi alla reazione di Harrison nei confronti dei commenti ironici e caustici dei mass media, soprattutto in Gran Bretagna, circa i testi religiosi e spirituali del disco, oltre che il riflesso della delusione per il fallimento del suo matrimonio. L'amico e confidente Klaus Voormann avrebbe descritto questo periodo nella vita di George Harrison come \"un ovvio passo indietro\" nel suo viaggio spirituale, mentre la moglie Pattie Boyd avrebbe scritto a posteriori: \"Quell'intero periodo fu folle. Friar Park era un manicomio. Le nostre vite erano piene di alcol e cocaina, e cos\u00ec era anche per quelli che facevano parte del nostro giro all'epoca; ... George prendeva troppa cocaina e pensai che lo avesse cambiato.\" Harrison descrisse il suo comportamento dissoluto dell'epoca in \"Simply Shady\" e i suoi rimpianti per la relazione finita in \"So Sad\".\nFerita dai continui tradimenti extraconiugali di George, Pattie lo lasci\u00f2 per Eric Clapton nel luglio 1974, avendo per\u00f2 gi\u00e0 avuto in precedenza una relazione clandestina con un altro degli amici del marito, Ron Wood dei The Faces. Entrambi gli episodi avrebbero trovato riscontro nell'album \"Dark Horse\", che lo scrittore Simon Leng descrisse \"una soap opera musicale, con estratti di vita rock, conflitti coniugali, amicizie perdute, ed incertezza personale\". Nella sua riscrittura del classico degli Everly Brothers \"Bye Bye Love\", Harrison dichiar\u00f2: \"\u00abThere goes our lady, with a-you-know-who / I hope she's happy, old Clapper too\u00bb\"; mentre nelle note interne del disco da lui compilate indic\u00f2 scherzosamente la presenza di Pattie Boyd ai cori e di Eric Clapton alla chitarra, e tra i musicisti ospiti in \"Ding Dong, Ding Dong\" indic\u00f2 Ron Wood con le parole \"Ron Would If You Let Him\" (\"Ron vorrebbe se lo lasci fare\"). Da parte sua, Harrison aveva iniziato una relazione sentimentale con la moglie di Ringo Starr, Maureen Starkey, e i tabloid britannici riportarono anche la notizia che l'ex-Beatle aveva intrecciato una relazione amorosa con la modella Kathy Simmons (ex-ragazza di Rod Stewart) e con Krissy Wood (moglie del chitarrista dei Faces). Poco tempo dopo la pubblicazione di \"Dark Horse\", Harrison avrebbe risposto alle domande dei giornalisti circa la sua vita privata suggerendo loro di ascoltare il nuovo album, dichiarando: \u00ab\u00e8 come \"Peyton Place\"\u00bb.\nL'adulterio fu inoltre il soggetto del lato B \"I Don't Care Anymore\", e l'associazione musicale con Ron Wood port\u00f2 alla canzone \"Far East Man\". Questa composizione a due venne dapprima incisa per il disco solista di Wood, \"I've Got My Own Album to Do\", e quando usc\u00ec in \"Dark Horse\", segn\u00f2 il primo consapevole tentativo di musica soul nella carriera solista di Harrison.\nL'ispirazione per il canto devozionale ind\u00f9 \"It Is \"He\" (Jai Sri Krishna)\", fu il viaggio in India, del gennaio-febbraio 1974. A Benares, Harrison studi\u00f2 con l'amico e mentore Shankar la sponsorizzazione in Occidente della musica classica indiana attraverso una tourn\u00e9e di un'orchestra di musicisti indostani, costituita da diciotto strumentisti. Il Ravi Shankar's Music Festival from India fu la realizzazione di un sogno per l'ex-Beatle, ma, come il suo dedicarsi all'album degli Splinter \"The Place I Love\", avrebbe avuto un influsso negativo sulla qualit\u00e0 del suo stesso album.\nIn maggio, Harrison avrebbe sottoscritto un pre-accordo distributivo con la A&amp;M Records per le uscite Dark Horse Records, anche se sarebbe rimasto sotto contratto con la Apple come artista solista, come anche gli altri ex-Beatles, fino al gennaio 1976. Dopo aver annunciato il Music Festival from India nel settembre 1974, Harrison conferm\u00f2 inoltre il suo tour negli Stati Uniti, insieme al gruppo di Ravi Shankar, durante il novembre e dicembre prossimi. Nonostante la sua ben nota avversione alle esibizioni dal vivo, Harrison sarebbe stato il primo tra i suoi ex compagni ad intraprendere un tour in Nord America; e le aspettative createsi, furono causa di enorme pressione psicologica per lui.\nRegistrazione.\nNovembre 1973.\nLe sessioni di registrazione di \"Dark Horse\" iniziarono nel novembre 1973, nel mezzo delle sessioni prolungatesi per \"The Place I Love\", nello studio casalingo di Harrison a Friar Park, l'FPSHOT (acronimo di \"Friar Park Studios, Henley-on-Thames\"). Come avvenuto per \"Living in the Material World\", Harrison produsse lui stesso le sessioni insieme a Phil McDonald nelle vesti di ingegnere del suono. Utilizzando la stessa formazione di musicisti di \"Material World\" costituita da Ringo Starr, Jim Keltner, Klaus Voormann, Gary Wright e Nicky Hopkins \u2013 Harrison incise le traccia base del suo sospirato \"classico natalizio\", \"Ding Dong, Ding Dong\", e prime versioni delle canzoni \"Dark Horse\", e \"So Sad\". Inizialmente, Harrison aveva programmato di dare quest'ultimo brano ad Alvin Lee, e aveva preso parte alle sessioni del suo album \"On the Road to Freedom\" insieme a Ron Wood. Harrison, Lee e Wood aggiunsero tutti parti di chitarra solista a \"Ding Dong\", nel primo tentativo da parte di Harrison di emulare il celebre Wall of Sound del suo ex-collaboratore Phil Spector. Queste sovraincisioni ebbero luogo in un periodo imprecisato dopo il ritorno di George dall'India all'inizio del marzo 1974, a giudicare dalla versione di \"Ding Dong\" senza aggiunte che Harrison invi\u00f2 a David Geffen. \"So Sad\" avrebbe ricevuto un trattamento simile con l'aggiunta di abbondanti sovraincisioni, creando cos\u00ec un \"racconto straziante\", come definito da Harrison stesso, della \"grande disperazione\" da lui provata alla fine della relazione con Pattie Boyd.\nAprile 1974.\nDopo aver assistito a un concerto di Joni Mitchell al New Victoria Theatre di Londra, nell'aprile 1974, George era rimasto molto impressionato dal suo gruppo di supporto jazz-rock, i L.A. Express, guidati dal sassofonista e flautista Tom Scott, e invit\u00f2 la band a Friar Park il giorno seguente. L'ensemble \u2013 Harrison, Scott, Robben Ford (chitarra), Roger Kellaway (tastiere), Max Bennett (basso) e John Guerin (batteria) \u2013 registr\u00f2 un brano strumentale che sarebbe diventato la traccia d'apertura dell'Harrison\u2013Shankar Tour, \"Hari's on Tour (Express)\". \"Simply Shady\", scritta da Harrison mentre si trovava a Bombay, fu anch'essa registrata il giorno successivo. Scott si trattenne a Friar Park e aggiunse varie parti di strumenti a fiato a \"Ding Dong, Ding Dong\" e agli altri due nuovi brani appena registrati.\nHarrison dedic\u00f2 i mesi seguenti alla Dark Horse Records, partecipando a varie riunioni d'affari, e alla produzione del film \"Little Malcolm\" per la Apple Films. Sebbene il film rimase invischiato nel \"divorzio\" dei Beatles, come disse in seguito il regista Stuart Cooper; la pellicola venne presentata al Festival internazionale del cinema di Berlino del 1974 vincendo l'Orso d'argento. In agosto, Harrison and\u00f2 in vacanza in Spagna con la modella Kathy Simmons prima di tornare in Inghilterra alla fine del mese.\nFriar Park: agosto\u2013settembre 1974.\nGeorge riprese le sessioni per l'album a fine agosto, lavorandoci all'inizio di settembre insieme a quattro musicisti che aveva scritturato per l'imminente tour: il vecchio amico Billy Preston alle tastiere; Tom Scott, che sarebbe stato il band leader del tour; e la sezione ritmica costituita da Andy Newmark e Willie Weeks, entrambi conosciuti da Harrison mentre lavoravano all'album di Ron Wood in luglio. Harrison incise \"M\u0101ya Love\", \"Far East Man\" e \"It Is \"He\" (Jai Sri Krishna)\" con questo gruppo di musicisti statunitensi. Inoltre registrarono anche un brano chiamato \"His Name Is Legs\", che Harrison decise di mettere da parte per \"Extra Texture\", il suo album successivo del 1975. Circa in questo periodo, Shankar arriv\u00f2 a Londra con la sua orchestra di musicisti indiani che comprendeva Hariprasad Chaurasia, Shivkumar Sharma, Alla Rakha, T.V. Gopalkrishnan, L. Subramaniam, Sultan Khan e Lakshmi Shankar.\nIl 23 settembre, Harrison introdusse Shankar sul palco della Royal Albert Hall di Londra per il debutto della sua orchestra di musica classica indiana, per poi accompagnarli successivamente in un breve tour europeo. A questo punto, Harrison aveva ancora la maggior parte del suo album da finire, e le prove del suo tour dovevano iniziare a Los Angeles in ottobre. Quando Harrison arriv\u00f2 a Los Angeles, era ormai praticamente senza voce, ma siccome sarebbe stata \"un'eresia nel mondo del music business\" iniziare un tour senza un nuovo album da promuovere, egli fu costretto a completare le registrazioni durante le prove, sebbene soffrisse di una forte forma di laringite.\nLos Angeles: ottobre 1974.\nUsando gli A&amp;M Studios di Hollywood come base per le successive tre settimane, Harrison registr\u00f2 con la sua tour band, che, insieme a Scott, Preston, Weeks e Newmark, incluse il chitarrista dei L.A. Express Robben Ford, Jim Horn e Chuck Findley, e il percussionista jazz Emil Richards. Anche Jim Keltner partecip\u00f2 alla tourn\u00e9e ma non si aggreg\u00f2 al gruppo fino alla fine di novembre. Oltre al materiale di Harrison, furono provati anche brani sparsi di Preston e Scott da eseguire durante lo show. In una curiosa fusione di culture musicali, Harrison, Scott e Richards provarono insieme all'orchestra di Shankar qualche pezzo di musica indiana.\nOltre a provare di giorno, Harrison complet\u00f2 in fretta i brani registrati in Inghilterra, e mix\u00f2 l'album. Horn e Findley sovraincisero i flauti. Gli autori di \"Eight Arms to Hold You\" Chip Madinger e Mark Easter suggerirono che la maggior parte delle tracce vocali di \"Dark Horse\" furono incise in questo periodo \u2013 situazione che costrinse Harrison a sforzare la voce gi\u00e0 compromessa, rimanendo cos\u00ec quasi completamente rauco nel bel mezzo del tour. Alla fine gli fu diagnosticata una laringite. Secondo Tom Scott, Harrison registr\u00f2 \"Bye Bye Love\" da solo una notte agli A&amp;M, aggiungendo una gran variet\u00e0 di strumenti alla sua parte di chitarra acustica, inclusi sintetizzatore Moog, batteria, pianoforte elettrico e parti di chitarra elettrica. \"I Don't Care Anymore\" \u00e8 un altro brano inciso principalmente a Los Angeles dal solo George.\nSebbene avesse avuto l'intenzione di completare la versione di \"Dark Horse\" incisa a Friar Park con Voormann e Starr, Harrison decise in seguito di ri-registrare la canzone dal vivo con i membri della sua tour band, agli A&amp;M Studios. La sessione ebbe luogo il 30 o 31 ottobre, con Norm Kinney come ingegnere del suono.\nCopertina e grafica.\nLa copertina opera di Tom Wilkes per \"Dark Horse\" mostra una fotografia del 1956 di una classe del Liverpool Institute presentata all'interno di un enorme fiore di loto, dietro al quale si estende un paesaggio Himalayano all'orizzonte, dove campeggia seduto lo \"Yogi immortale\", Shiv-Goraksha Babaji. Se alcuni osservatori hanno riscontrato delle similitudini con l'iconica copertina dell'album \"Sgt. Pepper's Lonely Hearts Club Band\" dei Beatles, la scelta di Harrison riflette piuttosto la sua ammirazione per il lavoro di animazione di Terry Gilliam per il programma \"Monty Python's Flying Circus\". Nella foto, un tredicenne George Harrison \u00e8 raffigurato al centro della fila pi\u00f9 in alto, con la faccia tinta di azzurro; gli insegnanti appaiono vestiti in magliette a maniche lunghe con il logo della compagnia discografica sovrapposto o il simbolo dell'O\u1e43 (\u0950). Wilkes e Harrison erano discordanti circa la grandezza dell'immagine di Babaji, che George avrebbe voluto pi\u00f9 grande.\nNell'interno di copertina, \u00e8 presente una foto di Harrison e dell'attore comico Peter Sellers che passeggiano per i giardini di Friar Park nei pressi di un laghetto. L'immagine \u00e8 circondata da una cornice con una scritta in inglese arcaico che recita: \"\u00abWanderer through this Garden's ways to \"Be kindly\" and refrain from casting \"Revengeful stones\" if \"perchance an Imperfection thou hast found\", the reason being: \"The Gardener toiled to make his Garden fair, Most for thy Pleasure\u00bb\" (\"Al vagabondo che attraversa questo giardino \u00e8 stato chiesto di essere gentile e di astenersi dal lanciare pietre vendicative se per caso trovasse qualche imperfezione, poich\u00e9 il giardiniere ha lavorato sodo nel fare questo giardino, in gran parte per il vostro diletto\"). Questa implicita richiesta di tolleranza fu ridicolizzata da critici come Roy Carr e Tony Tyler, che la definirono una \"lastra di autocommiserazione indesiderata\". Nell'immagine appare anche una nuvoletta dei fumetti uscire dalla bocca di Peter Sellers, in cui si pu\u00f2 leggere: \"\u00abWell, Leo! What say we promenade through the park?\u00bb\" (\"Bene, Leo! Che ne dici di fare una passeggiata nel parco?\"), una frase tratta dal film \"Per favore, non toccate le vecchiette\" di Mel Brooks, uno dei preferiti da Harrison e Sellers.\nSul retro di copertina, Harrison \u00e8 mostrato seduto su una panchina nel giardino di Friar Park, e sulla panchina sono stati incisi apparentemente il suo nome e il titolo dell'album. George \u00e8 vestito in una maniera simile alle scene in esterni del video della canzone \"Ding Dong, Ding Dong\", abbigliamento descritto da Leng che lo \"fa assomigliare al personaggio del vagabondo del disco \"Aqualung\" dei Jethro Tull\". La foto, opera di Terry Doran, \u00e8 virata in colore arancione, e fu utilizzata anche per la copertina delle versioni europee dei 45 giri \"Ding Dong\" e \"Dark Horse\".\nLe note interne di \"Dark Horse\" furono scritte personalmente da Harrison durante un volo all'inizio del tour. Insieme al primo credito ufficiale per gli studi FPSHOT, e alla dedica \"All glories to Sri K\u1e5b\u1e63\u1e47a\", George inser\u00ec anche dei piccoli scherzi nella lista dei musicisti che avevano suonato sul disco. Oltre a creare confusione con l'inclusione dei nomi di Boyd e Clapton (che portarono qualcuno a credere che effettivamente i due avessero contribuito alla traccia), il titolo del brano \"Bye Bye Love\" \u00e8 giustapposto alle parole \"Hello Los Angeles\", mentre \"OHLIVERE\" \u00e8 un riferimento alla nuova amante di Harrison e sua futura moglie, la segretaria della Dark Horse Records Olivia Arias. Nei crediti di \"Ding Dong\", a parte la citazione di \"Ron Would If You Let Him\" alla chitarra, \u00e8 presente anche il nome del proprietario originale di Friar Park, Sir Frank Crisp, accreditato per aver fornito \"spirito\".\nPubblicazione.\nPiuttosto che introdurre subito al pubblico le sue nuove sonorit\u00e0 jazz-funk, \"Dark Horse\" venne pubblicato a due terzi della tourn\u00e9e di Harrison che gi\u00e0 gli aveva alienato la simpatia della maggior parte dei critici musicali. La critica aveva \"massacrato\" la scelta di Harrison di riarrangiare alcuni brani dei Beatles e le sue prestazioni vocali \u2013 giudicate non all'altezza del suo passato. Tuttavia, Tom Scott, Keltner, Weeks, Horn, Newmark e Richards identificarono tutti il \"Dark Horse Tour\" come uno dei vertici della loro carriera, e alcuni commentatori riconobbero nella musica suonata un fattore precursore della world music. Ma le critiche negative si concentrarono anche sulla scelta di Harrison di concedere un cos\u00ec largo spazio alla \"parte indiana\" del concerto, affidata ai musicisti di Ravi Shankar; inappropriata durante un concerto di musica rock secondo taluni, e ritenuta insopportabilmente noiosa secondo altri.\nSulla scia della pubblicazione del singolo \"Dark Horse\", a met\u00e0 novembre, l'album venne pubblicato il 9 dicembre 1974 negli Stati Uniti (n. cat. Apple SMAS 3418). In Gran Bretagna, il singolo apripista fu invece \"Ding Dong\", e l'uscita di \"Dark Horse\" venne posticipata al 20 dicembre (con num. di catalogo Apple PAS 10008). La pubblicazione del disco nel Regno Unito coincise con la data finale del tour, svoltasi al Madison Square Garden di New York, e avvenne il giorno dopo che Harrison e Paul McCartney firmarono ufficialmente le carte legali per la dissoluzione della societ\u00e0 Beatles, al Plaza Hotel. All'inizio \"Dark Horse\" vendette abbastanza bene negli Stati Uniti, venendo certificato disco d'oro sulla base delle prenotazioni e raggiungendo il quarto posto nella classifica \"Billboard\" 200, ma rimase in classifica solo diciassette settimane, un tempo relativamente breve per l'epoca. In Canada, il disco raggiunse la posizione numero 42 all'inizio del febbraio 1975 prima di uscire velocemente dalla \"RPM\" Top 100.\n\"Dark Horse\" fall\u00ec l'entrata in classifica in Gran Bretagna nella UK's Top 50 Albums Chart. Questo non fu soltanto un risultato deludente per un ex membro dei Beatles \u2013 ma anche l'inizio del drastico declino commerciale della carriera di Harrison, dopo i suoi grandi successi dei primi anni settanta.\nAccoglienza.\nL'album in questione \u00e8 considerato da molti critici uno dei peggiori della discografia di Harrison, soprattutto a causa delle parti vocali. Altri si sono invece concentrati sulla buona qualit\u00e0 di alcune composizioni o sulle ottime parti di chitarra (sicuramente tra le migliori della sua carriera). Mediando tra le posizioni si pu\u00f2 dire che le canzoni di \"Dark Horse\" avevano un certo potenziale, ma furono registrate troppo in fretta e in condizioni particolarmente sfavorevoli, rendendo l'album meno interessante di quanto avrebbe potuto essere.\nIn una recensione dal titolo \"Transcendental Mediocrity\", Jim Miller di \"Rolling Stone\" defin\u00ec \"Dark Horse\" un \"album disastroso\" coinciso con un \"tour disastroso\", e un \"lavoro scadente, brutto in modo imbarazzante\". Sempre secondo Miller, i musicisti sull'album erano solo \"competenti professionisti di studio\", e lo stile chitarristico di Harrison: \"rudimentale\". In netto contrasto con le lodi sprecate dalla stessa rivista in occasione dell'uscita di \"Living in the Material World\" un anno prima, \"Rolling Stone\" defin\u00ec \"Dark Horse\" la \"cronaca di un performer fuori dal suo elemento, giunto a un punto morto, che abusa del suo sopravvalutato talento nella fretta di far uscire un nuovo LP\", e aggiunse: \"George Harrison non \u00e8 mai stato un grande artista; ... la domanda \u00e8 se possa o meno tornare ad essere ancora un intrattenitore professionista.\" Bob Woffinden di \"NME\" derise la scrittura, la produzione e la voce di Harrison, accanendosi particolarmente su due tracce inerenti la travagliata vita privata dell'autore, \"Simply Shady\" e \"So Sad\". Woffinden concluse: \"Trovo \"Dark Horse\" il prodotto di un completo egoista \u2013 qualcuno il cui universo \u00e8 limitato a se stesso. E ai suoi guru;... Ripeto che questo album \u00e8 totalmente incolore. Solo robaccia senza senso.\" Scrivendo sul \"The Village Voice\" nel gennaio 1975, Robert Christgau biasim\u00f2 la \"transustanziazione\" dell'album e derise specialmente il testo di \"M\u0101ya Love\".\nCi furono anche alcune critiche favorevoli a \"Dark Horse\", per esempio la rivista \"Billboard\" ritenne il disco l'uscita pi\u00f9 importante della settimana, e il recensore descrisse l'album \"eccellente\" e lo paragon\u00f2 all'acclamato \"All Things Must Pass\" del 1970. Brian Harrigan di \"Melody Maker\" disse che Harrison aveva creato \"una nuova categoria musicale \u2013 il Country &amp; Eastern\" e lod\u00f2 il suo modo di suonare la chitarra slide. Anche se trov\u00f2 qualche traccia sottotono, Harrigan scrisse: \"Yep, il Sacro Cowboy ha prodotto un buon disco.\" Sulla rivista \"Circus Raves\", Michael Gross descrisse \"Dark Horse\" un degno rivale di \"All Things Must Pass\" in termini di qualit\u00e0, che a tratti lo \"superava anche\". Gross indic\u00f2 \"So Sad\" come uno dei vertici dell'album e descrisse \"Ding Dong, Ding Dong\", \"Dark Horse\" e \"Far East Man\": \"tutte, semplicemente, buone canzoni\". Sue Byrom del \"Record Mirror\" scrisse che, a parte \"Hari's on Tour\", il primo lato dell'LP era eccessivamente legato all'imitazione dei temi musicali e lirici dell'epoca di \"All Things Must Pass\", e che l'album \"decollava veramente solo a partire da \"Ding Dong\"\"."}
{"id": "1281546", "revid": "287204", "url": "https://it.wikipedia.org/wiki?curid=1281546", "title": "City e distretto di St Albans", "text": "La City and District of St Albans \u00e8 un Distretto, dell'Hertfordshire, Inghilterra, con lo Status di city.\nIl distretto fu creato con il Local Government Act 1972, il 1\u00ba aprile 1974 dalla fusione del borough e city di St Albans con il distretto urbano di Harpenden e col distretto rurale di St Albans.\n\u00e8 la citt\u00e0 di nascita del gruppo Enter Shikari.\nParrocchie civili.\nLe parrocchie del distretto, che non coprono l'area del capoluogo St Albans, sono:"}
{"id": "1281553", "revid": "6923", "url": "https://it.wikipedia.org/wiki?curid=1281553", "title": "Stazione di Napoli San Giovanni-Barra", "text": "La stazione di Napoli San Giovanni-Barra \u00e8 una stazione ferroviaria e della metropolitana di Napoli ubicata sulla linea Napoli-Salerno. Essa serve San Giovanni a Teduccio, quartiere periferico orientale di Napoli.\nStoria.\nAperta alla fine del XIX secolo, il 28 novembre 1909 venne attivato il nuovo fabbricato viaggiatori in sostituzione del vecchio. Nei primi anni 2000 \u00e8 stata interessata da consistenti lavori di ammodernamento, terminati nel 2010. I nuovi marciapiedi sono stati ricollocati ad un centinaio di metri (in direzione Napoli) rispetto a quelli originali, nel sito del vecchio scalo merci, dismesso a fine anni '90. L'ingresso in stazione, che avviene sempre da Piazza San Giovanni Battista, dov'\u00e8 sito il vecchio fabbricato viaggiatori, porta ad un ampio parcheggio ed ai marciapiedi. A lato della stazione \u00e8 situato il deposito tranviario, nonch\u00e9 la fermata capolinea, di San Giovanni a Teduccio. Il parcheggio in realt\u00e0 non \u00e8 mai stato aperto al pubblico, pur essendo un utile interscambio treno-auto per raggiungere il centro e la periferia ovest della citt\u00e0.\nMovimento.\nDal 14 dicembre 2014 la stazione funge da capolinea per i treni metropolitani della linea 2 della Metropolitana di Napoli.\nServizi.\nLa stazione dispone di:"}
{"id": "1281556", "revid": "74801", "url": "https://it.wikipedia.org/wiki?curid=1281556", "title": "Inverness", "text": "Inverness (gaelico scozzese: \"Inbhir Nis\"; scozzese: \"Innerness\") \u00e8 una citt\u00e0 con status di city (dal 2001) della Scozia, alla foce del fiume Ness nel Moray Firth. La citt\u00e0 \u00e8 il centro amministrativo della Highland council area ed \u00e8 considerata la capitale delle Highlands.\nGeografia fisica.\nInverness \u00e8 situata alla foce del fiume Ness (che confluisce nel vicino Loch Ness) e all'estremit\u00e0 sudoccidentale del fiordo di Moray Firth. La citt\u00e0 giace alla fine del Grande Glen che riunisce Loch Ness, Loch Ashie e Loch Duntelchaig a ovest. Il Canale di Caledonia passa per Inverness, attraversa il Grande Glenn e connette Loch Ness, Loch Oich e Loch Lochy.\nLe \"Isole Ness\", parco pubblico, consistono di due isolette boscose collegate da ponti pedonali e usate come luoghi ricreativi sin dagli anni 1840. \"Craig Phadraig\", un tempo antico forte gaelico posto su una collina di 240 metri offre escursioni su un percorso che attraversa terreno boscoso e di brughiera.\nInverness \u00e8 posta sulla Faglia del Grande Glen. L'ultimo terremoto verificatosi a Inverness risale al 1934.\nStoria.\nInverness era una delle principali roccaforti dei Pitti e nel 569 fu visitata da San Columba con l'intenzione di convertire il re dei Pitti Brude, che avrebbe dovuto risiedere nel forte vetrificato di Craig Phadrig, a ovest della citt\u00e0. Nel 1983 fu trovata una catena d'argento di 2,9 kg risalente al 500-800, appena a sud di Torvean. Si pensa che una chiesa o una cella di un monaco siano state fondate dai primi monaci celtici sul Monte San Michele, un tumulo vicino al fiume Ness, ora sede della vecchia chiesa alta e del cimitero. Si dice che il castello di Inverness sia stato costruito da Malcolm III di Scozia, dopo aver raso al suolo il castello in cui Macbeth aveva, secondo una tradizione molto pi\u00f9 tarda, assassinato il padre di Duncan I di Scozia, che sorgeva su una collina a circa a nord-est.\nLa posizione strategica di Inverness ha portato a numerosi conflitti nell'area. Si dice che ci fu una battaglia all'inizio dell'XI secolo tra il re Malcolm e Thorfinn di Norvegia a Blar Nam Feinne, a sud-ovest della citt\u00e0.\nInverness aveva quattro fiere tradizionali, tra cui Legavrik o \"Leth-Gheamhradh\", che significa inverno, e Faoilleach. Guglielmo il leone concesse a Inverness quattro licenze, da una delle quali fu creato un Burgh. Del convento domenicano fondato da Alessandro III di Scozia nel 1233, solo un pilastro e l'effigie di un cavaliere consumato sopravvivono in un cimitero appartato vicino al centro citt\u00e0. Durante il Medioevo Inverness sub\u00ec regolari incursioni dalle isole occidentali. Nel 1187 Donald Ban guid\u00f2 gli isolani in una battaglia a Torvean contro uomini del castello di Inverness guidati dal figlio del governatore, Duncan Mackintosh. Entrambi i leader furono uccisi nella battaglia, si dice che Donald Ban fosse stato sepolto in un grande tumulo vicino al fiume Ness (vicino a dove fu trovata la catena d'argento). Secondo la tradizione locale, i cittadini combatterono contro il clan Donald nel 1340 nella battaglia di Blairnacoi sulla Drumderfit Hill, a nord di Inverness attraverso il Beauly Firth. Durante il Medioevo Inverness sub\u00ec regolari incursioni da parte dei signori MacDonald delle isole nel XV secolo. Sulla sua strada per la battaglia di Harlaw nel 1411, Donald of Islay assedi\u00f2 la citt\u00e0, e sedici anni dopo James I tenne un parlamento nel castello in cui furono convocati i capi principali del nord, di cui tre furono arrestati per aver sfidato il comando del re. Il clan Munro sconfisse il clan Mackintosh nel 1454 nella battaglia di Clachnaharry appena ad ovest della citt\u00e0. Il clan Donald e i loro alleati presero d'assalto il castello durante l'incursione di Ross nel 1491. Nel 1562, durante i progressi intrapresi per reprimere l'insurrezione di Huntly, a Maria di Scozia, fu negata l'ammissione al castello di Inverness dal governatore, che apparteneva alla fazione del conte e che in seguito fece impiccare. Il clan Munro e il clan Fraser di Lovat presero il castello per lei. La casa in cui visse nel frattempo rimase in Bridge Street fino agli anni '70, quando fu demolita per far posto al secondo sviluppo di Bridge Street.\nOltre i limiti settentrionali della citt\u00e0, Oliver Cromwell costru\u00ec una cittadella in grado di ospitare uomini, ma ad eccezione di una parte dei bastioni fu demolita durante il restauro e l'unico residuo moderno sopravvissuto \u00e8 una torre dell'orologio. \nInverness ebbe un ruolo nell'ascesa giacobita del 1689. All'inizio di maggio fu assediata da un contingente di giacobiti guidato da MacDonell di Keppoch. La citt\u00e0 fu effettivamente salvata dal visconte Dundee, il generale comandante, quando arriv\u00f2 con il principale esercito giacobita, sebbene avesse richiesto a Inverness di professare lealt\u00e0 al re Giacomo VII di Scozia. \nNel 1715 i giacobiti occuparono la fortezza reale come caserma. Nel 1727 il governo costru\u00ec qui il primo Fort George, ma nel 1746 si arrese ai giacobiti e lo fecero saltare in aria. Culloden Moor si trova nelle vicinanze, e fu il sito della battaglia di Culloden nel 1746, che pose fine all'ascesa giacobita del 1745-1746.\nLa sala di addestramento di Rose Street fu completata intorno al 1908. \nIl 7 settembre 1921, il primo incontro del Gabinetto britannico che si tenne fuori Londra ebbe luogo nella Town House, quando David Lloyd George, in vacanza a Gairloch, convoc\u00f2 un incontro di emergenza per discutere della situazione in Irlanda. La formula di Inverness composta in questo incontro \u00e8 stata la base del trattato anglo-irlandese.\nPopolazione.\nIl \"National Records of Scotland\" (Ufficio del Registro Scozzese) produce regolarmente due stime demografiche, una per la citt\u00e0 di Inverness stessa e una per l'area metropolitana (provinciale) di Inverness che include i villaggi di Balloch, Culloden, Smithton e Westhill. Prima del 2008 tale area includeva soltanto Inverness e Westhill, cosicch\u00e9 le cifre degli anni 1981-2006 qui riportate assommano le due localit\u00e0 con quelle individuali di Inverness, Westhill e Culloden (che include Balloch e Smithton).\nSalute.\n\"Raigmore Hospital\" \u00e8 l'ospedale principale di Inverness e della contea delle Highland. L'attuale centro ospedaliero \u00e8 stato inaugurato nel 1970, \u00c8 inoltre un ospedale di formazione con facolt\u00e0 distaccate dell'Universit\u00e0 di Aberdeen e di Stirling per medicina e infermieristica.\nSport.\nCalcio.\nLa squadra principale della citt\u00e0 \u00e8 l'Inverness Caledonian Thistle.\nShinty.\nLo shinty (noto anche come camanachd, o iomain) \u00e8 un antico sport celtico originario della Scozia, dove \u00e8 ancora uno degli sport pi\u00f9 amati. Viene giocato con bastoni ed una palla. Lo shinty esiste in tutto il mondo in diverse varianti, che prendono nomi diversi. Al giorno d'oggi lo shinty viene praticato quasi esclusivamente nelle \"Highlands\" scozzesi e Inverness ospita spesso molte finali di Shinty, come la Finale della Coppa Camanachd (massimo premio di shinty)."}
{"id": "1281561", "revid": "436907", "url": "https://it.wikipedia.org/wiki?curid=1281561", "title": "Extra Texture (Read All About It)", "text": "Extra Texture (Read All About It) \u00e8 il settimo album solista di George Harrison.\nPresosi una pausa dopo il fallimentare tour nordamericano del 1974, Harrison torn\u00f2 in studio per rispettare il suo contratto con la Apple Records che gli richiedeva un ultimo album. A questo va riferito il simpatico scherzo in copertina: la mela (simbolo dell'etichetta Apple Records) \u00e8 ridotta a un torsolo.\nL'album segna un discreto miglioramento rispetto a \"Dark Horse\", ma per molti critici \u00e8 ancora sotto la media: sembra quasi che il principale obiettivo di George fosse liberarsi prima possibile della sua vecchia etichetta.\nCiononostante l'album vendette abbastanza bene (8\u00ba posto negli USA, 16\u00ba in Gran Bretagna), cos\u00ec come il singolo \"You\" (top 20 negli USA, top 40 in Gran Bretagna). In realt\u00e0 la popolarit\u00e0 di Harrison era in caduta libera. Questo non pare interessasse pi\u00f9 di tanto all'ex-Beatle, che si prendeva gioco di s\u00e9 stesso. Sulla copertina, infatti, \u00e8 possibile leggere \"OHNOTHIMAGEN\" (che si pronuncia come \"Oh, not him again!\" - \"Oh no, non di nuovo lui!\").\nTra gli album solisti della carriera post-Beatles di Harrison, \"Extra Texture\" \u00e8 l'unico disco a non contenere nessun messaggio spirituale nei testi delle canzoni. Inoltre, venne registrato principalmente negli Stati Uniti piuttosto che in Inghilterra. Gary Wright, David Foster, Jim Keltner, Jesse Ed Davis, Leon Russell, Tom Scott, Billy Preston e Jim Horn furono tra i molti musicisti che suonarono nel disco. Gli arrangiamenti dei brani incorporano elementi di musica soul e risentono dell'influenza di Smokey Robinson, segnando un ulteriore distacco dalle sonorit\u00e0 rock e folk rock dei precedenti album di Harrison.\nNonostante il responso negativo dalla maggior parte della critica, \"Extra Texture\" venne certificato disco d'oro dalla Recording Industry Association of America a due mesi dalla pubblicazione. Il disco produsse il singolo di successo in stile Motown \"You\", canzone originariamente incisa a Londra nel 1971 con la co-produzione di Phil Spector. L'album include inoltre \"This Guitar (Can't Keep from Crying)\", brano che \u00e8 sia un sequel di \"While My Guitar Gently Weeps\" del 1968, sia una risposta da parte di Harrison ai suoi detrattori.\nL'album \u00e8 stato ristampato su CD nel 1992, e nel 2014 in un'edizione rimasterizzata all'interno del box set \"The Apple Years 1968-75\".\nIl disco.\nOrigine e storia.\nNel numero del 13 febbraio 1975, \"Rolling Stone\" derise criticandolo aspramente il Dark Horse Tour di Harrison &amp; Ravi Shankar del novembre-dicembre 1974, definendo inoltre \"disastroso\" anche l'album accompagnatorio \"Dark Horse\". Precedentemente considerato l'ex-Beatle dalla carriera solista migliore, Harrison aveva recentemente scontentato molti fan e critici con i suoi ultimi lavori, non ritenuti all'altezza degli album del periodo 1970-73. In aggiunta, a causa dei molteplici impegni lavorativi, egli contrasse una laringite che gli compromise la voce. Sebbene \"Dark Horse\" avesse venduto abbastanza bene in America, almeno inizialmente, il disco fall\u00ec l'entrata in classifica nei top 50 in Gran Bretagna.\nNonostante le dichiarazioni di Harrison a tour in corso circa il fatto che le recensioni negative da parte della stampa lo rendevano soltanto pi\u00f9 determinato, le critiche lo colpirono nel profondo, aggiungendosi ai patemi d'animo per la fine del suo matrimonio con Pattie Boyd.\n\"Extra Texture (Read All About It)\" nacque principalmente come ultimo disco da consegnare alla Apple Records come da contratto, prima di potersi liberare dagli obblighi contrattuali con l'etichetta. Harrison inizi\u00f2 a lavorare all'album mentre si trovava a Los Angeles per supervisionare alcuni progetti per la Dark Horse Records, uno dei quali, il gruppo Splinter, non fu disponibile a prendere parte alle sessioni in studio gi\u00e0 prenotate per loro presso gli A&amp;M Studios. Cos\u00ec Harrison decise di registrare egli stesso nelle sedute vacanti.\nContenuti.\nScrivendo per la rivista \"Rolling Stone\" nel 2002, Mikal Gilmore comment\u00f2 che \"la crisi [di Harrison] di met\u00e0 anni settanta lo cambi\u00f2\", e che la depressione fu un fattore chiave. La depressione perme\u00f2 molte delle canzoni composte da Harrison in questo periodo, stato d'animo che non venne aiutato dalla sua abitudine dell'epoca di bere alcolici in maniera smodata e di abusare di cocaina. Dal punto di vista testuale, tracce come \"The Answer's at the End\", \"This Guitar (Can't Keep from Crying)\", \"World of Stone\" e \"Grey Cloudy Lies\" sono tutte scevre da qualsiasi riferimento all'Induismo \u2013 e sembrano invece chiedere compassione all'ascoltatore. Secondo l'autore e teologo Dale Allison, \"Extra Texture\" \u00e8 \"il solo album di Harrison che non contiene nessuna dichiarazione teologica positiva\". Allison aggiunge che la sua \"confusa malinconia\" fornisce un netto contrasto ai proclami spirituali dei precedenti \"All Things Must Pass\" (1970) e \"Living in the Material World\" (1973). Il distacco e la disillusione di Harrison verso la coscienza di K\u1e5b\u1e63\u1e47a risultano evidenti in \"World of Stone\", ma un uguale scoramento \u00e8 presente in \"Grey Cloudy Lies\", brano che Harrison descrisse a Paul Gambaccini nel settembre 1975: \"una canzone depressa, di quelle che si scrivono alle 4 del mattino\".&lt;ref name=\"Grey Cloudy Lies/YouTube\"&gt;Intervista a George Harrison, \"Rockweek\", \"George Harrison explains 'Grey Cloudy Lies'\".&lt;/ref&gt; Questa stessa canzone, include nel testo la strofa: \"\u00abNow I only want to be / With no pistol at my brain\u00bb\" (\"Ora voglio solo essere / senza nessuna pistola alla testa\"), affermazione che fece addirittura pensare a un possibile riferimento suicida dell'autore.\nGeorge inizi\u00f2 a comporre \"World of Stone\", \"Grey Cloudy Lies\" e la canzone d'amore soul-pop \"Can't Stop Thinking About You\" nel 1973. L'idea per \"This Guitar (Can't Keep from Crying)\" risale al Natale 1974 alle Hawaii, dove Harrison era in vacanza con la nuova compagna (e futura moglie) Olivia Arias, all'epoca segretaria presso gli uffici di Los Angeles della Dark Horse Records. La canzone \u00e8 il seguito della celebre \"While My Guitar Gently Weeps\" dei Beatles, ma il testo \u00e8 anche una replica alle tante critiche, specialmente a quelle dei recensori della rivista \"Rolling Stone\", che ultimamente lo avevano letteralmente massacrato.\n\"Tired of Midnight Blue\" fu composta a Los Angeles, dove Harrison rimase per gran parte del 1975 a causa di affari correlati alla Dark Horse Records. Nella sua autobiografia del 1980, \"I, Me, Mine\", egli scrisse che il testo della canzone verteva sul suo \"stato d'animo depressivo\" dopo una serata trascorsa in un club di Los Angeles con un \"gruppo di brutte persone dai capelli grigi\". Come esempio della cifra stilistica del disco, orientato verso la soul music, venne composta \"Ooh Baby (You Know That I Love You)\" quale primo dei due omaggi di Harrison a Smokey Robinson, artista ammirato dai Beatles fin dai primi anni sessanta. Il secondo \"tributo\" a Robinson sar\u00e0 la traccia \"Pure Smokey\", inclusa nell'album \"Thirty Three &amp; 1/3\" del 1976.\nParte del testo di \"The Answer's at the End\" proveniva, come nel caso della precedente \"Ding Dong, Ding Dong\" sull'album \"Dark Horse\", da un'iscrizione lasciata su un muro dall'eccentrico primo proprietario di Friar Park, Sir Frank Crisp. Questo aforisma, iniziando con le parole \"Scan not a friend with a microscopic glass\", era rimasto impresso in mente a Harrison sin da quando egli aveva acquistato la propriet\u00e0 nel 1970, e la canzone venne interpretata da alcuni come un commento alla sua difficile relazione con l'ex compagno di gruppo nei Beatles, Paul McCartney.\nOltre a queste composizioni, Harrison rivisit\u00f2 due registrazioni rimaste inutilizzate: \"You\", brano in stile Motown, e \"His Name Is Legs (Ladies and Gentlemen)\", che aprono e chiudono l'album rispettivamente. Co-prodotta insieme a Phil Spector a Londra, \"You\" era tra le tracce base incise nel febbraio 1971 per il progetto di un album solista di Ronnie Spector mai concretizzatosi. Brano dal testo minimale, praticamente costituito dalla sola parola \"You\" (\"tu\"), era stato espressamente composto per l'estensione vocale della signora Spector, e la voce della donna \u00e8 ancora udibile in sottofondo nella traccia riutilizzata da Harrison per l'album. Del pezzo \u00e8 presente anche una breve \"reprise\" all'inizio della seconda facciata dell'LP, con il titolo \"A Bit More of You\". Invece \"His Name Is Legs\" era stata registrata nello studio di registrazione casalingo di Harrison a Friar Park, poco tempo prima di partire per la tourn\u00e9e del 1974, con Billy Preston, Tom Scott, Willie Weeks e Andy Newmark. In uno scherzo riservato a pochi intimi che infatti pochi ascoltatori furono in grado di capire ed apprezzare, la traccia include un monologo di difficile decifrazione eseguito da \"Legs\" Larry Smith, ex-membro della Bonzo Dog Doo-Dah Band. L'inclusione di queste due vecchie incisioni forn\u00ec qualche brano movimentato in un album altrimenti dominato da lente ballate.\nRegistrazione.\nLe sedute di registrazione si svolsero in parte presso gli studi della A&amp;M Records in La Brea Avenue a Hollywood, dove avevano sede sia gli studi che la casa discografica. Nel corso della primavera e dell'estate 1975, Harrison frequent\u00f2 regolarmente gli uffici della Dark Horse, situati in un bungalow diviso a met\u00e0 con la Ode Records, e fu parimenti coinvolto a fondo nella scena musicale di Los Angeles. Poco tempo prima dell'inizio della lavorazione dell'album, egli fu tra gli invitati al party organizzato dai Wings sulla \"Queen Mary\", a Long Beach, dove un \"visibilmente teso\" George Harrison fu visto socializzare con Paul McCartney per la prima volta sin dallo scioglimento dei Beatles cinque anni prima. Spesso accompagnato dalla Arias, Harrison assistette a concerti di Bob Marley &amp; the Wailers, Smokey Robinson e Santana, incontrando anche Ringo Starr, Billy Preston e Ronnie Wood nel backstage di un concerto dei Rolling Stones al LA Forum. Nuovi amici come Eric Idle furono conosciuti da Harrison quella stessa estate, anche se l'influenza dei Monty Python in \"Extra Texture\" si limit\u00f2 al tono ironico del packaging piuttosto che al contenuto musicale.\nCon Norman Kinney come ingegnere del suono, Harrison incise le tracce base delle nuove canzoni tra il 21 aprile e il 7 maggio 1975, iniziando con \"Tired of Midnight Blue\" e \"The Answer's at the End\". Tra i musicisti che suonarono nell'album ci furono molti dei precedenti collaboratori di Harrison, inclusi Jim Keltner (batteria), Gary Wright (tastiere), Jesse Ed Davis (chitarra), Klaus Voormann (basso), e Tom Scott, Jim Horn e Chuck Findley (fiati). Insieme a Keltner, il partecipante pi\u00f9 assiduo alle sessioni fu un giovane David Foster, allora pianista nel gruppo di Keltner, gli Attitudes, mentre il bassista e cantante della band, Paul Stallworth, contribu\u00ec anche lui alle sessioni. Anche Leon Russell e Nicky Hopkins figurano tra gli ospiti speciali nel disco.\nKlaus Voormann, amico intimo di Harrison sin dal 1960, trov\u00f2 \"spiacevole\" l'atmosfera delle sedute di registrazione; successivamente cit\u00f2 come motivo il pesante consumo di droghe che era abituale nella scena musicale di Los Angeles dell'epoca. Keltner, che descrisse \"fraterna\" la sua amicizia con Harrison, parl\u00f2 anche lui della cattiva influenza di Los Angeles su George, che era ancora depresso per il fallimento del suo matrimonio con Pattie Boyd e per le critiche ricevute a proposito del tour del '74. Quando Voormann scelse volontariamente di assentarsi dalle sessioni, Harrison si occup\u00f2 egli stesso di suonare alcune parti di basso al sintetizzatore.\nSovraincisioni e missaggio.\nDopo una pausa di qualche settimana, le sessioni dedicate alle sovraincisioni iniziarono il 31 maggio agli A&amp;M Studios. Quel giorno, furono aggiunti strumenti alla traccia base strumentale del 1971 di \"You\", incluso un assolo di sassofono (suonato da Horn), tastiere extra e una seconda parte di batteria. Il 2-3 giugno, Scott e Findley sovraincisero i fiati a \"Ooh Baby\" e \"His Name Is Legs\". L'arrangiamento degli archi per \"This Guitar\", \"The Answer's at the End\" e \"Can't Stop Thinking About You\" fu registrato il 6 e 9 giugno. Il missaggio audio finale dell'album venne completato tra luglio e agosto.\nLa voce di Harrison si era ormai completamente ripresa dagli effetti della laringite, rendendogli possibile cantare in falsetto e l'indulgere in canti stile gospel.\nCopertina e grafica.\nIl design dell'album venne affidato al grafico della Capitol Records, Roy Kohara. Harrison forn\u00ec qualche bozzetto e qualche idea per l'artwork del disco, adottando un tono ironico. La copertina di colore arancione in cartone ruvido ha il titolo dell'album ritagliato sul cartoncino intorno alle parole \"EXTRA TEXTURE\" scritte in diagonale, attraverso le quali si scorge un inserto di colore azzurro con un primo piano di George Harrison con una buffa espressione in volto. Tuttavia, alcune edizioni in vinile presentano le parole come un semplice testo blu su sfondo arancione, per ridurre i costi di produzione e stampaggio. La copertina include anche il simbolo O\u1e43 (\u0950), posizionato sotto il titolo e anch'esso di colore blu. Sul retrocopertina, una foto di Harrison opera di Henry Grossman, scattata durante il tour del 1974.\nVisto come un riferimento ironico al declino della Apple Records, l'etichetta creata dai Beatles nel 1968, il logo della Apple \u00e8 presentato in \"Extra Texture\" come un torsolo di mela smangiucchiato. In aggiunta, sulla foto virata in azzurro di Harrison presente come inserto, compare la scritta \"OHNOTHIMAGEN\" (\"Oh not him again\") (in italiano: \"Oh no, non ancora lui!\"), commento ironico da parte di George sulla sua sovraesposizione mediatica nel periodo 1974-75 e il declino della propria popolarit\u00e0. Il titolo completo del disco \u00e8 un rimando agli strilloni che erano soliti urlare di leggere le ultime notizie delle edizioni straordinarie dei giornali: \u00abExtra! Extra! Read all about it!\u00bb Harrison avrebbe voluto intitolare l'album \"Ohnothimagen\", fino a quando una discussione in studio con Paul Stallworth gli fece cambiare idea suggerendogli l'alternativa del titolo poi effettivamente utilizzato.\nPubblicazione.\nPubblicato a soli nove mesi da \"Dark Horse\", \"Extra Texture (Read All About It)\" fu completato pi\u00f9 velocemente di qualsiasi altro album della carriera solista post-Beatles di Harrison. La fretta con cui venne realizzato era inusuale per i suoi metodi produttivi, e apparentemente simbolica della sua volont\u00e0 di riconciliarsi con il pubblico prima di lasciare la EMI/Apple per la A&amp;M Records. Preceduto dal singolo \"You\" (B-side: \"World of Stone\"), l'album venne pubblicato il 22 settembre 1975 negli Stati Uniti (n. cat. Apple SW 3420) e il 3 ottobre in Gran Bretagna (Apple PAS 10009).\nAltra differenza nell'approccio rispetto al passato, fu la scelta di Harrison di supervisionare in prima persona la promozione del nuovo album, almeno nel Regno Unito. Una di queste attivit\u00e0, andata in onda il 6 settembre, fu la sua intervista radiofonica nella quale descriveva traccia per traccia il contenuto del disco con Paul Gambaccini su BBC Radio 1, durante il programma \"Rockweek\". Il giorno stesso, \"Melody Maker\" pubblic\u00f2 un'intervista a Harrison. Sebbene egli ammise in seguito di essersi \"sentito molto gi\u00f9\" mentre lavorava al disco, l'intervistatore del \"Melody Maker\" trov\u00f2 che Harrison fosse di buon umore, predicendo un ritorno in piena forma dell'artista per l'anno seguente; \u00abPreferisco essere un ex-Beatle che un ex-Nazi!\u00bb egli scherz\u00f2, riferendosi alla sua recente e non facile esperienza con il musical \"John, Paul, George, Ringo ... and Bert\". Le altre attivit\u00e0 di George verso la fine del 1975 si incentrarono sulla commedia, iniziando con la produzione del singolo \"The Lumberjack Song\" dei Monty Python, pubblicato a novembre, e proseguendo con un'ospitata nel programma comico di Eric Idle \"Rutland Weekend Television\", in occasione della puntata natalizia.\n\"Extra Texture\" raggiunse la posizione numero 8 nella classifica statunitense \"Billboard\" Top LPs &amp; Tape il 25 ottobre, mantenendo tale posizione per tre settimane, e venendo certificato disco d'oro dalla Recording Industry Association of America l'11 novembre. In Gran Bretagna, il disco raggiunse la posizione numero 16 nella Official Albums Chart, alla fine di ottobre. Il singolo \"You\" raggiunse la posizione numero 20 nella \"Billboard\" Hot 100, mentre in Inghilterra, nonostante il brano fosse stato trasmesso in alta rotazione da Radio 1, la massima posizione raggiunta fu la numero 38, eguagliando quella del singolo \"Ding Dong, Ding Dong\" tratto dal precedente \"Dark Horse\". Come secondo singolo estratto dall'album, la Apple pubblic\u00f2 negli Stati Uniti in dicembre \"This Guitar (Can't Keep from Crying)\" (B-side: \"M\u0101ya Love\"), 45 giri che nel Regno Unito usc\u00ec nel febbraio 1976. Ultimo singolo della Apple Records nella sua incarnazione originale, \"This Guitar\" non riusc\u00ec ad entrare in classifica.\nAccoglienza.\nRecensioni contemporanee.\nDiscutendo dell'accoglienza riservata all'album nel suo libro \"The Beatles Forever\" del 1977, Nicholas Schaffner scrisse: \"I critici di Harrison, che avevano a lungo trovato insopportabili i suoi sermoni, risposero come tori infuriati davanti a un drappo rosso a \"Extra Texture\", disco che contiene una serie di trattati su come i recensori perdano sempre il significato delle cose. Persino i discepoli pi\u00f9 fedeli di Harrison, tendono a considerare l'album macchinoso e senza direzione\". Dave Marsh di \"Rolling Stone\", salut\u00f2 \"You\" come un ritorno alla grandezza dello stile di \"All Things Must Pass\", tuttavia, biasim\u00f2 il resto del disco concludendo con la frase: \"Harrison non \u00e8 pi\u00f9 un Beatle, e ce lo ha ricordato pi\u00f9 di quanto volessimo. Ma se ha imparato qualcosa da quella esperienza, \u00e8 che non basta essere un buon chitarrista se non si ha un gruppo valido alle spalle.\"\nNeil Spencer di \"NME\" scrisse che \"sebbene \"Extra Texture\" non potesse considerarsi il ritorno sperato di Harrison alla forma migliore, il disco era comunque anni luce meglio dei suoi ultimi lavori; e proprio come \"All Things Must Pass\" sarebbe stato un grande album singolo, cos\u00ec \"Extra Texture\" avrebbe potuto essere un 45 giri pi\u00f9 che encomiabile.\" Spencer descrisse il contenuto dell'album \"il consueto Harrison triste e funesto che abbiamo imparato a conoscere e temere, solo che questa volta le pene d'amore hanno la precedenza sulle questioni spirituali\", e mise in guardia i propri lettori: \"L'ho ascoltato, non mi \u00e8 dispiaciuto, i fan di Hari possono procedere all'acquisto con gioia. Gli altri si avvicinino con cauto ottimismo.\" Recensendo il disco per \"Melody Maker\", Ray Coleman lo defin\u00ec \"splendido\" ed approv\u00f2 il ritorno di Harrison alle sue influenze musicali dei primi anni sessanta. Coleman lod\u00f2 in special modo le prime tre tracce del disco.\nRecensioni moderne.\nNel suo libro sottotitolato \"The Beatles' Solo Years, 1970\u20131980\", Robert Rodriguez inserisce \"Extra Texture\" in un capitolo dedicato ai peggiori album solisti pubblicati dagli ex-Beatles tra il 1970 e il 1980 \u2013 unico disco di Harrison incluso nella lista. Rodriguez scrive: \"A dire il vero, \"Extra Texture\" contiene alcune buone canzoni; ... ma \u00e8 tutto il resto dell'album ad essere scialbo e sottotono\". Nick DeRiso, co-fondatore del sito musicale Something Else!, incluse il disco nella lista dei cinque peggiori album prodotti da John Lennon, McCartney o Harrison, descrivendolo \"un album macabro, inesorabilmente bollito, dove persino il titolo \"Extra Texture\" sembra uno scherzo crudele\".\nSvariati biografi di Harrison hanno una bassa considerazione di \"Extra Texture\"; per esempio Alan Clayson lo ha definito \"il punto pi\u00f9 basso in assoluto della carriera artistica di Harrison\" e \"un disco fatto per dormire piuttosto che per ballare\". Simon Leng scrisse che l'album fu pubblicato con troppa fretta da Harrison, voglioso di rifarsi dopo l'insuccesso di \"Dark Horse\", con il risultato di dare l'impressione di un lavoro \"senza anima, fatto su commissione\". Oltre al singolo \"You\", entrambi gli autori indicano \"Tired of Midnight Blue\" come unica altra traccia decente sul disco. Gary Tillery not\u00f2 il \"sarcastico\" titolo dato all'album che \u00e8 invece in sostanza una collezione di canzoni \"depresse\", con \"Grey Cloudy Lies\" quale traccia pi\u00f9 deprimente in assoluto. Harrison stesso indicava \"Extra Texture\" tra i suoi lavori peggiori. Parlando alla rivista \"Musician\" nel 1987, egli lo liquid\u00f2 come un \"album ignobile\" ed aggiunse: \"La produzione lascia molto a desiderare, come anche le mie performance; ... Alcune canzoni mi piacciono, ma in retrospettiva non ne sono molto contento.\"\nTuttavia, l'album ha comunque i propri ammiratori. Greg Kot descrisse \"Extra Texture\" \"qualcosa di simile a un ritorno alla forma migliore per Harrison\". Richard Ginell del sito AllMusic elenc\u00f2 \"You\", \"The Answer's at the End\" e \"This Guitar (Can't Keep from Crying)\" tra i migliori brani mai scritti da Harrison nella sua carriera post-Beatles, e concluse affermando che l'album era invecchiato meglio rispetto ad altri. Scrivendo nel 2004 per la \"Rolling Stone Album Guide\", Mac Randall defin\u00ec \"Extra Texture\" \"un album che inizia bene, e poi si esaurisce a met\u00e0 strada\", mentre John Harris, nella sua recensione del 2011 per la rivista \"Mojo\", lo descrisse \"un classico caso di obbligo contrattuale\" ma pur sempre un \"deciso miglioramento\" rispetto a \"Dark Horse\". Pi\u00f9 favorevole, Elliot Huntley che ritiene il disco \"un ritorno in piena forma\" che offre \"alcune meravigliose canzoni d'amore, un singolo dalle grandi potenzialit\u00e0 commerciali, e sprazzi del senso dell'umorismo tipico del miglior George Harrison\".\nNella sua recensione dell'album per \"Classic Rock\", Paul Trynka scrisse che l'album \"non vanta n\u00e9 gli alti n\u00e9 i bassi dei suoi predecessori\" ed \u00e8 \"l'opera di un uomo bersagliato dalle critiche\". Secondo Trynka, se \"You\" \"oggi sembra sciocca\", canzoni quali \"World of Stone\", \"Tired of Midnight Blue\" e \"Grey Cloudy Lies\" \"sono invecchiate decisamente meglio\". Sul sito internet VintageRock, Shawn Perry considera anche lui \"You\" una canzone un po' \"datata\" oggigiorno, e indica in \"This Guitar\" e \"Grey Cloudy Lies\" i pezzi che meglio hanno resistito al passare del tempo. In un'altra recensione del 2014, per il \"Lexington Herald-Leader\", Walter Tunis scrisse: \"[\"Extra Texture (Read All About It)\"] \u00e8 una delizia dall'inizio alla fine, a partire dalla solare orchestrazione pop di \"You\".\"\nRistampe.\n\"Extra Texture (Read All About It)\" venne pubblicato in formato Compact Disc nel gennaio 1992. L'album, rimasterizzato, venne ristampato nuovamente nel settembre 2014, sia come parte del cofanetto \"The Apple Years 1968-75\", sia come uscita singola. La ristampa del 2014 include note interne scritte dal produttore radiofonico Kevin Howlett, e come bonus track una nuova versione di \"This Guitar (Can't Keep From Crying)\", basata su un nastro demo registrato da Harrison nel 1992 per Dave Stewart. La traccia include sovraincisioni da parte di Stewart, del figlio di Harrison Dhani, di Ringo Starr e della cantante Kara DioGuardi."}
{"id": "1281569", "revid": "196390", "url": "https://it.wikipedia.org/wiki?curid=1281569", "title": "Daidaros", "text": ""}
{"id": "1281570", "revid": "1784938", "url": "https://it.wikipedia.org/wiki?curid=1281570", "title": "Orfeo della Lira", "text": ""}
{"id": "1281573", "revid": "106456", "url": "https://it.wikipedia.org/wiki?curid=1281573", "title": "Pulpito del duomo di Prato", "text": "Il pulpito del Duomo di Prato \u00e8 un'opera di Donatello e Michelozzo, databile al 1428-1438. Composto in marmo, bronzo e tessere di mosaico, \u00e8 collocato sul fianco sud-est della cattedrale di Prato (i rilievi originali sono oggi nel Museo dell'Opera del Duomo) e misura in altezza 210\u00a0cm senza il tetto; ciascuna formella misura invece 73,5x79.\nDal pulpito si faceva e si fa tuttora l'ostensione pubblica dell'importante reliquia della Sacra Cintola della Madonna, che ancora oggi si mostra per Natale, Pasqua, il 1\u00ba maggio, il 15 agosto e, nelle forme pi\u00f9 solenni, l'8 settembre, festa della Nativit\u00e0 di Maria.\nStoria.\nA conclusione di imponenti trasformazioni della pieve - attuale cattedrale - di Santo Stefano a Prato, avviate nel 1385 per la costruzione di una nuova facciata e della Cappella della Cintola, venne commissionato un pulpito esterno destinato all'ostensione della Sacra Cintola a Donatello e a Michelozzo (scultore, ma soprattutto architetto prediletto da Cosimo il Vecchio) in sostituzione di quello trecentesco, sul fianco della chiesa, di cui restano l'Assunta e altri rilievi nel Museo dell'Opera del Duomo.\nI due artisti presentarono un modello nel 1428 (il progetto architettonico si doveva soprattutto a Michelozzo, quello di rilievi e ornati principalmente a Donatello), ma i lavori iniziarono con lentezza, per i numerosi impegni dei due artisti, e nel 1433 - quando era completata solo la struttura architettonica del pulpito - fu necessario l'appoggio di Cosimo de' Medici per riportare a Firenze i due, che da un anno circa si trovavano a Roma. Appena rientrati venne fuso il ricco capitello bronzeo alla base del pulpito, su disegno di Donatello \u00e8 opera di Michelozzo e Maso di Bartolomeo.\nMaso di Bartolomeo segu\u00ec nel periodo seguente il montaggio del pulpito e del raffinato baldacchino a ombrello che lo corona, mentre dal 1434, anno in cui fu stipulato un nuovo contratto, fino al 1438, quando fu inaugurata la struttura, Donatello forn\u00ec i rilievi del parapetto, lavorando nel contempo anche alla cantoria per il Duomo di Firenze, che ripropone una simile danza di putti alati. L'opera venne completata nell'estate del 1438 e nel settembre dello stesso anno venivano effettuati gli ultimi pagamenti a Donatello.\nDescrizione.\nIl Pulpito, destinato esclusivamente alle ostensioni della Sacra Cintola, fu studiato in posizione angolare a far da cerniera tra il fianco romanico e la facciata tardo gotica della chiesa, e tra le due piazze nelle quali si raccoglievano i pellegrini. Lo spigolo della chiesa costituisce il basamento (che era previsto scanalato) del pulpito; vi poggia il capitello bronzeo, ricco di spunti decorativi, con ricordi classici, e concluso da un originalissimo angioletto che si affaccia, al centro, e sostiene le prime cornici marmoree soprastanti, a fasce concentriche progressivamente sporgenti, riccamente ornate. Le sormontano quindici mensole a voluta che sorreggono il piano del pulpito, accentuandone con la loro posizione radiale l'effetto rotatorio, centrifugo.\nIl parapetto in marmo bianco suggerisce le forme di un tempietto circolare sorretto da pilastrini binati che lo suddividono in sette riquadri (73,5x79 cm ciascuno), in ciascuno dei quali scoppia incontenibile una vivace danza di gruppi di angeli (ispirati ai putti-genietti dei sepolcri romani), la cui gioia per l'ostensione della Cintola si manifesta nella libert\u00e0 dei gesti dal ritmo incalzante, resi pittoricamente grazie allo \"stiacciato\", che consente di suggerire complessi scorci prospettici, e al vibrare del mosaico del fondo, i cui riflessi di luce accentuavano l'effetto di movimento. La scelta del tema dei putti danzanti fu insolita. Alcuni la mettono in relazione ai Salmi 148-150, dove si invita a lodare Dio con cori e danze di bambini, altri la ricollegano ai cantori e angeli danzanti che fin dal XIII secolo erano associati ai temi dell'Assunzione o dell'Incoronazione della Vergine.\nIl Pulpito \u00e8 concluso dallo slanciato, elegantissimo baldacchino a ombrello, con controsoffitto ligneo a riquadrature radiali (in origine dipinto in rosso, azzurro e oro).\nStile.\nIl rilievi del pulpito dimostrano ancora una volta la capacit\u00e0 di Donatello di far rivivere l'antico con un nuovo spirito.\nIl disegno dei rilievi del parapetto, facilmente apprezzabile grazie alla veduta ravvicinata, \u00e8 da attribuire totalmente a Donatello, anche se l'esecuzione - condotta a pi\u00f9 mani sulla stessa formella nella bottega dell'artista - non \u00e8 sempre all'altezza dell'invenzione. Il maestro fiorentino, riprendendo in parte la soluzione adottata nella Cantoria oggi al Museo dell'Opera del Duomo di Firenze, ricre\u00f2 una festosa danza di putti, ma nel caso di Prato us\u00f2 un rilievo pi\u00f9 sottile e pi\u00f9 misuratamente aulico.\nIl capitello bronzeo.\nI documenti riferiscono che la complessa fusione a cera persa del capitello (97x144 cm) fu effettuata da Michelozzo di Bartolomeo con l\u2019aiuto dell\u2019abile Maso di Bartolomeo. Fino dal 1425 Michelozzo era in societ\u00e0 con Donatello, e probabilmente egli esegu\u00ec anche parte del modello dell\u2019opera; la critica tende per\u00f2 ormai ad attribuire al solo Donatello il disegno del capitello, di un\u2019originalit\u00e0 e esuberanza mai raggiunte nelle opere certe di Michelozzo. E sicuramente, oltre all\u2019invenzione del disegno, va ricondotto direttamente a Donatello anche buona parte del modellato. \nIl contratto stipulato il 14 luglio 1428 da Michelozzo, anche a nome del socio Donatello, per la realizzazione del pulpito esterno destinato unicamente all\u2019ostensione della sacra Cintola della Vergine, prevedeva di dare forma di pilastro scanalato allo spigolo della facciata della Pieve, in modo da sottolineare la sua funzione di basamento del previsto pulpito. Il pilastro doveva essere completato da \u201cdue spiritelli in luogho di gocciole, di grandeza di braccia due l\u2019uno, ornati di fogliame\u201d, probabilmente una sorta di capitello in marmo bianco o in pietra, ornato su ogni facciata da un grande putto alato (oltre un metro di larghezza) che doveva sostenere le prime cornici convesse alla base del pulpito, raccordandole al pilastro. I lavori, malgrado gli impegni presi, furono appena avviati negli anni successivi, e ripartirono concretamente solo dopo il forzato rientro da Roma di Donatello e Michelozzo, nel 1433, ottenuto grazie all\u2019intervento di Cosimo de\u2019 Medici.\nSolo nel 1438, per\u00f2, il capitello fu fissato sul pilastro, parallelamente al montaggio del parapetto in marmo; subito dopo - il 3 settembre - il pittore fiorentino Piero Chellini venne pagato per aver dorato \u201ca missione\u201d il capitello (sono probabili resti di questo intervento le dorature rintracciate col recente restauro).\nL\u2019opera per\u00f2 non era completata: mancava infatti il secondo lato del capitello, sul fianco meridionale del pilastro, che non fu per\u00f2 realizzato, probabilmente per l\u2019alto costo. Si torn\u00f2 sulla questione solo nel 1553, pensando di far fondere il lato mancante, ma il progetto non ebbe esito; il completamento fu riproposto un\u2019ultima volta nel 1866, prima di abbandonare definitivamente l\u2019idea.\nRestauro.\nDopo oltre 500 anni di esposizione all'esterno, i marmi del pulpito mostravano un gravissimo degrado, con trasformazioni irreversibili; perci\u00f2, nonostante le polemiche, nel 1970 i rilievi del parapetto furono sostituiti da calchi (quelli ancora presenti), collocando le sculture originali nel contiguo Museo dell'Opera del Duomo (dal 1972), in attesa del restauro. Dopo vari tentativi, intorno al 1995 l'Opificio delle Pietre Dure di Firenze mise a punto una metodologia innovativa, ma anche sicura e controllabile: la pulitura col laser a infrarossi, che eliminava incrostazioni e residui organici facendo riemergere la suggestiva patina rosata, forse frutto di antichi trattamenti protettivi, e recuperando leggibilit\u00e0 e unit\u00e0. Concluso il restauro, nel 1999 \u00e8 stato realizzato un nuovo supporto per i rilievi nel Museo dell'Opera, in una sala opportunamente predisposta e climatizzata."}
{"id": "1281576", "revid": "339392", "url": "https://it.wikipedia.org/wiki?curid=1281576", "title": "Marin dell'Aquila", "text": ""}
{"id": "1281577", "revid": "339392", "url": "https://it.wikipedia.org/wiki?curid=1281577", "title": "Shaina dell'Ofiuco", "text": ""}
{"id": "1281579", "revid": "339392", "url": "https://it.wikipedia.org/wiki?curid=1281579", "title": "Shaina", "text": ""}
{"id": "1281581", "revid": "599013", "url": "https://it.wikipedia.org/wiki?curid=1281581", "title": "Andrea Deflorio", "text": "Detiene il record di reti segnate (28) nel campionato di Serie C1 con la societ\u00e0 del nel 1999/00\nCarriera.\nInizia a giocare alla fine degli anni ottanta, nella squadra dilettantistica del Putignano, dove gioca fino al 1991. Passa poi al Barletta, con cui disputa tre campionati di Serie C1, segnando in tutto 14 gol attraverso 79 incontri.\nNel 1994 \u00e8 a Salerno, con Delio Rossi, in Serie B, ma va in campo solo 6 volte, e a novembre approda alla Massese, in Serie C1, dove disputa le ultime 20 gare di campionato segnando 3 reti. L'anno dopo torna in Puglia, nel Bisceglie, squadra di Serie C2. Disputa tutte le 34 gare segnando 6 volte. Una breve parentesi napoletana nel Savoia (11 presenze nell'autunno 1996), e poi il passaggio alla Battipagliese, dove gioca fino al giugno 1999, segnando 10 gol in 64 gare.\nNel campionato 1999-2000 \u00e8 a Crotone, e la squadra viene promossa in Serie B dalla Serie C1, grazie anche ai 28 gol dell'attaccante pugliese, messi a segno in 31 gare di campionato, record assoluto ancora in vigore di reti realizzate in una sola stagione in Serie C1. Nei successivi due anni calabresi in Serie B segna 26 gol in 72 gare.\nNel 2002-2003 \u00e8 a Lucca, dove segna 3 gol in 22 gare di campionato. Teramo (11 gol in 31 gare), (7 reti in 32 gare) e Taranto (24 gol in due stagioni) sono le compagini dei quattro anni successivi.\nNel 2007-2008 gioca nel , iscritto al girone C della Serie C2, per poi passare nel gennaio del 2008 al . Nell'estate 2008 passa al , squadra del suo paese. Nel gennaio 2015 ha ricominciato a giocare con il PisticciMarconia in Eccellenza lucana."}
{"id": "1281590", "revid": "767487", "url": "https://it.wikipedia.org/wiki?curid=1281590", "title": "Dreamin' (Status Quo)", "text": "Dreamin' \u00e8 una canzone della rock band inglese Status Quo, pubblicata come singolo nel novembre del 1986.\nLa canzone.\nComposto dalla coppia di autori Francis Rossi/Bernie Frost, il brano fa inizialmente parte di un ridotto gruppo di nuovi brani che la band sottopone al vaglio della casa discografica nel 1985, dopo lo scioglimento provvisorio e il definitivo allontanamento di Alan Lancaster.\nProposto col titolo momentaneo di \u201c\"Naughty Girl\"\u201d, il demo realizzato suscita l'immediato apprezzamento della Phonogram che fornisce subito il suo \"placet\" sia alla incisione del brano che alla elaborazione di un nuovo LP.\nQuarto e ultimo singolo estratto dal fortunato album \"In the Army Now\", \"Dreamin\u2019\" si piazza al n. 15 delle classifiche inglesi.\nIl pezzo viene inciso in tre diverse versioni. Al modello pi\u00f9 ammorbidito contenuto nell'album \"In the Army Now\", si uniscono infatti le due differenti versioni pubblicate come singolo: la prima, molto incisiva e accattivante, \u00e8 quella che viene trasmessa anche dalle radio e oggi rinvenibile nella raccolta \"Whatever You Want - The Very Best of Status Quo\"; la seconda \u00e8 invece una rilettura del brano in chiave \u201c\"mix\"\u201d, ad oggi non pi\u00f9 pubblicata n\u00e9 inserita in ristampe o lavori successivi."}
{"id": "1281594", "revid": "12222", "url": "https://it.wikipedia.org/wiki?curid=1281594", "title": "Poligonacee", "text": ""}
{"id": "1281596", "revid": "110157", "url": "https://it.wikipedia.org/wiki?curid=1281596", "title": "Tirosina-tRNA ligasi", "text": "La tirosina-tRNA ligasi \u00e8 un enzima, appartenente alla classe delle ligasi, che catalizza la seguente reazione:\n\"ATP + L-tirosina + tRNATyr = AMP + difosfato + L-tirosil-tRNATyr\""}
{"id": "1281597", "revid": "1652635", "url": "https://it.wikipedia.org/wiki?curid=1281597", "title": "Pulpito di Sant'Andrea", "text": "Il pulpito della chiesa di Sant'Andrea di Pistoia \u00e8 il capolavoro di Giovanni Pisano.\nStoria.\nIniziato nell'anno 1298 e terminato nel 1301, vi si pu\u00f2 misurare il rapporto con le analoghe opere scolpite dal padre (i pulpiti del Battistero di Pisa e del Duomo di Siena). Poche sono le testimonianze relative a quest'opera se non l'iscrizione in lingua latina che corre tra le arcatelle ed i parapetti in cui si testimoniano il committente Arnoldo, i tesorieri Andrea Vitelli e Tino di Vitale, e l'artista Giovanni Pisano, lodatissimo artefice che in questo pulpito \"seppe superare il padre in sapienza\".\nDescrizione.\nLa struttura riprende quella del pulpito del Battistero pisano: di forma esagonale appoggia su sette colonne (sei ai vertici ed una centrale) di cui due sorrette da leoni stilofori ed una da uno straordinario telamone ricurvo, mentre la colonna centrale poggiante su tre figure: un leone alato, un'aquila e un grifone, Infine le ultime tre poggiano direttamente a terra. L'organizzazione dei rilievi del parapetto, intervallati solo da altre figure collocate agli angoli, riprende invece il pulpito di Siena. Gli archetti trilobati che sorreggono la parte superiore sono pi\u00f9 rialzati, a sesto acuto, quindi maggiore \u00e8 lo slancio verticale dell'opera. \nIl programma iconografico del pergamo riprende i modelli paterni, con \"Allegorie\" nel pennacchio degli archetti, \"Profezie\" (ovvero sei sibille per il mondo pagano e dieci profeti per il mondo giudaico) a figura intera, appoggiate sulle mensole dei capitelli, ed i cinque parapetti del pulpito con \"Storie della vita di Cristo\":\nLe scene sono molto affollate, come nel pulpito di Siena, ma a paragone con la ritmica organizzazione dell'insieme di Nicola Pisano, qui le figure scolpite da Giovanni sembrano emergere improvvisamente dal background (altorilievo), con bruschi giochi di luce ed ombra che scaturiscono dal diverso livello di rilievo di ciascuna figura e dall'estrema ricerca di dinamismo. Uno dei riquadri pi\u00f9 notevoli \u00e8 quello del \"Massacro degli innocenti\", dove \u00e8 posto in scena un movimento vorticoso dei personaggi con accentuato espressionismo degli aspetti, deformati dalla pena, dalla paura, dalla costernazione. Inoltre c'\u00e8 un virtuosismo nel contrapporre figure con dettagli preziosamente rifiniti e altre sbozzate, con effetti di contrasto drammatico. Mai fino ad ora un artista medioevale era riuscito a rendere cos\u00ec vivo un dramma. Pisano si ispir\u00f2 a modelli tedeschi o alle scene pi\u00f9 toccanti della Colonna Traiana.\nNotevole \u00e8 la novit\u00e0 anche in una delle sibille, che si volta con uno scatto quasi spaventato verso un angelo che da dietro le suggerisce le rivelazioni profetiche.\nL'aquila reggilibro, simbolo dell'evangelista Giovanni, \u00e8 oggi una copia. L'originale si trova oggi al Metropolitan Museum di New York, l'altro leggio si trova al Bode Museum di Berlino."}
{"id": "1281599", "revid": "1149807", "url": "https://it.wikipedia.org/wiki?curid=1281599", "title": "Patamon", "text": " \u00e8 un Digimon di livello intermedio del media franchise giapponese Digimon, che comprende anime, manga, giocattoli, videogiochi, giochi di carte collezionabili e altri media.\n\"Patamon\" \u00e8 il nome che condividono tutti i membri di questa particolare specie Digimon. Ci sono numerosi Patamon diversi che appaiono in varie serie anime e manga di Digimon.\nL'apparizione pi\u00f9 conosciuta di Patamon \u00e8 quella nell'anime \"Digimon Adventure\" come Digimon partner di TK Takaishi.\nIl Patamon di \"Digimon Adventure\" appare anche nella serie sequel \"Digimon Adventure 02\" e in tutti i film relativi ad \"Adventure\" e \"Adventure 02\". Compare inoltre in \"Digimon Adventure tri.\".\n\u00c8 un Digimon mammifero, somigliante ad un porcellino d'india.\nPatamon \u00e8 doppiato in giapponese da Miwa Matsumoto e in italiano da Patrizio Cigliano.\nAspetto e caratteristiche.\nIl nome \"Patamon\" deriva parzialmente dall'onomatopea giapponese \"patapata\", che sta ad indicare qualcosa che sbatte (in questo caso le sue ali), e dal suffisso \"-mon\" (abbreviazione di \"monster\") che tutti i Digimon hanno alla fine del loro nome. \"Patamon\" significa quindi \"mostro che sbatte (le ali)\".\nPatamon \u00e8 una creatura piccola e carina simile ad un porcellino d'india volante arancione, con occhi azzurri ed ali simili a quelle dei pipistrelli, che potrebbero essere anche le sue orecchie. Questo Digimon mammifero \u00e8 spesso considerato simile ad un topo o ad un maialino con le ali.\nAnche se \u00e8 in grado di volare per il cielo usando le sue orecchie, Patamon pu\u00f2 camminare molto pi\u00f9 velocemente, poich\u00e9 la sua velocit\u00e0 di volo \u00e8 di circa 1\u00a0km/h. Poich\u00e9 la vista del Digimon che cerca disperatamente di volare \u00e8 piuttosto divertente, Patamon \u00e8 molto popolare, anche se lui pensa sia per un'altra ragione. Patamon \u00e8 il discendente di un'antica razza che conservava dentro di s\u00e9 segreti poteri sacri. \u00c8 uno dei pochi Digimon in grado di armordigievolvere.\nApparizioni.\nPatamon \u00e8 uno dei personaggi principali di \"Adventure\" e \"Adventure 02\", cos\u00ec come dei film \"Digimon Adventure\", \"Our War Game!\", \"Digimon Hurricane Touchdown!!/Supreme Evolution!! The Golden Digimentals\" e \"Diaboromon Strikes Back!\". Patamon pu\u00f2 essere considerato uno dei pi\u00f9 importanti Digimon della prima stagione, poich\u00e9 senza di lui Devimon non sarebbe stato sconfitto, Myotismon avrebbe ucciso Kari e Piedmon avrebbe vinto l'ultima battaglia.\nPatamon \u00e8 il Digimon partner giocherellone di TK Takaishi. In \"Adventure\", Patamon \u00e8 l'ultimo dei Digimon prescelti a raggiungere il suo livello campione ed ancora l'ultimo ad ottenere la sua forma al livello evoluto. Tuttavia, entrambe le forme sono immensamente potenti per il loro rispettivo livello e sono, rispettivamente, responsabili della sconfitta di Devimon e dell'ultimo dei Padroni delle Tenebre, Piedmon.\nTK torna come personaggio principale anche in \"Adventure 02\" e cos\u00ec fa Patamon. A causa degli Obelischi di Controllo dell'Imperatore Digimon, Patamon non riesce pi\u00f9 a digievolvere nella sua forma al livello campione, combattendo invece nella sua forma armordigievoluta, Pegasusmon.\nIn \"Digimon Adventure tri.\" Patamon e gli altri Digimon e Digiprescelti della prima generazione sono chiamati a difendere il mondo reale dagli attacchi dei Digimon infetti.\nNelle tre serie Patamon ha una personalit\u00e0 molto sensibile e un po' infantile.\nAltre forme.\nIl nome \"Patamon\" si riferisce solo alla forma di livello intermedio di questo Digimon. Durante la serie, Patamon riesce a digievolvere in un certo numero di forme pi\u00f9 potenti, ognuna con nome ed attacchi speciali diversi. Tuttavia, il livello intermedio \u00e8 la sua forma di preferenza, nonch\u00e9 quella in cui passa la maggior parte del tempo, a causa della pi\u00f9 alta quantit\u00e0 di energia richiesta per rimanere ad un livello pi\u00f9 alto.\nPatamon raggiunge anche una seconda Armordigievoluzione, Manbomon, che avviene grazie al potere del Digiuovo della Luce di Kari, ma appare solo in uno dei Drama-CD dedicati ad \"Adventure 02\".\nPoyomon.\n \u00e8 la forma al livello primario di Patamon. Il nome \"Poyomon\" viene dalla parola giapponese \"poyon\", un aggettivo che indica qualcosa di \"soffice e molliccio\". Quindi Poyomon significa \"mostro soffice e molliccio\".\nDopo il sacrificio di Angemon per sconfiggere Devimon, i dati di Patamon si riconfigurano in un Digiuovo. Mentre i Digiprescelti sono in partenza per il continente di Server, il Digiuovo si schiude, rivelando al suo interno Poyomon. Il Digimon compare anche in un flashback che racconta di quando si schiusero le Digiuova dei Digimon prescelti.\nTokomon.\n \u00e8 la forma al livello primo stadio di Patamon. Il nome di Tokomon proviene dalla parola giapponese \"tokoton\", che significa \"l'ultimissimo, proprio l'ultimo\". \"Tokomon\" quindi significa \"ultimissimo mostro\". Probabilmente ci\u00f2 si riferisce alla tendenza di Patamon a digievolvere sempre per ultimo a un nuovo stadio evolutivo (succede al livello campione, al livello evoluto, con le Armor Digievoluzioni e con le DNA Digievoluzioni).\nTK incontra Tokomon subito dopo il suo arrivo a Digiworld e i due instaurano subito un legame molto forte. Tokomon successivamente digievolve Patamon quando i bambini prescelti vengono in pericoloso contatto con un Kuwagamon. Quando i dati di Patamon vengono riconfigurati dopo la battaglia contro Devimon, questo si schiude dal Digiuovo nella forma di Poyomon, per poi digievolvere ancora in Tokomon nel villaggio dei Koromon.\nMentre normalmente sembra innocuo e carino, \u00e8 da notare che quando si trova in pericolo Tokomon apre la sua bocca, rivelando due file di zanne simili a quelle degli squali. Questa caratteristica viene utilizzata per la prima volta nella battaglia contro Kuwagamon durante i primi episodi di \"Adventure\".\nAngemon.\n \u00e8 la Digievoluzione al livello campione di Patamon. Angemon, come indica anche il suo nome, \u00e8 un angelo a sei ali vestito con abbigliamento bianco e blu. Come diversi altri Digimon di forma umanoide, come Angewomon, Kazemon e Silphymon, i suoi occhi sono coperti, in questo caso da un elmetto, e non si vedono mai, dandogli l'aspetto di un profeta cieco.\nAngemon appare per la prima volta durante la battaglia finale contro Devimon. Il Digimon malvagio ha gi\u00e0 sconfitto gli altri sei Digiprescelti ed i loro Digimon partner ma, quando prova ad afferrare TK, Patamon si frappone tra Devimon ed il suo partner umano e digievolve finalmente nella sua forma al livello campione. Devimon aveva incrementato il proprio potere del male al punto in cui nessuno potesse sconfiggerlo. In un ultimo tentativo disperato per eliminarlo, Angemon \u00e8 costretto a trasformare la sua stessa energia vitale in potere per incrementare l'efficacia del suo attacco speciale primario, il Raggio Celestiale, cos\u00ec da infliggere un colpo mortale al Digimon malvagio, potenziatosi non naturalmente. Angemon rinasce quindi come Digiuovo, schiudendosi nuovamente per tornare Patamon.\nLa seconda apparizione di Angemon avviene nel mondo reale durante la battaglia tra Myotismon e WereGarurumon, nella quale il primo \u00e8 poi costretto a ritirarsi dopo un primo momento in cui ne stava uscendo vittorioso. Angemon quindi appare durante la battaglia finale contro Myotismon, in cui riesce ad indebolire e ad atterrare brevemente il nemico, ma non riesce a distruggerlo, prestando poi il proprio potere ad Angewomon per il suo colpo finale contro il Digimon vampiro.\nAngemon appare con Angewomon anche nello scontro con VenomMyotismon, livello mega di Myotismon. Grazie alle parole di una profezia letta da Izzy sul suo computer, ricevono da TK e Kari le frecce della Luce e della Speranza, con cui colpiranno Tai e Matt, permettendo ad Agumon e Gabumon di megadigievolvere WarGreymon e MetalGarurumon. Agumon riceve il potere della megadigievoluzione dalla freccia della luce di Angewomon, Gabumon dalla freccia della speranza di Angemon. In seguito i protagonisti sconfiggeranno il gigantesco vampiro coi loro attacchi combinati.\nAngemon \u00e8 un Digimon di livello campione estremamente potente - il suo attacco primario, il Raggio Celestiale, \u00e8 molto efficace principalmente contro i Digimon di tipo virus di livello campione o evoluto come Devimon (anche se quando il Digimon malvagio si potenzia con numerosi Ingranaggi Neri, per abbatterlo \u00e8 necessario un Raggio Celestiale suicida potenziato dai Digivice dei sette Digiprescelti) e Myotismon. Anche Myotismon (Digimon di livello evoluto) non riesce a deviarlo (cosa che aveva fatto con gli attacchi dei Digimon di livello evoluto degli altri ragazzi), mentre Phantomon (un altro Digimon di livello evoluto) viene completamente distrutto da un colpo fugace. Inoltre, nel film di \"Adventure 02\", \"Diaboromon Strikes Back!\", lui ed Angewomon riescono a trattenere Diaboromon, Digimon di livello mega, mentre Omnimon lo trafigge prima che questi ritorni nel mondo reale nella forma di Armageddemon. Angemon non \u00e8 in grado di distruggere Digimon di livello mega - ad esempio i Padroni delle Tenebre (anche se riesce a trattenere Piedmon per un po'), VenomMyotismon e BlackWarGreymon - n\u00e9 Digimon di livello evoluto che non siano prettamente malvagi o che siano \"falsi\" Digimon creati dagli Obelischi di Controllo da Arakenimon (curiosamente, nonostante l'oscurit\u00e0 inerente agli Obelischi stessi) ed i suoi attacchi contro di loro sono inefficaci o quasi.\nAppare durante \"Digimon Hurricane Touchdown!!/Supreme Evolution!! The Golden Digimentals\", in cui lui e Angewomon appaiono per combattere Kerpymon. Successivamente, Angemon megadigievolve Seraphimon per generare le Digiuova d'Oro.\nAngemon \u00e8 la forma campione di Patamon sia in ' che in '.\nIn \"Adventure tri.\" Patamon partecipa alla battaglia contro i Kuwagamon infetti e alla successiva contro Alphamon digievolvendo Angemon.\nMagnaAngemon.\n \u00e8 la Digievoluzione al livello evoluto di Patamon. Il suo nome significa \"grande angelo\". MagnaAngemon possiede la Spada Divina, che gli permette di aprire il Varco Soprannaturale. Anche se \u00e8 di livello evoluto, l'entit\u00e0 del suo potere \u00e8 equivalente a quella di un Digimon di livello mega. \u00c8 in grado di affrontare efficacemente qualsiasi Digimon prettamente malvagio o di tipo virus come Piedmon e plausibilmente VenomMyotismon. Ha otto ali grigie, un elmetto viola sulla testa ed indossa una sorta di armatura. Oltre alla Spada Divina nella mano destra, MagnaAngemon possiede anche uno scudo che si diparte dalla spalla sinistra del Digimon.\nMagnaAngemon appare per la prima volta nell'episodio \"La fine di Piedmon\", terzultimo episodio di \"Adventure\". Piedmon, ultimo e pi\u00f9 forte dei Padroni delle Tenebre, riesce a trasformare quasi tutti i bambini prescelti ed i loro Digimon in portachiavi (ad eccezione di Patamon, TK e Kari; Mimi e Palmon non erano invece con il gruppo al momento del combattimento, quindi anche loro sono escluse dal conteggio). Patamon digievolve Angemon e prova ad affrontare il Digimon malvagio, ma viene facilmente sconfitto da Piedmon. Dopo la dimostrazione di forza di volont\u00e0 di TK, incapace di arrendersi e perdere cos\u00ec la speranza, la sua Digipietra inizia a brillare, permettendo cos\u00ec ad Angemon di superdigievolvere MagnaAngemon. Usando la sua Rifrazione della Luce, MagnaAngemon riesce a riportare alla normalit\u00e0 i Digiprescelti ed i loro Digimon. Quindi, aiuta WarGreymon e MetalGarurumon a sconfiggere Piedmon usando il potente Varco Soprannaturale.\nMagnaAngemon torna per brevi apparizioni in \"Adventure 02\". Angemon usa il potere di una delle Pietre Sacre per superdigievolvere MagnaAngemon e combattere il quasi invincibile BlackWarGreymon. Nonostante sia solo un Digimon di livello evoluto, curiosamente MagnaAngemon riesce a combattere con il Digimon di livello mega, riuscendo quasi a confinarlo nel Varco Soprannaturale (nonostante il fatto che Angemon non era in grado di sconfiggere i Digimon di livello evoluto creati dagli Obelischi di Controllo ed il suo attacco non aveva avuto effetto con il Digimon poi sconfitto da Paildramon). Le capacit\u00e0 di MagnaAngemon come Digimon di livello evoluto sono simili a quelle della sua forma campione, Angemon, che sono forti abbastanza da pareggiare o anche sovrastare quelle della maggior parte dei Digimon di livello evoluto di \"Adventure\". MagnaAngemon appare anche durante il giro del mondo dei Digiprescelti, in cui fa squadra con MetalGreymon e Kiwimon per combattere Mamemon, BigMamemon, MetalMamemon e Giromon, permettendo poi a Tai e TK di rispedirli a Digiworld. MagnaAngemon torna anche per combattere SkullSatamon, ma viene sopraffatto dai rapidi attacchi di quest'ultimo e dona il suo potere ad Imperialdramon, che riesce a sconfiggere SkullSatamon dopo essere diventato Imperialdramon Fighter Mode. Non \u00e8 confermato se Patamon abbia perso o meno la sua abilit\u00e0 di raggiungere il livello evoluto dopo aver trasmesso il suo potere ad Imperialdramon, anche se l'ultima volta in cui appare \u00e8 quando TK aiuta Patamon a digievolvere in tre delle sue forme: Angemon, Pegasusmon e MagnaAngemon, che attaccano tutte MaloMyotismon, ma svaniscono quando passano dalla Dimensione da Sogno a Digiworld. Ci\u00f2 pu\u00f2 essere accaduto a causa dei poteri della dimensione in cui i Digiprescelti erano stati spediti, oppure Patamon potrebbe ancora essere in grado di raggiungere il livello evoluto (ulteriori prove di questa teoria possono essere trovate in \"Diaboromon Strikes Back!\", in cui diversi dei Digimon partner dei Digiprescelti originali digievolve a livelli che richiedono il potere di un Digicuore, suggerendo che l'abilit\u00e0 sia rimasta). Compare brevemente nel terzo film quando Angemon megadigievolve prima che la trasformazione in Seraphimon sia completa e di nuovo nel quarto film di \"Digimon Adventure tri.\", poco prima di raggiungere la forma mega.\nPegasusmon.\n, \"il Vento della Speranza\", \u00e8 la forma che Patamon assume quando armordigievolve utilizzando il Digiuovo della Speranza. Ha la forma di un grosso cavallo arancione, ricoperto da un'armatura dorata e con due grandi ali gialle. Il suo nome viene da Pegaso, il leggendario cavallo volante.\nPatamon digievolve per la prima volta Pegasusmon quando il gruppo trova le Digiuova della Speranza e della Luce. Patamon ed il suo partner TK, cos\u00ec come Kari e Gatomon, finiscono in una caverna dopo una precipitosa fuga dall'attacco di un Tyrannomon. TK riesce a sollevare il suo Digiuovo e ne evoca il potere, permettendo a Patamon di armordigievolvere Pegasusmon.\nDopo che Ken rinuncia al suo alter ego malvagio, Patamon riguadagna l'abilit\u00e0 di raggiungere la sua forma naturale al livello campione, Angemon. Angemon prende quindi il ruolo di forma primaria di combattimento di Patamon e Pegasusmon compare solo in poche altre occasioni.\nPegasusmon fa la sua ultima apparizione nell'ultimo episodio di \"Adventure 02\", \"Digiworld, dolce Digiworld\", quando la squadra viene trasportata in una dimensione dove, secondo Gennai, \"i sogni divengono realt\u00e0\". In questa dimensione Patamon riesce a digievolvere contemporaneamente in tutte le forme guadagnate fino a quel momento.\nShakkoumon.\n \u00e8 un Digimon mutante di livello evoluto che \u00e8 la DNAdigievoluzione di Angemon e Ankylomon, combinando le caratteristiche di un Digisauro con quelli di un Digimon angelo. La sua forma ed il suo nome sono basati sugli Shak\u014dkidog\u016b.\nShakkoumon si forma per la prima volta in \"L'ultima Pietra Sacra\", quando i Digiprescelti stanno per affrontare BlackWarGreymon in un disperato tentativo di proteggere l'ultima Pietra Sacra. Sia Cody che TK sanno bene che non possono permettere al Digimon artificiale di distruggere tutto, nonostante le sue ragioni. I loro Digimon partner, Angemon e Ankylomon, riescono quindi a DNAdigievolvere, formando Shakkoumon, che inizia a combattere contro BlackWarGreymon insieme a Paildramon e Silphymon.\nSeraphimon.\n \u00e8 la Digievoluzione al livello mega di Patamon. Seraphimon \u00e8 un Digimon estremamente forte. Ha un livello molto alto di potere sacro che pu\u00f2 essere forte abbastanza da sconfiggere qualsiasi Digimon malvagio. Il nome \"Seraphimon\" viene dalla parola \"Seraph\" (\"Serafino\"), una classe di angeli.\nSeraphimon appare per la prima volta nel film di \"Adventure 02\" \"Digimon Hurricane Touchdown!!/Supreme Evolution!! The Golden Digimentals\". In questo film, Angemon combatte contro il malvagio Digimon Kerpymon. Durante la battaglia, Angemon e Angewomon digievolvono nelle loro forme al livello mega per poter rilasciare le Digiuova d'Oro per Veemon e Terriermon, cos\u00ec da permettergli di armordigievolvere Magnamon e Rapidmon, che iniziano immediatamente a combattere contro il Digimon malvagio, sconfiggendolo, mentre Seraphimon regredisce Patamon, cos\u00ec come Gatomon.\nNella serie principale, Patamon raggiunge per la prima volta questa forma nel quarto film di \"Digimon Adventure tri.\", intervenendo in aiuto di Houhoumon (Phoenixmon) nella battaglia contro Machinedramon, regredendo successivamente in Tokomon.\nQuesta forma non appare quando Patamon digievolve in tutte le sue forme e combatte contro MaloMyotismon.\nCharacter song.\nPatamon ha come \"image song\" la canzone \"Don't Stop Patapata\" (\"Non smettere di sbattere (le ali)\") e un'altra con TK (Taisuke Yamamoto) chiamata \"Steppin' Out\" (\"Uscendo a divertirsi\"). In \"Digimon Adventure Tri.\" ne possiede una seconda, intitolata \"Daisuki-ism\".\nAccoglienza.\nDe'Angelo Epps di CBR ha classificato Seraphimon come la settima migliore megadigievoluzione. Twinfinite ha classificato Patamon come il secondo miglior Digimon dei Digiprescelti originali. Megan Peters di Comic Book Resources ha considerato Patamon come il quarto miglior Digimon partner. Jeremy Gill di ReelRundown ha classificato Seraphimon come la miglior Megadigievoluzione dei Digimon originali. Secondo WatchMojo, Seraphimon \u00e8 il quarto miglior Digimon di livello mega, Shakkoumon il decimo miglior Digimon nato da una fusione mentre Angemon il quarto miglior Digimon in generale. Oskar O.K. Strom di Honey's Anime ha considerato Patamon come il Digimon pi\u00f9 carino. Robby dello stesso sito ha considerato Angemon come il quarto Digimon con il design pi\u00f9 bello. Sempre sul medesimo sito, TK e Patamon sono stati considerati i personaggi pi\u00f9 adorabili della serie. Ethan Supovitz di CBR ha classificato Patamon come il Digimon partner pi\u00f9 forte dell'intero franchise mentre Coby Greif dello stesso sito ha considerato Pegasusmon come l'ottava miglior armor digievoluzione. Anthony Mazzuca dello stesso sito ha considerato Patamon come il terzo personaggio principale pi\u00f9 forte.\nIn un sondaggio sulla popolarit\u00e0 di \"Digimon\" risalente al 2020, Patamon \u00e8 stato votato come il decimo Digimon pi\u00f9 popolare.\nPatamon \u00e8 apparso anche in vari prodotti legati al merchandising tra cui il gioco di carte."}
{"id": "1281610", "revid": "125998099", "url": "https://it.wikipedia.org/wiki?curid=1281610", "title": "Coppa Italia 1968-1969", "text": "La Coppa Italia 1968-1969 fu la 22\u00aa edizione della manifestazione calcistica.\nInizi\u00f2 l'8 settembre 1968 e si concluse il 29 giugno 1969. \nIl trofeo fu vinto dalla , al suo secondo titolo.\nLa formula, di nuova introduzione e che limita l'eliminazione diretta ad un solo turno, vede la partecipazione delle 16 formazioni di Serie A e delle 20 di Serie B suddivise in 9 gironi da 4, con le squadre che si affrontano in sfide di sola andata. Delle prime classificate, quella con il minor di numero di punti e, in caso di parit\u00e0, la peggior differenza reti, viene esclusa (innovazione discutibile che infatti viene eliminata gi\u00e0 nell'edizione successiva), mentre le altre 8 si affrontano nei quarti di finale ad eliminazione diretta con incontri di andata e ritorno. Le 4 vincenti danno quindi vita al girone finale all'italiana con incontri di andata e ritorno.\nAnche in questa edizione (cos\u00ec come la precedente e la successiva), non ha quindi luogo una finale del torneo.\nQuarti di finale.\nLe vincenti dei nove gruppi, ad eccezione dell'Atalanta, peggior classificata tra le nove, accedono ai quarti di finale."}
{"id": "1281625", "revid": "767487", "url": "https://it.wikipedia.org/wiki?curid=1281625", "title": "Telling Lies in America - Un mito da infrangere", "text": "Telling Lies in America - Un mito da infrangere \u00e8 un film del 1997 diretto da Guy Ferland."}
{"id": "1281629", "revid": "123444303", "url": "https://it.wikipedia.org/wiki?curid=1281629", "title": "Responsabile del servizio di prevenzione e protezione", "text": "Il responsabile del servizio di prevenzione e protezione (o RSPP) \u00e8 una figura disciplinata nell'ordinamento giuridico italiano dal D.Lgs. 81/2008.\nTale figura fu introdotta in Italia per la prima volta dal D.Lgs. n. 626 del 19 settembre 1994, emanato in recepimento di diverse direttive europee riguardanti il miglioramento della sicurezza e della salute dei lavoratori durante il lavoro.\nCaratteristiche.\nIl responsabile del servizio di prevenzione e protezione \u00e8 il soggetto (che pu\u00f2 essere interno ad una azienda, un professionista esterno o il datore di lavoro stesso, in alcuni casi), nominato dal datore di lavoro ed in possesso di capacit\u00e0 e requisiti adeguati alla natura dei rischi presenti sul luogo di lavoro e relativi alle attivit\u00e0 lavorative, che svolge i compiti di cui all'art. 33 del d.lgs. 81/08 e coordina il servizio di prevenzione e protezione (SPP), ovvero \"l'insieme delle persone, sistemi e mezzi esterni o interni all'azienda finalizzati all'attivit\u00e0 di prevenzione e protezione dai rischi professionali per i lavoratori\" (art. 2 comma 1 lettera l del d.lgs. 81/2008 e successive modifiche ed integrazioni).\nFunzioni.\nIl responsabile del servizio di prevenzione e protezione \u00e8 una\nLa nomina dell'RSPP \u00e8 uno degli obblighi non delegabili del datore di lavoro \nIl responsabile del servizio di prevenzione e protezione collabora con il datore di lavoro, il medico competente ed il rappresentante dei lavoratori per la sicurezza (RLS) alla realizzazione del Documento di valutazione dei rischi (DVR).\nPi\u00f9 nello specifico questi deve provvedere:\nI componenti del servizio di prevenzione e protezione sono tenuti al segreto in ordine ai processi lavorativi di cui vengono a conoscenza nell\u2019esercizio delle funzioni di cui al presente decreto legislativo. Il servizio di prevenzione e protezione \u00e8 utilizzato dal datore di lavoro. \nIl responsabile del servizio di prevenzione e protezione partecipa assieme al medico competente del lavoro ed al rappresentante dei lavoratori per la sicurezza alla riunione periodica indetta annualmente dal datore di lavoro.\nDeve essere nominato un RSPP obbligatoriamente interno all'azienda nei casi previsti dall'art. 31 comma 6 del d.lgs. 81/2008.\nIn alcune tipologie di aziende (art. 34 comma 1 ed allegato II del d.lgs. 81/2008) il datore di lavoro pu\u00f2 svolgere direttamente i compiti propri del servizio di prevenzione e protezione dei rischi.\nResponsabilit\u00e0.\nIl RSPP \u00e8 un soggetto di prevenzione con compiti di consulenza che opera in posizione di neutralit\u00e0.\nI componenti del servizio aziendale di prevenzione, essendo semplici ausiliari del datore di lavoro, non possono venire chiamati a rispondere direttamente del loro operato, proprio perch\u00e9 difettano di un effettivo potere decisionale. Essi sono soltanto dei consulenti e i risultati dei loro studi e delle loro elaborazioni, come avviene in qualsiasi altro settore dell'amministrazione dell'azienda (ad esempio, in campo fiscale, tributario, giuslavoristico, ecc.), vengono fatti propri da chi li ha scelti sulla base di un rapporto di affidamento liberamente instaurato e della loro opera si avvale per meglio ottemperare agli obblighi di cui \u00e8 esclusivo destinatario. In altre parole l'RSPP ha il compito di coadiuvare il datore di lavoro nell'assolvimento dei suoi doveri, fornendogli quelle competenze tecniche ed organizzative di cui ha bisogno, attesa la variet\u00e0 e complessit\u00e0 degli interventi diretti a garantire la tutela della salute e della sicurezza dei dipendenti, ma non ha autonomo obbligo di effettuare controlli sulla effettiva applicazione dei presidi antinfortunistici, in quanto privo di quella posizione di garanzia che il legislatore ha identificato espressamente in capo al datore di lavoro, al dirigente e al preposto, nell'ambito delle loro rispettive attribuzioni e competenze.\nLa norma che ha istituzionalizzato il servizio di prevenzione e protezione non ha identificato un nuovo garante della sicurezza, n\u00e9 ha inteso trasferire su di esso quote di posizione di garanzia gi\u00e0 attribuite al datore di lavoro, al dirigente e al preposto. Solo chi \u00e8 giuridicamente obbligato ad agire per attuare i precetti contenuti nella normativa sulla sicurezza e igiene sul lavoro \u00e8 correlativamente il responsabile della loro violazione. Tutti gli altri soggetti, non avendo obblighi di determinarsi per realizzare la sicurezza, non possono essere chiamati a rispondere della omissione di presidi antinfortunistici obbligatori. Nonostante ci\u00f2, non \u00e8 infrequente rilevare un orientamento di alcuni magistrati che, a fronte della causazione di un evento lesivo di danno occorso ad un lavoratore per omissioni di adeguati presidi antinfortunistici, oltre a rilevare la responsabilit\u00e0 dei soggetti obbligati giuridicamente ad attivarsi per impedire l'infortunio (datore di lavoro, dirigenti, preposti), contestino, a titolo di cooperazione colposa ex art. 113 c.p., anche all'RSPP la responsabilit\u00e0 per aver concorso nell'omissione.\nNell'altalenante atteggiamento che la Corte di Cassazione sta assumendo nei confronti della responsabilit\u00e0 della figura del responsabile del servizio di prevenzione e protezione a seguito di eventi infortunistici, si annovera una sentenza della Suprema Corte, con la quale vengono messi a fuoco sia i limiti delle responsabilit\u00e0 fra la figura del RSPP e quelle del datore di lavoro, del dirigente e del preposto previste dalle norme di prevenzione degli infortuni sul lavoro sia il rapporto fra loro di queste figure medesime. Da un lato, infatti, viene ribadito che il dirigente ed il preposto sono, per quanto di loro competenza, responsabili \"iure proprio\" degli obblighi di sicurezza sul lavoro, indipendentemente dalla eventuale delega fornita loro dal datore di lavoro, e dall'altra viene confermato che la nomina di un RSPP, bench\u00e9 questa figura sia munita di una qualifica specifica, non esime il datore di lavoro dall'acquisire in ogni caso la figura del garante della sicurezza. Nell'assolvere ai suoi compiti, prosegue la Corte di Cassazione, il responsabile del servizio di prevenzione opera per conto del datore di lavoro \u201cil quale \u00e8 persona che giuridicamente si trova nella posizione di garanzia, poich\u00e9 l'obbligo di effettuare la valutazione e di elaborare il documento contenente le misure di prevenzione e protezione, in collaborazione con il responsabile del servizio, fa capo a lui stesso\u201d. Secondo la Cassazione, in altri termini, il responsabile del servizio di prevenzione e protezione \u00e8 una sorta di consulente del datore di lavoro ed i risultati dei suoi studi e delle sue elaborazioni, come avviene in qualsiasi altro settore dell'azienda, devono essere fatti propri dal datore di lavoro che lo ha scelto, con la conseguenza che \u00e8 quest'ultimo che viene comunque chiamato a rispondere delle sue eventuali negligenze.\nRequisiti e formazione.\nLe capacit\u00e0 ed i requisiti culturali e professionali del RSPP sono individuati dall'art. 32 del d.lgs. 81/2008 e ss.mm.ii.\nPer poter ricoprire le funzioni del responsabile del servizio di prevenzione e protezione, \u00e8 necessario essere in possesso di un titolo di studio non inferiore al diploma di scuola media superiore ed avere conseguito gli attestati relativi a specifici corsi di formazione abilitanti, denominati comunemente \"modulo A\", \"modulo B\" e \"modulo C\".\nIl modulo A, la cui durata prevista \u00e8 di 28 ore. \u00c8 un credito formativo permanente, non necessita quindi di aggiornamenti, \u00e8 propedeutico ai moduli B e C; esso costituisce il corso generale di base e riguarda tematiche generali quali la normativa di riferimento, i soggetti del sistema prevenzione (datore di lavoro, lavoratori, dirigenti, preposti, RSPP, medico competente, rappresentante dei lavoratori per la sicurezza (RLS), progettisti, lavoratori autonomi, ecc.). Inoltre vengono espressi concetti quali rischio biologico, chimico, fisico, elettrico, da rumore, da vibrazioni, da sovraccarico biomeccanico, da agenti cancerogeni e mutageni, amianto, atmosfere esplosive (ATEX), da incidenti rilevanti ed altre tipologie di rischio.\nIl modulo B costituisce il corso di specializzazione e si articola in macro-settori definiti considerando i rischi in base alla classificazione dei settori ATECO. Non \u00e8 propedeutico al modulo C. I macro-settori sono 9 e riguardano: industria, agricoltura, pesca, estrazione minerali, industria chimica, sanit\u00e0 e servizi sociali, pubblica amministrazione, attivit\u00e0 artigianali, ecc.). L\u2019articolazione degli argomenti formativi e delle aree tematiche del modulo B \u00e8 strutturata prevedendo un modulo comune a tutti i settori produttivi della durata di 48 ore. Il suddetto modulo B comune \u00e8 esaustivo per tutti i settori produttivi ad eccezione di quattro per i quali il percorso deve essere integrato con la frequenza di ulteriori moduli di specializzazione, che sono:\nCome indicato nell'art. 32 comma 5 del D. Lgs. 9/4/2008 n. 81 i laureati (nelle classi di laurea elencate nel decreto) sono esonerati dalla frequenza e superamento dei moduli A e B.\nIl modulo C \u00e8 di specializzazione, della durata di 24 ore, escluse le verifiche di apprendimento finali. \u00c8 un credito formativo permanente, non necessita quindi di aggiornamenti, \u00e8 per soli RSPP e riguarda la formazione sulla prevenzione e sulla protezione dei rischi psicosociali, di natura ergonomica, da organizzazione del lavoro, da turnazione e derivanti da stress lavoro-correlato.\nPossono inoltre svolgere le funzioni di responsabile coloro che, pur non essendo in possesso di un titolo di studio non inferiore al diploma di scuola media superiore, dimostrino di aver svolto la funzione di RSPP, professionalmente o alle dipendenze di un datore di lavoro, almeno da sei mesi alla data del 13 agosto 2003 previo svolgimento dei corsi secondo quanto sopra indicato.\nI responsabili e gli addetti dei servizi di prevenzione e protezione sono inoltre tenuti a frequentare i corsi di aggiornamento secondo gli indirizzi stabiliti dell'accordo Stato/Regione del 7 luglio 2016. Tale accordo prevede che le ore minime complessive dell\u2019aggiornamento siano fissate in base al ruolo svolto e sono rispettivamente:\n\u00c8 preferibile che il monte ore complessivo di aggiornamento sia distribuito nell\u2019arco temporale del quinquennio.\nPer i corsi di aggiornamento sono richiesti:\nL\u2019aggiornamento pu\u00f2 essere ottemperato anche per mezzo della partecipazione a convegni o seminari, a condizione che essi trattino delle materie o i cui contenuti siano coerenti con quanto indicato nel presente paragrafo, e comunque per un numero di ore che non pu\u00f2 essere superiore al 50% del totale di ore di aggiornamento complessivo:\nPer ciascun convegno o seminario \u00e8 richiesta la tenuta del registro di presenza dei partecipanti da parte del soggetto che realizza l'iniziativa e non vi \u00e8 alcun vincolo sul numero massimo di partecipanti.\nSvolgimento diretto delle funzioni di RSPP da parte del datore di lavoro.\nIl datore di lavoro pu\u00f2 svolgere direttamente i compiti propri del servizio di prevenzione e protezione dai rischi, di primo soccorso, nonch\u00e9 di prevenzione incendi e di evacuazione, dandone preventiva informazione al rappresentante dei lavoratori per la sicurezza, nel caso di aziende artigiane e industriali fino a 30 lavoratori, aziende agricole e zootecniche fino a 30 lavoratori, aziende della pesca fino a 20 lavoratori e altre aziende fino a 200 lavoratori, fatta eccezione per:\nSempre ad esclusione delle fattispecie sopra evidenziate, nelle imprese o unit\u00e0 produttive fino a cinque lavoratori il datore di lavoro pu\u00f2 svolgere direttamente i compiti di primo soccorso, nonch\u00e9 di prevenzione incendi e di evacuazione, anche in caso di affidamento dell\u2019incarico di responsabile del servizio di prevenzione e protezione a persone interne all\u2019azienda o all\u2019unit\u00e0 produttiva o a servizi esterni, dandone preventiva informazione al rappresentante dei lavoratori per la sicurezza e previa frequenza degli specifici corsi di formazione previsti agli articoli 45 (primo soccorso) e 46 (prevenzione incendi) del D.Lgs 81/08.\nIl datore di lavoro che intende svolgere i compiti del servizio di prevenzione e protezione dai rischi deve frequentare corsi di formazione, di durata minima di 16 ore e massima di 48 ore, adeguati alla natura dei rischi presenti sul luogo di lavoro e relativi alle attivit\u00e0 lavorative, nel rispetto dei contenuti e delle articolazioni definiti mediante accordo in sede di Conferenza permanente per i rapporti tra lo Stato, le regioni e le province autonome di Trento e di Bolzano del 21 dicembre 2011, oltre a specifici corsi di aggiornamento. L\u2019aggiornamento \u00e8 obbligatorio anche per coloro che abbiano frequentato i corsi di cui all'articolo 3 del decreto ministeriale 16 gennaio 1997 e agli esonerati dalla frequenza dei corsi, ai sensi dell'articolo 95 del decreto legislativo 19 settembre 1994, n. 626.\nCon accordo assunto in sede di Conferenza Stato Regione del 21 dicembre 2011 sono stati individuati i contenuti, le articolazioni e le modalit\u00e0 di espletamento del percorso formativo e dell\u2019aggiornamento per il datore di lavoro che intende svolgere, nei casi previsti dal decreto stesso, i compiti propri del servizio di prevenzione e protezione dai rischi. Il suddetto percorso formativo contempla corsi di formazione di durata minima di 16 ore e una massima di 48 ore in funzione della natura dei rischi presenti sul luogo di lavoro, delle modalit\u00e0 di organizzazione del lavoro e delle attivit\u00e0 lavorative svolte. Durata e contenuti dei corsi di seguito specificati sono da considerarsi minimi. I soggetti formatori, d\u2019intesa con il datore di lavoro, qualora lo ritengano opportuno, possono organizzare corsi di durata superiore e con ulteriori contenuti \u201cspecifici\u201d ritenuti migliorativi dell\u2019intero percorso. Ai fini di un migliore adeguamento delle modalit\u00e0 di apprendimento e formazione all\u2019evoluzione dell\u2019esperienza e della tecnica e nell\u2019ambito delle materie che non richiedano necessariamente la presenza fisica dei discenti e dei docenti, viene consentito l\u2019impiego di piattaforme \"e-learning\" per lo svolgimento del percorso formativo. I corsi non ricomprendono la formazione necessaria per svolgere i compiti relativi all\u2019attuazione delle misure di prevenzione incendi e lotta antincendio, e di primo soccorso e, comunque, di gestione dell\u2019emergenza. Per tale formazione si rimanda alle disposizioni indicate all\u2019articolo 37, comma 9; e agli articoli 45, comma 2, e 46, comma 3, lettera b) e comma 4, del D.Lgs. n. 81/08."}
{"id": "1281634", "revid": "729019", "url": "https://it.wikipedia.org/wiki?curid=1281634", "title": "Porta Nuova (Verona)", "text": "Porta Nuova \u00e8 un monumentale accesso al centro storico di Verona, edificato tra il 1532 e il 1540 su direzione dell'architetto Michele Sanmicheli nell'ambito di un importante rinnovamento della cinta muraria meridionale della citt\u00e0. Il monumento, in cui si pu\u00f2 constatare una riuscita fusione tra le esigenze dell'architettura civile e quelle di ordine militare e che si rif\u00e0 ai pi\u00f9 nobili modelli del Rinascimento, fu giudicato assai positivamente da Giorgio Vasari, il quale nel suo \"Le vite de' pi\u00f9 eccellenti pittori, scultori e architettori\" asserisce che non vi fu \u00abgi\u00e0 mai altr'opera di maggior grandezza n\u00e9 meglio intesa\u00bb.\nStoria.\nProdromi.\nDue deliberazioni del Senato veneto (la prima del 15 dicembre 1530 e la seconda del 5 gennaio 1531) ordinarono la demolizione del lato lungo della muraglia che separava la Cittadella viscontea dal resto di Verona, \u00abper la comodit\u00e0, et ornamento della nostra citt\u00e0\u00bb. Nello stesso momento, si decise il rinnovo del muro lato campagna, poich\u00e9 gravemente danneggiato durante la guerra della Lega di Cambrai, nel 1516; un progetto del genere doveva certamente comprendere anche la sostituzione della porta medievale che sorgeva nei pressi di dove sarebbe poi stata edificata porta Nuova.\nDopo un periodo di stasi, durante il quale i lavori di rinforzo si erano protratti con incertezza e disorganizzazione, Michele Sanmicheli venne nominato ingegnere responsabile delle fortificazioni di Verona (\u00abinzener sopra le fabriche\u00bb, come definito dalla Serenissima). La nomina avvenne nell'ottobre 1530 ma fu effettiva solo dal maggio 1531. Da quel momento, i lavori per la realizzazione delle opere militari proseguirono pi\u00f9 speditamente. Il primo intervento di Sanmicheli fu la progettazione del bastione della Santissima Trinit\u00e0, a partire dall'anno successivo all'inizio del suo incarico, a cui fecero seguito, pi\u00f9 tardi, i lavori per i bastioni dei Riformati, di San Bernardino, di San Zeno, di Spagna e di San Francesco, oltre a una serie di postazioni d'artiglieria intermedie, tra cui quella del cavaliere di San Giuseppe. A ci\u00f2 si incluse la creazione di tre porte urbiche: la prima fu porta Nuova (1532), a cui seguirono porta San Zeno (1541) e porta Palio (1547).\nInquadramento urbanistico.\nPorta Nuova, situata tra il bastione della Santissima Trinit\u00e0 e il bastione dei Riformati, fu realizzata in concomitanza coi lavori di riallineamento della cinta muraria tra questi due baluardi e lo smantellamento del muro che divideva la Cittadella fortificata dal resto dell'urbe. In questo contesto Sanmicheli ebbe la possibilit\u00e0 di mettere a punto una nuova concezione, dal punto di vista urbanistico, di questa ampia porzione della citt\u00e0 veneta, predisponendo come punto focale proprio porta Nuova, la quale, rispetto a quelle realizzate in precedenza, introduceva una radicale novit\u00e0: dava accesso a una lunga strada rettilinea (la via della Porta Nuova, sorta nel 1535) che giungeva direttamente, attraverso i portoni della Bra, all'Arena, vicino alla quale Sanmicheli costru\u00ec il palazzo degli Honorij qualche anno dopo.\nIl progetto, quindi, ebbe come primo obiettivo il rinnovamento urbanistico della citt\u00e0, scopo addirittura preminente alle ragioni di ordine militare. L'architetto, infatti, si pose l'obiettivo di assecondare la potente spinta dinamica dell'organismo urbano verso sud. Dal punto di vista militare, egli vide porta Nuova come elemento della cinta muraria meridionale di Verona e in funzione di essa predispose i due bastioni situati sui fianchi, ossia quelli della Santissima Trinit\u00e0 e dei Riformati, mentre dal punto di vista civile, la costruzione doveva valorizzare l'Arena e la ripresa dello schema urbanistico romano, basato su ordinati assi rettilinei, in contrapposizione alla disordinata urbanistica di epoca medievale. Questo programma, che intendeva simbolicamente riscoprire le radici romane dell'urbe, all'atto pratico favor\u00ec gli scambi commerciali tra la campagna e l'area di piazza Bra.\nCostruzione.\nLa costruzione della porta inizi\u00f2 nel 1532 con i lavori di realizzazione del prospetto verso la campagna, sotto la giurisdizione del podest\u00e0 Giovanni Dolfin e del capitano Leonardo Giustinian, i cui stemmi sono tuttora visibili sulla facciata, come riportato nel 1571 dalla relazione del capitano Lorenzo Donato. Un'iscrizione, scomparsa, situata sopra l'attico, citata da Scipione Maffei nel 1732 e da Francesco Ronzani nel 1831, recava la data 1533. Nel 1535, pertanto, il prospetto verso la campagna, cos\u00ec come l'interno della fabbrica, erano pressoch\u00e9 ultimati. Mancava solo la riproduzione del leone di San Marco da situarsi sopra l'attico, difficile da collocare in tale posizione in quanto \u00abmolto grande e difficile da movere\u00bb, secondo quanto scritto in una relazione del 16 marzo di quell'anno.\nI lavori di creazione del prospetto verso Verona iniziarono nel 1535, come testimoniato da un'altra iscrizione oggi illeggibile poich\u00e9 abrasa, recante il nome dell'architetto e citata sempre dal Maffei e dal Ronzani. Il podest\u00e0 Cristoforo Morosini e il capitano Giacomo Marcello (i cui stemmi sono tuttora visibili sulla facciata) informarono nei loro mandati sulla conclusione del cantiere attorno al 1540. La data 1540, inoltre, \u00e8 riportata da un'iscrizione sul timpano centrale del prospetto verso la citt\u00e0. Nello stesso anno, quando il prospetto verso la citt\u00e0 era pressoch\u00e9 ultimato, avvenne l'apertura ufficiale della porta, che una relazione del 26 luglio di quell'anno fissa al 1\u00ba agosto.\nLa copertura della porta, tuttavia, rimase per molti anni provvisoria ed \u00e8 testimoniata da due relazioni del 21 luglio 1550 e del 1564. Il tetto fu completato attorno al 1570, come si deduce da una relazione del capitano Lorenzo Donato del 1571 che lo indica compiuto.\nTrasformazioni ottocentesche.\nIl leone di San Marco fu distrutto dai giacobini nel 1801 e in seguito sostituito da un gruppo scultoreo con al centro uno stemma recante l'aquila imperiale bicipite, poi abrasa, sormontato da una corona.\nL'aspetto attuale del monumento, pur non dissimile dall'originario sanmicheliano, ha sub\u00ecto anche altre alterazioni, a causa degli interventi avvenuti nel corso dell'Ottocento durante l'occupazione austriaca, soprattutto nella facciata lato campagna. A questo prospetto infatti, nel 1852 vennero aggiunti i due grandi fornici laterali, con rottura del ritmo tra il portale centrale e i due laterali minori; fu inoltre aperto un corridoio di collegamento dalla luce minore di destra ai vani interni e, sul fronte verso la citt\u00e0, furono chiuse le due aperture rettangolari poste ai lati del frontone. Tale intervento, che non cancell\u00f2 ma aggiunse un nuovo apporto al monumento originario, rimanendone fedele nel disegno e nella tecnica costruttiva, \u00e8 individuabile per via del \u00ablivello decisamente inferiore\u00bb del rivestimento in bugnato.\nPer far fronte alla crescita del traffico civile, nel 1854 fu aperto il fornice di destra (rispetto alla facciata esterna), seguito, nel 1900, da quello di sinistra, lavori che in questo caso previdero alcune demolizioni del manufatto cinquecentesco. Nella facciata interna, di fatto, le nuove aperture sostituirono le finestre degli stanzoni laterali, originariamente destinati al corpo di guardia, tanto che lo stanzone di sinistra conserva ancora un grande camino. Nella medesima occasione fu abbattuta la doppia rampa di scale interna che conduceva alla copertura e alle postazioni di artiglieria.\nL'area antistante la porta, nella seconda met\u00e0 dell'Ottocento, sub\u00ec invece significative trasformazioni, in particolare a causa dell'ampliamento della stazione di Verona Porta Nuova. In quanto capolinea della rete tranviaria cittadina, in funzione tra il 1884 e il 1951, la stazione richiese il passaggio della linea sotto i fornici della porta per il collegamento con il centro abitato. A partire dal 1866, con l'annessione del Veneto al Regno d'Italia, la funzione difensiva della cinta magistrale venne meno: sotto l'amministrazione italiana furono quindi praticati diversi varchi e brecce lungo le mura per agevolare il traffico in entrata e in uscita dalla citt\u00e0, comprese le due aperture ai lati di porta Nuova.\nDescrizione.\nFrancesco Maria I Della Rovere, Capitano Generale, voleva che le porte si trovassero \u00abin luogo aperto e per il dritto fra due belloardi\u00bb, che non fossero \u00abincantonate e in rivolture\u00bb come quelle di Ferrara e che al centro della cortina tra i due bastioni vi fosse un cavaliere atto al posizionamento delle artiglierie.\nIl volume che compone la struttura della porta dava l'impressione di essere una parte integrante delle mura, in quanto non aggettava oltre la cortina muraria. Anche la sua altezza era limitata, in modo da renderla meno vulnerabile ai colpi delle artiglierie nemiche. Il blocco presenta due torri circolari ai lati, utilizzate dalle sentinelle e, in origine, coperte da un tetto in legno con manto di tegole, la cui forma consentiva un'ottima visuale del territorio circostante. La sommit\u00e0 non coperta della porta veniva utilizzata per il posizionamento delle artiglierie da fortezza, tanto che secondo Scipione Maffei questo sarebbe stato \u00abil primo esempio di far che la porta serva insieme di Cavaliero\u00bb. Ci\u00f2 spiega la notevole larghezza della porta, necessaria per manovrare l'artiglieria, e lo spessore di muri, pilastri e della copertura, necessari per sostenere il suo peso e le vibrazioni delle cannonate.\nLa pianta, rettangolare, \u00e8 articolata come un elaborato disegno a tre corsie, definite da quattro grandi pilastri con paraste doriche a separazione. Dalle corsie laterali si poteva accedere ai posti di guardia, completi di camini, e a piccoli vani utilizzabili come celle. Gli interni sono quasi interamente coperti dal bugnato. La porta era accessibile dalla campagna grazie a ponti levatoi lignei calati sul ponte fisso di muratura, che attraversava il profondo fossato magistrale.\nL'opera recupera alcuni elementi dell'architettura dell'antica Roma, specialmente delle antichit\u00e0 veronesi: l'Arena, per l'utilizzo dell'ordine dorico e del bugnato; l'arco di Giove Ammone (che si trovava tra corso Porta Borsari e via Quattro Spade), la cui chiave di volta, oggi al museo lapidario maffeiano, \u00e8 richiamata tramite l'utilizzo, nella chiave di volta dell'arco centrale della facciata principale, del volto della divinit\u00e0, simbolo che allude a potenza, regalit\u00e0 e forza; la facciata pi\u00f9 antica di porta Leoni, richiamata nell'uso del fregio a cane corrente. Questi rimandi, funzionali al programma politico della repubblica di Venezia che voleva \"munire et ornare\" le citt\u00e0 da essa controllate ispirandosi alla grandezza dell'antica Roma, si fondevano saldamente alle due funzioni pratiche dell'edificio: via di comunicazione agevole tra urbanizzato e campagna e parte del sistema difensivo dell'abitato.\nProspetti.\nIl prospetto originale verso la campagna riprendeva lo schema compositivo classico dell'arco trionfale ma, grazie alle forme massicce e al bugnato che rivestiva completamente la porta, assumeva una visione pi\u00f9 severa. La facciata si suddivide in una parte centrale col portale maggiore, in cui semicolonne e lesene accoppiate sorreggono un timpano, e in due parti laterali leggermente arretrate con piccoli portali, ai quali sono stati aggiunti, nell'Ottocento, altri due grandi archi laterali. Il piano attico sorreggeva il leone di San Marco, sostituito poi dal gruppo scultoreo con due grifoni, tra i quali campeggiava lo stemma con l'aquila bicipite, poi abraso.\nQuesta facciata presentava un ordine dorico particolarmente massiccio e tozzo, privo di base, e un paramento completamente rivestito a bugnato grezzo, comprese le semicolonne e le lesene, mentre il fregio, contenente metope e triglifi, appare quasi sbozzato. L'utilizzo contemporaneo dell'ordine dorico e del bugnato non era una novit\u00e0, essendo gi\u00e0 stato sfruttato per diversi edifici dello stesso periodo di questo, ma tale combinazione era presente pure nell'anfiteatro veronese, proprio alla fine del nuovo corso cittadino che si stava delineando. Questo accostamento di ordine dorico e bugnato dava alla facciata un carattere di indistruttibilit\u00e0 e di forza, molto adatto per un'architettura militare.\nLa facciata posteriore, lato citt\u00e0, si estende per tutta la lunghezza del blocco: la parte centrale riproduce fedelmente la sua corrispondente sulla facciata anteriore, mentre ai lati si estende una sequenza di tre aperture ad arco: la pi\u00f9 vicina all'estremit\u00e0 della porta dava accesso alle scala; l'intermedia \u00e8 un grande fornice carrabile, con originariamente una finestra a illuminare il piano superiore; l'ultima apertura consentiva infine l'accesso agli ambienti interni della struttura. In questo prospetto si utilizz\u00f2 materiale lapideo abbinato a laterizio, scelta che conferisce alla facciata un aspetto meno minaccioso rispetto a quello \"ad agro\"; inoltre, mentre nella facciata anteriore \u00e8 stato utilizzato il marmo rosso di Verona, per quella posteriore si \u00e8 ricorsi al meno nobile tufo."}
{"id": "1281635", "revid": "145967", "url": "https://it.wikipedia.org/wiki?curid=1281635", "title": "Lingua tungusa", "text": ""}
{"id": "1281636", "revid": "767487", "url": "https://it.wikipedia.org/wiki?curid=1281636", "title": "U.S. Chaos", "text": "Gli U.S. Chaos sono un gruppo street/hardcore punk/Oi formatasi nel New Jersey nel 1981 dalle ceneri del gruppo punk della fine degli anni settanta, i The Radicals. \nSono considerati tra i pionieri dello street punk e dell'Oi!. Famosi per le loro canzoni non-politically correct che affrontavano temi sociali con l'umorismo ed il sarcasmo tipico del punk dei primi anni ottanta.\nDopo aver pubblicato un paio di album, nel 1987 del nucleo originario della band restava ben poco; i membri superstiti decisero di cambiare nome in The chosen few e di iniziare a produrre nuovo materiale.\nNel 1992 organizzarono una riunione per un concerto, cosa che fecero pressappoco ogni anno fino al 1995, quando venne ufficializzata la rinascita del gruppo con i suoi membri storici.\nFormazioni.\nPrima dello scioglimento.\n1986.\nMark Beer"}
{"id": "1281639", "revid": "339392", "url": "https://it.wikipedia.org/wiki?curid=1281639", "title": "Bestialismo", "text": ""}
{"id": "1281641", "revid": "550667", "url": "https://it.wikipedia.org/wiki?curid=1281641", "title": "Quadrilatero Romano", "text": "Il Quadrilatero Romano (\"Quadril\u00e0ter Roman\" in piemontese), o semplicemente Quadrilatero, \u00e8 una zona storica di Torino situato nella Circoscrizione 1, che costituisce la porzione occidentale del centro storico della citt\u00e0. Oggi \u00e8 identificata maggiormente nella parte posta pi\u00f9 a ovest di via XX Settembre e di Porta Palazzo, zona che ospita punti di ritrovo, ristoranti e locali tipici.\nStoria e caratteristiche.\nIl nome deriva dal perimetro dell'antico \"castrum\" romano, ovvero la cinta della colonia su cui venne fondata la primitiva Julia Augusta Taurinorum. Tale area \u00e8 ancora riconoscibile dall'assetto viario caratterizzato dal reticolo di vie ortogonali, e da alcuni importanti resti della cinta conservatisi fino ad oggi.\nIl perimetro era delimitato dagli attuali Corso Regina Margherita/Porta Palazzo, tutta via della Consolata, il tratto via Cernaia/via S. Teresa, Piazza Castello/via Roma, sebbene oggi venga intesa, con questo nome, soltanto la parte occidentale del suddetto \"castrum\". L'asse est-ovest, detto \"decumano maximo\" (corrispondente all'attuale via Garibaldi), nel passato fu chiamato \"via Dora Grossa\", poich\u00e9 sede di un corso idrico al centro della stessa via, in vari punti ancor visibile: esso collegava la cosiddetta \"Porta Praetoria\" (per alcuni storici era la \"Decumana\"), detta in seguito Porta Fibellona (i cui resti si trovano ora inglobati in Palazzo Madama di piazza Castello, evoluzione dell'antico Castello Acaja-Savoia nel Medioevo) con la \"Porta Decumana\" (o altrimenti detta \"Porta Segusina\"), perch\u00e9 conduceva verso la Val di Susa, situata all'incrocio tra le attuali vie Garibaldi-via della Consolata, oggi inesistente: a pochi metri da quell'incrocio \u00e8 presente soltanto la Piazzetta Susina (o \"Segusina\"), piazzetta con obelisco che fu poi chiamata Piazza Savoia. Quella che invece verr\u00e0 chiamata l'attuale zona di Porta Susa, si trova pi\u00f9 a ovest).\nPerpendicolare al \"decumano maximo\" poi, c'era il \"cardo maximo\", sull'asse all'incirca nord-sud, e corrispondente all'attuale via San Tommaso, il quale collegava la \"Porta Principalis Dextera\", conservatasi nelle sue strutture fondamentali (le ancor visibili Porte Palatine, pi\u00f9 correttamente dette al singolare, \"Porta Palatina\", con alcuni reperti intorno a Porta Palazzo), con la \"Porta Principalis Sinistra\" (detta in seguito Porta Marmorea), sita in via Santa Teresa angolo via San Tommaso e oggi inesistente. Il tracciato degli altri \"cardi\", sviluppato sull'asse di via Porta Palatina e via San Tommaso, oggi non risulta chiaramente riconoscibile a causa di interventi di epoca medievale che lo hanno parzialmente cancellato. A fianco della (Porta Palatina) inoltre, sorgeva un antico teatro romano, ora parzialmente coperto della \"manica nuova\" del Palazzo Reale e parzialmente annesso al Museo di antichit\u00e0. Secondo una ricostruzione plausibile, l'area attualmente occupata da Piazza Palazzo di Citt\u00e0, l'antica \"piazza delle Erbe\", per via del mercato chi vi si teneva, sarebbe stata la sede del \"forum\" della cittadina romana.\nOltre alla Porta Palatina, rimangono ancora dei resti di mura romane a fianco della stessa, sia a cielo aperto sia inglobati in edifici posteriori. \u00c8 ancora integro anche un basamento di una torre angolare in via della Consolata angolo via Giulio (dietro il Santuario della Consolata) pi\u00f9 resti di fondazioni delle mura nelle sale sotterranee del Museo egizio, fondato nel 1824; quest'ultimo, famoso nel mondo, \u00e8 secondo solo a quello di Il Cairo, e si trova presso l'antica sede dell'Accademia delle Scienze, vicino a Piazza Castello. L'Accademia fu fondata da Joseph-Louis Lagrange come polo culturale e scientifico europeo gi\u00e0 ai tempi dell'Illuminismo.\nRecentemente, l'area del Quadrilatero viene pi\u00f9 comunemente identificata come quella pi\u00f9 occidentale, ovvero quella posta pi\u00f9 ad ovest del tratto settentrionale di via XX Settembre. Questa parte, oltre ad essere riqualificata con locali, negozi tipici e aree pedonali dove passeggiare, rimane ovviamente ricca di monumenti e opere storiche, quali:"}
{"id": "1281643", "revid": "253269", "url": "https://it.wikipedia.org/wiki?curid=1281643", "title": "Richard S. Castellano", "text": "Biografia.\nNato nel Bronx, divenne popolare come attore nel 1972, con l'interpretazione del gangster Peter Clemenza ne \"Il padrino\" di Francis Ford Coppola. L'interpretazione, considerata impeccabile da pubblico e critica, spinse con entusiasmo il regista a riproporre il personaggio di Clemenza nel sequel \"Il padrino - Parte II\". Tuttavia Coppola trov\u00f2 la ferma opposizione di Castellano, . Il regista non grad\u00ec la proposta, e rinunci\u00f2 al personaggio di Clemenza, colmando il vuoto creando il personaggio di Frank Pentangeli (interpretato da Michael V. Gazzo), che nel film lo compiange perch\u00e9 morto per un infarto. Richard Castellano mor\u00ec nel 1988 a cinquantacinque anni in seguito ad un attacco cardiaco. Dopo la sua morte, la sua vedova dichiar\u00f2 al \"New York Post\" che l'attore era nipote del boss della Famiglia Gambino Paul Castellano."}
{"id": "1281650", "revid": "287204", "url": "https://it.wikipedia.org/wiki?curid=1281650", "title": "Oscar Adolf Wisting", "text": "Nel 1909 mentre lavorava come artigliere navale viene contattato da Roald Amundsen per far parte della sua prossima spedizione al Polo Nord. Ma Amundsen ha in mente altri progetti per l'equipaggio della Fram: vuole vincere la \"corsa al Polo\" contro la spedizione Terra Nova guidata da Robert Falcon Scott.\nIl 14 dicembre 1911 Wisting, Amundsen, Helmer Hanssen, Olav Bjaaland e Sverre Hassel sono i primi cinque uomini a raggiungere il Polo Sud, Wisting ha l'onore di piantare la bandiera norvegese nel punto pi\u00f9 meridionale della Terra.\nTra il 1918 ed il 1925 \u00e8 ufficiale a bordo della \"Maud\" alla ricerca con Amundsen del passaggio a nord-est e, dal 1923 al 1925, \u00e8 \"de facto\" capitano della nave, dato che Amundsen \u00e8 impegnato nei preparativi per un volo sul Polo Nord.\nNel 1926 Wisting partecipa con Amundsen al volo del dirigibile \"Norge\" di Umberto Nobile diretto al Polo: l'aeronave raggiunge l'obiettivo il 12 maggio 1926. Tre persone hanno rivendicato il primato del Polo Nord prima dell'equipaggio del \"Norge\": Frederick Cook (1908), Robert Peary (1909) e Richard E. Byrd (1926, pochi giorni prima del \"Norge\"), ma per tutti i casi vi sono dubbi di frode o di errori di navigazione. Wisting potrebbe dunque essere arrivato per primo anche al Polo Nord.\nWisting \u00e8 invece sicuramente, con Amundsen, una delle prime persone ad aver raggiunto entrambi i poli terrestri.\nNel 1930 Wisting scrive un libro sulle sue esperienza di esploratore: \"16 aar med Roald Amundsen\" (\"16 anni con Roald Amundsen\", in norvegese).\nNegli ultimi anni di vita Oscar Wisting \u00e8 un attivo sostenitore del progetto di costruzione dell'attuale Museo Fram ad Oslo per conservare e mostrare al pubblico la nave polare \"Fram\". Il 5 dicembre 1936, pochi giorni prima del 25\u00ba anniversario della spedizione al Polo Sud, Wisting \u00e8 ritrovato nella sua vecchia cabina della \"Fram\", morto per un attacco di cuore."}
{"id": "1281652", "revid": "146644", "url": "https://it.wikipedia.org/wiki?curid=1281652", "title": "Oscar Wisting", "text": ""}
{"id": "1281653", "revid": "6923", "url": "https://it.wikipedia.org/wiki?curid=1281653", "title": "Tyne", "text": "Il Tyne \u00e8 un fiume dell'Inghilterra nord-orientale che si forma dalla confluenza di due fiumi, il North Tyne e il South Tyne, che si uniscono a Warden Rock nei pressi di Hexham, Northumberland, in una localit\u00e0 denominata \u201cL'incontro delle acque\u201d (The Meeting of the Waters).\nOrigine.\nIl Tyne ha iniziato a tagliare il suo corso circa 30 milioni di anni fa. Sulla massa di terra della Gran Bretagna emersa dal mare durante il Cretaceo, il fiume inizi\u00f2 a scolpire la sua vallee rimuovendo la morbida copertura delle rocce di gesso.\nIl profilo del corso del fiume mostra diverse deviazioni dal suo percorso ideale lungo il leggero declivio, ad esempio, sul tratto ripido del Nord Tyne Warden Gorge rispetto alle sezioni a monte molto pi\u00f9 piatte. Le deviazioni sono spiegate con l'abbassamento del livello di base, per cui la corrente dei fiumi, a monte, produce maggiore erosione. Scavi e perforazioni per l'autostrada A1 hanno rivelato una valle di roccia sul lato sud del fiume sepolta sotto circa 35 metri di sedimenti rispetto all'attuale livello del mare. I cambiamenti del livello base potrebbero essere stati il risultato dell'erosione glaciale.\nPercorso.\nIl North Tyne nasce al confine con la Scozia, a nord di Kielder Water e scorre impetuoso attraverso la foresta di Kielder e il villaggio di Bellingham prima di raggiungere Hexham.\nIl South Tyne nasce ad Alston, Cumbria e attraversa le citt\u00e0 di Haltwhistle e Haydon Bridge, in una valle spesso denominata \u201cThe Tyne Gap\u201d appena a sud del Vallo di Adriano. La sorgente del South Tyne \u00e8 molto vicina a quelle di altri due fiumi molto importanti nell'area del nord est industrial, il Tees e il Wear. La valle del South Tyne ricade nell'area naturalistica dei North Pennines, la seconda per estensione delle Area of Outstanding Natural Beauty (AONB) del Regno Unito.\nUna volta riunito, il Tyne scorre da Hexham verso Corbridge nel Northumberland per entrare nella contea di Tyne and Wear tra Clara Vale e il Tyne Riverside Country Park di Newcastle upon Tyne; quindi continua per dividere Newcastle e Gateshead scorrendo sotto a 10 ponti. A est di Gateshead e Newcastle, il Tyne divide Hebburn e Jarrow sulla riva sud da Walker e Wallsend sulla sponda nord. Jarrow e Wallsend sono unite dal Tyne Tunnel scavato sotto al letto del fiume. Infine sfocia nel Mare del Nord dopo avere attraversato South Shields e Tynemouth. \nLa lunghezza del corso d'acqua, compresi i due rami iniziali, \u00e8 di 321,4\u00a0km.\nIl porto.\nPer la sua vicinanza alle miniere di carbone, il Tyne rappresent\u00f2 una delle vie principali di trasporto del carbone dal XIII secolo fino al declino dell'industria mineraria nella seconda met\u00e0 del XX secolo. La maggiori banchine di carico erano collocate a Dunston, Hebburn e South Shields. Le imponenti strutture di carico del carbone sulle navi, realizzate in legno a Dunston nel 1890, sono state conservate sebbene siano state parzialmente danneggiate da un incendio nel 2006. Attualmente, il Tyne Dock di South Shields \u00e8 ancora attivo con un traffico annuale di 2 milioni di tonnellate. Le estremit\u00e0 pi\u00f9 a valle del Tyne sono state uno dei maggiori siti al mondo di cantieristica navale dalla fine del XIX secolo fino all'inizio del XX; al giorno d'oggi sopravvivono alcuni cantieri tra South Shields e Hebburn. Per agevolare l'industria e il trasporto le rive del fiume furono modificate massicciamente nella seconda met\u00e0 del XIX secolo: le isole furono rimosse e le anse rettificate.\nOrigine del nome.\nNulla di certo esiste sulla reale origine del nome \"Tyne\". Il fiume non \u00e8 citato con questo nome fino al periodo sassone, quindi il termine Tynemouth \u00e8 presente in quella lingua come \"Tinanmu\u00f0e\". Una teoria assume che \"T\u012bn\" fosse un termine con il significato di fiume nel locale dialetto celtico o in una lingua addirittura precedente. C'\u00e8 un altro fiume Tyne in Scozia che scorre dall'area di Midlothian verso l'East Lothian fino al Mare del Nord. Sulle mappe romane della Gran Bretagna, il fiume denominato \u201cVedra\u201d potrebbe essere il Tyne oppure il Wear.\nConservazione.\nAlla protezione e conservazione del fiume Tyne, nonch\u00e9 della sua flora e fauna si dedicano la fondazione The Tyne Rivers Trust. e il Clean Tyne Project . Il fiume ospita infatti una ricca fauna che comprende il falco pescatore, il martin pescatore, la lontra, l'arvicola acquatica e il salmone. Il corso d'acqua, attraversando zone a forte vocazione agricola, \u00e8 a rischio di inquinamento di pesticidi e fertilizzanti ma la sua situazione attuale \u00e8 nettamente migliore rispetto agli ultimi duecento anni."}
{"id": "1281655", "revid": "76430", "url": "https://it.wikipedia.org/wiki?curid=1281655", "title": "Teatro San Benedetto di Venezia", "text": ""}
{"id": "1281656", "revid": "1459570", "url": "https://it.wikipedia.org/wiki?curid=1281656", "title": "Martin Freeman", "text": " \u00c8 principalmente ricordato per i ruoli di Bilbo Baggins nella trilogia de \"Lo Hobbit\" e di John Watson nella serie televisiva di \"Sherlock\".\nBiografia.\nFiglio di genitori separati, Martin Freeman rest\u00f2 con il padre fino alla morte di quest'ultimo nel 1982. Dopo una lunga gavetta televisiva si fa notare nella pluripremiata serie televisiva \"The Office\", nella quale interpreta Tim Canterbury. Grazie alla notoriet\u00e0 acquisita comincia a ottenere ruoli per il cinema, dal film demenziale con Sacha Baron Cohen \"Ali G\" (2002) sino a \"Love Actually - L'amore davvero\" (2003). Lavora con Simon Pegg e Edgar Wright ne \"L'alba dei morti dementi\" (2004), in \"Hot Fuzz \"(2007) e ne \"La Fine del Mondo\" (2013). \u00c8 noto anche per il ruolo di Arthur Dent in \"Guida galattica per autostoppisti\" (2005), ha fatto parte del cast del film di Anthony Minghella \"Complicit\u00e0 e sospetti\" (2006) e ha partecipato a \"Confetti\" (2006). \nNel 2007 recita in \"Dedication\" di Justin Theroux e in \"The Good Night\" di Jake Paltrow, esordio alla regia del fratello della pi\u00f9 nota Gwyneth. Nel 2010 gli viene affidata la parte del Dottor Watson nella serie televisiva \"Sherlock\", prodotta dalla BBC. Il co-ideatore della serie, Mark Gatiss, ha rivelato che la ricerca dell'interprete per il Dottor Watson ha richiesto molto tempo: inizialmente era stato scelto Matt Smith, poi sostituito appunto da Freeman, che per la sua interpretazione si aggiudica un BAFTA come miglior attore non protagonista e ottiene numerose critiche positive. \nIl ruolo di Bilbo Baggins nei tre adattamenti del romanzo fantasy di J. R. R. Tolkien \"Lo Hobbit\" (\"Lo Hobbit - Un viaggio inaspettato\", \"Lo Hobbit - La desolazione di Smaug\" e \"Lo Hobbit - La battaglia delle cinque armate\", in uscita rispettivamente nel 2012, nel 2013 e nel 2014) gli vale un notevole successo. Inizialmente Freeman, molto a malincuore, aveva dovuto rinunciare alla parte per vincoli contrattuali legati alla seconda stagione di \"Sherlock\", ma la disponibilit\u00e0 del regista Peter Jackson a modificare il programma delle riprese della trilogia gli ha consentito di partecipare a entrambi i progetti.\nNel 2014 interpreta il protagonista Lester Nygaard nell'acclamata mini-serie TV \"Fargo\" e il 25 agosto vince l'Emmy Award come miglior attore non protagonista in una miniserie TV per \"Sherlock\".Nel 2015 \u00e8 stato uno degli ospiti del Giffoni Film Festival. Nel 2016 interpreta la parte di Everett Ross nel film \"\" appartenente al Marvel Cinematic Universe. Sempre nello stesso anno entra nel cast della serie tv \"StartUp\", interpretando il ruolo di un'agente del FBI; continuando per ben 3 stagioni,viene distribuita in Italia nell'estate del 2021 dalla piattaforma Netflix. Nel 2018 torna ad interpretare Everett Ross nel film del Marvel Cinematic Universe \"Black Panther\". Nel 2019 affianca Diane Kruger in \"The Operative - Sotto copertura\".\nVita privata.\nFreeman viveva nella contea di Hertfordshire con Amanda Abbington, sua compagna dal 2000, da cui in seguito si \u00e8 separato. La coppia ha lavorato insieme in svariate produzioni, tra cui \"Sherlock\", in cui Abbington interpreta Mary, moglie di Watson. Hanno un figlio, Joe, nato nel 2006, e una figlia, Grace, nata nel 2008.\n\u00c8 vegetariano . Si ritiene inoltre un cattolico, anche se ha confessato di non aver mai avuto un rapporto facile con la sua religione.\nDoppiatori italiani.\nNelle versioni in italiano dei suoi film, Martin Freeman \u00e8 stato doppiato da:\nDa doppiatore \u00e8 sostituito da:"}
{"id": "1281657", "revid": "767487", "url": "https://it.wikipedia.org/wiki?curid=1281657", "title": "Minutemen (gruppo musicale)", "text": "The Minutemen sono stati un gruppo musicale hardcore punk statunitense di San Pedro (California), composto dal cantante e chitarrista Dennes Boon, il cantante e bassista Mike Watt ed il batterista George Hurley.\nSono stati attivi durante la prima met\u00e0 degli anni ottanta, senza trovare un particolare successo commerciale ma influenzando in maniera determinante l'evoluzione dell'alternative rock: il loro approccio estremamente creativo e sperimentale al punk (dal quale prenderanno sempre pi\u00f9 le distanze approdando, nel monumentale \"Double Nickels On The Dime\"\", \"ad uno stile dadaista difficilmente inquadrabile in un genere preesistente) e la loro graffiante ironia politicizzata li hanno consegnati alla storia del genere.\nA testimonianza dell'enorme seguito conseguito dalla band basti pensare che il primo verso di una loro canzone, \"History Lesson Part II\", ha ispirato il titolo del libro cult di Michael Azerrad sulla scena alternativa americana: \"Our Band Could Be Your Life.\"\" \"\nLa carriera del gruppo si \u00e8 drammaticamente conclusa con la morte di Boon in un incidente con un furgoncino in Arizona il 22 dicembre 1985, a soli 27 anni.\nInfluenze e attitudini artistiche.\nEssi furono influenzati in maniera molto forte da band come Wire, The Pop Group, e The Urinals, e la maggior parte delle canzoni del primo periodo di composizione avevano strutture inusuali e una durata inferiore a un minuto; persino dopo, quando la musica dei Minutemen divenne leggermente pi\u00f9 convenzionale, le loro canzoni raramente superavano la durata di tre minuti. Nonostante si ritrovino influenze della velocit\u00e0, brevit\u00e0 e intensit\u00e0 dell'hardcore punk, i Minutemen non sono generalmente classificati in quel genere.\nBoon e Watt si divisero equamente il compito di scrivere le canzoni (e Hurley diede numerosi contributi a sua volta), mentre - dal punto di vista canoro Watt raramente cantava, e Hurley ancor meno. Le canzoni di Boon erano pi\u00f9 dirette e politiche, mentre quelle di Watt erano pi\u00f9 astratte ed introspettive. I testi e gli argomenti delle canzoni passavano da un humor surreale, come in \"Bob Dylan Wrote Propaganda Songs\" e \"One Reporter's Opinion\", alle frustrazioni della blue collar vita californiana, come nell'interminabile \"This Ain't No Picnic\". Mentre buona parte dei contemporanei faceva scarso uso del senso dell'umorismo, i Minutemen dimostrarono di utilizzarlo molto a cuor leggero. Un esempio di ci\u00f2 si ritrova nel titolo del loro album leggendario \"Double Nickels on the Dime\", che si prende gioco della canzone di Sammy Hagar \"I Can't Drive 55\" intendendo che la band preferiva rischiare con la musica piuttosto che dietro le ruote di un'auto. (Boon - per ironia della sorte - mor\u00ec in un incidente automobilistico.)\nI Minutemen erano grandi ammiratori di Captain Beefheart, ed echi della sua particolare musica si ritrovano nelle loro canzoni, specialmente nelle prime produzioni. Durante la maggior parte della loro carriera ignorarono le strutture standard della canzone, strofa-ritornello-strofa, in favore della sperimentazione con dinamiche, ritmo e rumore. In seguito si addolcirono verso elementi della canzone pi\u00f9 tradizionali inizialmente evitati. Suonarono anche cover di classici del rock come Creedence Clearwater Revival, Steely Dan, e Blue \u00d6yster Cult. Queste cover erano a volte concepite in modo provocatorio, divergendo cos\u00ec drammaticamente dall'ortodossia hardcore punk degli anni ottanta.\nStoria.\nLe origini.\nLe origini del gruppo si possono far risalire al 1971, quando Boon e Watt si incontrarono all'et\u00e0 di tredici anni. Watt camminava in un parco di San Pedro, loro citt\u00e0 natale, quando Boon giocando cadde da un albero accanto a lui. Entrambi condividevano la passione per la musica e cominciarono a suonare occasionalmente insieme perlopi\u00f9 cover di altri gruppi. La madre di Boon insegn\u00f2 a D. a suonare la chitarra suggerendo a Watt di imparare a suonare il basso nonostante all'epoca Watt non sapesse neppure cosa fosse esattamente un basso. Nell'estate del 1973 Watt e Boon formarono la Bright Orange Band col fratello di D., Joe, alla batteria. Il 1976 sarebbe stato un anno controverso; da un lato la scoperta del punk, dall'altro la scomparsa della madre di Boon e lo scioglimento della Bright Orange Band subito dopo. L'anno successivo si unirono alla band Starstruck, fondata dal loro amico Marc Weiswasser alla batteria. Dopo la conclusione dell'esperimento Starstruck, Boon and Watt incontrarono George Hurley dando vita ai The Reactionaries con alla voce Martin Tamburovich. Stando alla testimonianza di Watt, il nome riprendeva una citazione di Mao Tse-Tung secondo cui tutti i reazionari sono in realt\u00e0 \"tigri di carta\".\nLa formazione del gruppo.\nDopo lo scioglimento dei Reactionaries, Boon e Watt diedero vita ai Minutemen nel gennaio del 1980. Watt disse che, contrariamente a ci\u00f2 che si pu\u00f2 credere, il nome non ha nulla a che fare con la brevit\u00e0 delle canzoni; piuttosto, deriva parzialmente dai gruppi di volontari minutemen dell'epoca delle Colonie Americane ed in parte come satira sul gruppo reazionario di destra degli anni sessanta. Nel documentario \"We Jam Econo\", Watt nota che il nome era anche un gioco di parole sulla pronuncia di \"minute\" (mahy-nyoot, -noot), che significa triviale, insignificante. Dopo un mese senza batterista \u2014 durante il quale Boon e Watt scrissero i loro primi brani, la band si esib\u00ec in concerti con Frank Tonche, un saldatore, alla batteria. Il gruppo aveva inizialmente invitato a unirsi George Hurley, che tuttavia, dopo lo scioglimento dei Reactionaries, suonava in una band new wave, Hey Taxi. Tonche abbandon\u00f2 il gruppo, prendendo come pretesto il mancato successo che la band aveva raccolto dal pubblico in quei primi concerti. Hurley riprese il posto di batterista nel giugno del 1980. (Le registrazioni di prova con Tonche alla batteria apparvero nell'EP \"Georgeless\" del 1987.) Il loro primo concerto fu come spalla dei Black Flag.\nDopo la formazione.\nGreg Ginn dei Black Flag e la SST Records produssero il primo sette pollici dei Minutemen, \"Paranoid Time\", che dava una solida impronta al loro stile eclettico. Come molte band punk dell'epoca, vendevano il loro EP ai loro concerti e in qualche negozio di dischi della zona. Col primo LP, \"The Punch Line\" del 1981, avevano trovato il modo di far diffondere la loro musica, e cominciarono con tour per tutta la nazione. Produssero un nuovo EP, terza produzione del gruppo, intitolato \"Bean-Spill\". Da questo momento cominciarono ad affermarsi come una delle band pi\u00f9 popolari nella scena underground del paese.\nIl successo.\nIn un primo momento, avevano evitato decisamente assoli, cori, ritornelli ed altri espedienti stilistici. Ma con l'uscita del secondo LP \"What Makes a Man Start Fires?\", che guadagn\u00f2 una discreta attenzione della stampa alternativa ed underground, diventarono parte del sound della band, che manteneva comunque ben salde le proprie radici sperimentali e punk. Continuarono il loro calendario frenetico di esibizioni dal vivo, tra cui il loro tour pi\u00f9 lungo, in Europa, con i Black Flag. Nel 1983 usc\u00ec il terzo LP della band, \"Buzz or Howl Under the Influence of Heat\", uno dei primi album hardcore ad utilizzare uno strumento a fiato (la tromba in \"The Product\").\nGli ultimi anni.\nI Minutemen erano famosi per la capacit\u00e0 di fondere punk rock, hardcore e varie forme di jazz, funk, acid rock e R&amp;B in nuove sonorit\u00e0, di cui forse il miglior testimone \u00e8 il doppio album \"Double Nickels on the Dime\". Sebbene sconosciuto per il grande pubblico, \"Double Nickels\" \u00e8 stato citato come uno degli album pi\u00f9 innovativi degli anni ottanta e dell'intera storia del rock, per la formidabile miscela di stili e l'impeccabilit\u00e0 delle esecuzioni. \"Double Nickels\" comprende collaborazioni di altri musicisti quali Henry Rollins, Chuck Dukowski e Joe Baiza. Nel 1985, usc\u00ec il loro prodotto pi\u00f9 commerciale, \"\". La band continu\u00f2 con concerti live fino all'uscita del loro ultimo album, \"3-Way Tie (For Last)\", quando decisero di prendersi una pausa. L'ultimo tour fu con un'altra band allora emergente, i REM. Il concerto finale ebbe luogo a Charlotte, in North Carolina, il tredici dicembre 1985.\nProgetti successivi.\nL'anno a venire (1986) sembr\u00f2 fecondo, la band aveva programmato di incidere un triplo album met\u00e0 live e met\u00e0 in studio dal titolo provvisorio \"3 Dudes 6 Sides 3 Studio 3 Live\".Le tracce live si sarebbero dovute basare su materiale da loro messo in circolazione anche come mezzo per contrastare i bootleg non autorizzati realizzati da un DJ dell'Arizona. Ciononostante, un anno pi\u00f9 tardi Watt e Hurley stilarono una lista di varie registrazioni live che si sarebbero dovute raccogliere nell'album Ballot Result. Inoltre, Richard Meltzer mand\u00f2 a Watt i testi di dieci canzoni per un album cui era stato invitato a collaborare. A causa della morte di Boon nessuno di questi progetti fu realizzato.\nLa morte di Boon.\nIl 22 dicembre 1985 Boon mor\u00ec a causa d'un incidente stradale, e questo segn\u00f2 la fine dei Minutemen. Lo shock e il dolore per la morte di Boon lasciarono indecisi Hurley e Watt sul da farsi. Nel 1987 formarono i fIREHOSE con un fan incallito dei Minutemen, Ed Crawford. Ogni produzione di Watt \u00e8 tuttora dedicata a Boon.\nPratica di Economia.\nLe prime registrazioni del gruppo fino all'EP del 1985 (\"\") furono realizzate pi\u00f9 possibile in \"econo\" (lo slang di Pedro per economico, abbreviazione di \"economic\"); la band avrebbe affittato lo studio di registrazione dopo mezzanotte, a prezzo ridotto, limando le canzoni prima dell'incisione, realizzata sui nastri meno costosi. Infine, la registrazione avrebbe seguito l'ordine dei pezzi da pubblicare, per evitare di perder tempo prezioso a tagliare il master nella realizzazione del prodotto finito. Infatti, diversamente dalla pratica consueta persino nella scena indipendente, i Minutemen videro nei dischi un modo per promuovere i concerti, e non viceversa. The Minutemen fecero tour frequenti, ma spesso solo per poche settimane alla volta, dato che lavoravano tutti. La loro pratica di \"econo\" fece s\u00ec che non perdessero mai denaro dall'attivit\u00e0 live, diversamente da quanto accadeva a gruppi a loro affini.\nMolte copertine degli album dei Minutemen come \"Paranoid Time\", \"What Makes a Man Start Fires?\" e \"Double Nickels\" riportano disegni di Raymond Pettibon -che collabor\u00f2 anche con i Black Flag- associato anch'egli con l'etichetta SST. Alte copertine, come \"The Punch Line\", \"Project: Mersh\", e \"3-Way Tie (For Last)\", riportano disegni di Boon.\nPost-Minutemen.\nA seguito della morte di Boon, n\u00e9 Watt n\u00e9 Hurley avevano intenzione di continuare a suonare. Ma, incoraggiati da un fan del gruppo formarono i fIREHOSE continuando anche progetti paralleli seguiti allo scioglimento dei Minutemen.\nWatt aveva realizzato tre album da solista, altri tre come parte della jam band jazz/punk Banyan con Stephen Perkins (Jane's Addiction), Nels Cline (Wilco), e Money Mark Nishita (Beastie Boys). And\u00f2 in tour con i Porno for Pyros nel 1996 e con J Mascis and The Fog nel 2000 e 2001, diventando poi il bassista dei rinati Iggy Pop &amp; The Stooges nel 2003. George Hurley invece partecip\u00f2 ai lavori di Vida, Mayo Thompson e Red Crayola, continuando sulla falsariga della forma libera da costrizioni di \"Double Nickels\". Hurley e Watt continuarono quindi a suonare insieme anche in studio per la registrazione del primo split dei fIREHOSE.\nDal 2001 Watt e Hurley hanno suonato occasionalmente canzoni dei Minutemen come duo, senza chitarrista, soprattutto attorno a Los Angeles, eccetto due date in Inghilterra nel 2004. Tuttavia queste esibizioni non avvengono sotto il nome Minutemen ma come George Hurley and Mike Watt. Inoltre fanno anche parte di un gruppo di improvvisazione, gli Unknown Instructors, con membri di Saccharine Trust e Pere Ubu.\nLa carriera della band \u00e8 narrata in \"Our Band Could Be Your Life\" di Michael Azerrad, un libro che esamina tredici importanti gruppi underground statunitensi. Il titolo \u00e8 tratto dal testo di \"History Lesson - Part II\" contenuta in \"Double Nickels on the Dime\"."}
{"id": "1281659", "revid": "121604221", "url": "https://it.wikipedia.org/wiki?curid=1281659", "title": "The Best of George Harrison", "text": "The Best of George Harrison \u00e8 la prima raccolta di successi di George Harrison, pubblicata nel novembre 1976.\nCome per gli altri ex Beatles, verso la met\u00e0 degli anni settanta arriv\u00f2 anche per Harrison il momento di una compilation. Delle prime 4 pubblicate in quel periodo (le altre sono \"Blast from Your Past\", \"Wings Greatest\" e \"Shaved Fish\"), questa appare la meno curata. Harrison era appena passato alla propria etichetta (la Dark Horse Records), e la EMI selezion\u00f2 le tracce senza contattarlo: la conseguenza fu una raccolta raffazzonata, che comprendeva sia canzoni soliste, sia pezzi di Harrison registrati con i Beatles. \nLa raccolta non entr\u00f2 in classifica in Gran Bretagna, e raggiunse solo il 31\u00ba posto negli Stati Uniti.\nNonostante i suoi difetti, per molti anni \u00e8 stata l'unica raccolta disponibile di George Harrison, dal momento che \"Best of Dark Horse 1976-1989\" \u00e8 stata messa fuori catalogo poco tempo dopo l'uscita. Questo album \u00e8 stato ristampato su CD nel 1987. Nel 2009 \u00e8 infine uscita \"\", una raccolta che include brani di tutta la sua carriera solista.\nIl disco.\nSelezione dei brani.\nPer riempire la prima facciata dell'LP, la Capitol selezion\u00f2 composizioni di Harrison che erano state pubblicate dai Beatles tra il 1965 e il 1970. Prevalse quindi un approccio senza rischi, andando sul sicuro scegliendo canzoni famosissime quali \"Something\", \"Here Comes the Sun\", e \"While My Guitar Gently Weeps\". Nussuno dei \"brani indiani\" di Harrison venne inserito; la musica classica indiana era un genere musicale reso popolare in occidente proprio da George grazie alla sua associazione con Ravi Shankar. Non furono presi in considerazione pezzi come \"Within You Without You\" e \"The Inner Light\", mentre invece venne scelta \"Taxman\", anche se era appena stata inserita nella compilation \"Rock 'n' Roll Music\" dei Beatles. Anche \"While My Guitar Gently Weeps\", \"Here Comes the Sun\" e \"Something\" erano state tutte incluse nella raccolta del 1973 \"The Blue Album\".\nLa seconda facciata venne invece dedicata ai maggiori successi della carriera solista di Harrison: \"My Sweet Lord\" e \"What Is Life\" da \"All Things Must Pass\" (1970), \"Give Me Love (Give Me Peace on Earth)\" da \"Living in the Material World\" (1973), la title track dell'album \"Dark Horse\" (1974), e \"You\" tratta dal recente \"Extra Texture\" (1975). La sesta canzone fu una scelta meno \"ovvia\", il singolo di beneficenza \"Bangla Desh\", pubblicato nel 1971, e non reperibile altrimenti in nessun album.\nOltre al sicuro beneficio finanziario derivante dal riproporre canzoni dei Beatles, parte della regione per la quale la Capitol ridusse la carriera solista di Harrison a sole sei tracce, fu anche l'incerto risultato commerciale delle vendite delle compilation di Lennon e Starr, che prive di qualsiasi canzone dei Beatles, non avevano venduto in maniera esaltante. Altro fattore importante era l'abitudine di Harrison di limitare al minimo la pubblicazione di singoli: egli non avrebbe voluto pubblicare nessun 45 giri estratto da \"All Things Must Pass\", e il programmato secondo singolo estratto da \"Material World\", \"Don't Let Me Wait Too Long\" \u2013 fu cancellato all'ultimo minuto.\nNel novembre 1976, mentre stava promuovendo il suo nuovo album, \"Thirty Three &amp; 1/3\", Harrison dichiar\u00f2 che la Capitol Records aveva ignorato i suoi consigli e suggerimenti circa quali brani inserire nella raccolta, oltre alla proposta di un titolo meno banale per la compilation; esprimendo il suo disappunto nei confronti della casa discografica.\nTra le assenze pi\u00f9 significative in \"The Best of George Harrison\", figurano \"Isn't It a Pity\" \u2013 pubblicata su singolo insieme a \"My Sweet Lord\", e un successo da numero 1 in classifica in Canada \u2013 e \"Ding Dong, Ding Dong\", posizionatasi in classifica nella top 40 sia in America che in Gran Bretagna e un successo da top 10 nel resto d'Europa.\nCopertina e grafica.\nLe versioni statunitense ed europea della raccolta differiscono per quanto riguarda la copertina. Negli Stati Uniti e in Canada, la copertina era un disegno in bianco e nero della testa di Harrison su uno sfondo raffigurante il cosmo; opera di Michael Bryan e Roy Kohara, quest'ultimo grafico della Capitol responsabile della copertina di \"Extra Texture\" e di quelle delle compilation di Lennon e Starr.\nL'edizione per il mercato europeo in copertina aveva invece una foto a colori scattata da Bob Cato che mostra un sorridente George Harrison, con un cappello giallo in testa, seduto davanti a un'auto d'epoca. La versione internazionale dell'album in formato CD utilizza quest'ultima grafica.\nPubblicazione.\nLa Capitol Records pubblic\u00f2 \"The Best of George Harrison\" l'8 novembre 1976 negli Stati Uniti, con numero di catalogo Capitol ST 11578. In Gran Bretagna l'album usc\u00ec su etichetta Parlophone (n. cat. PAS 10011), il 20 novembre. Tra le uscite del periodo collegate ai Beatles, la pubblicazione della compilation coincise non solo con quella di \"Thirty Three &amp; 1/3\", ma anche con il triplo album dal vivo \"Wings over America\" di McCartney. Scrivendo sul \"New Musical Express\" in novembre, Bob Woffinden comment\u00f2 che le vendite di \"Thirty Three &amp; 1/3\" avrebbero risentito sicuramente \"della quasi simultanea pubblicazione di \"The Best of George Harrison\" da parte della EMI/Capitol\".\nNegli Stati Uniti, con Harrison attivamente occupato nella promozione di \"Thirty Three &amp; 1/3\" che stava raccogliendo alcune delle sue migliori recensioni da anni a questa parte, la compilation raggiunse la posizione numero 31 nella classifica \"Billboard\" Top LPs &amp; Tape. Il disco venne certificato disco d'oro dalla Recording Industry Association of America il 15 febbraio 1977, con vendite superiori alle 500,000 copie. In Gran Bretagna, come anche la raccolta di Starr del 1975, \"The Best of George Harrison\" non entr\u00f2 nella classifica UK Top 60 Albums Chart.\nTracce.\nLe tracce 1-7 sono interpretate dai Beatles.\nLe tracce 8-13 sono interpretate da George Harrison."}
{"id": "1281660", "revid": "17654", "url": "https://it.wikipedia.org/wiki?curid=1281660", "title": "Vedovo", "text": ""}
{"id": "1281666", "revid": "177966", "url": "https://it.wikipedia.org/wiki?curid=1281666", "title": "Portoni della Br\u00e0", "text": ""}
{"id": "1281670", "revid": "122182021", "url": "https://it.wikipedia.org/wiki?curid=1281670", "title": "Ville San Pietro", "text": "Ville San Pietro \u00e8 una frazione di 110 abitanti del comune di Borgomaro, in provincia di Imperia. Fino al 1928 fu comune autonomo.\nIl borgo \u00e8 ubicato su un declivio alle falde del monte Moro, a circa 508 metri sul livello del mare.\nStoria.\nStoricamente segu\u00ec le vicende del capoluogo Borgomaro, quindi fu feudo in epoca medievale dei conti di Ventimiglia e al successivo ramo nobiliare dei Ventimiglia del Maro.\nGi\u00e0 alle dipendenze della Repubblica di Genova, anche il borgo di Ville San Pietro pass\u00f2 nel 1455 tra i domini feudali dei conti Lascaris di Tenda, nel 1575 del duca Emanuele Filiberto I di Savoia (marchesato del Maro, all'interno del Ducato di Savoia) e, sul finire del XVI secolo, sotto la signoria dei Doria e ancora dei Savoia dopo la stesura della Pace di Pavia (1618).\nFacente parte del Regno di Sardegna, i territori della valle del Maro e quindi anche la costituita municipalit\u00e0 di Ville San Pietro confluirono tra il 1801 e il 1803 nella Repubblica Ligure andando a costituire il II cantone di Val di Maro nella Giurisdizione degli Ulivi. Annesso al Primo Impero francese, dal 13 giugno 1805 al 1814 il territorio venne inserito nel Dipartimento di Montenotte sotto l'arrondissement di Porto Maurizio. Nuovamente inglobato nel Regno di Sardegna dal 1815, cos\u00ec come stabilito dal Congresso di Vienna del 1814, conflu\u00ec nel Regno d'Italia dal 1861. Dal 1859 al 1927 il territorio fu compreso nel I mandamento omonimo del circondario di Porto Maurizio facente parte della provincia di Porto Maurizio e, con la sua costituzione, della successiva provincia di Imperia.\nAl 1928 risale la soppressione del comune di Ville San Pietro in favore di un suo accorpamento nel territorio di Borgomaro come frazione.\nInfrastrutture e trasporti.\nStrade.\nVille San Pietro \u00e8 situato lungo la strada provinciale 25, che collega il centro frazionario con l'altra frazione di Conio e, verso est, innestandosi con la SP 24 del Colle d'Oggia con Ville San Sebastiano."}
{"id": "1281671", "revid": "171881", "url": "https://it.wikipedia.org/wiki?curid=1281671", "title": "Isabella Clara Eugenia di Spagna", "text": ""}
{"id": "1281674", "revid": "36426", "url": "https://it.wikipedia.org/wiki?curid=1281674", "title": "Le esequie di San Gerolamo", "text": ""}
{"id": "1281676", "revid": "767487", "url": "https://it.wikipedia.org/wiki?curid=1281676", "title": "Third Ear Band", "text": "I Third Ear Band sono stati un gruppo musicale inglese, attivo dal 1967 al 1972.\nStoria della band.\nI Third Ear Band rappresentano uno dei casi pi\u00f9 anomali nella storia della musica rock. Il complesso si form\u00f2 nel 1967, su iniziativa del percussionista Glen Sweeney, dell'oboista Paul Minns, della violoncellista Ursula Smith e del violinista Richard Coff. Lontano dallo stereotipo della rock band, fu, piuttosto, un piccolo collettivo musicale, attivo sulla scena underground londinese della fine degli anni Sessanta.\nInizialmente conosciuti come Giant Sun Trolley, poi come Hydrogen Jukebox, il loro genere venne definito come un'evoluzione estrema del progressive rock, che univa, a questo, elementi attinti dalla musica indiana, da quella sacra medievale, nonch\u00e9 dalla musica psichedelica, caratterizzato dall'utilizzo di strumenti atipici, come il violoncello, la viola e l'oboe.\nPer buona parte dei critici il capolavoro della band \u00e8 l'omonimo \"Third Ear Band\" (conosciuto anche come \"Four Elements\"), registrato negli studi di Abbey Road nel 1970 e pubblicato dall'Harvest Records, etichetta underground di propriet\u00e0 della EMI. \nDopo essersi sciolti nel 1972, si ricostituirono nel 1988, su iniziativa dello scrittore freelance italiano Luca Ferrari.\nLa band si sciolse definitivamente nel 1993, a causa dei problemi di salute del leader Glen Sweeney, dopo aver registrato alcuni album per l'etichetta italiana Materiali Sonori.\nPaul Minns mor\u00ec suicida nel 1999, Glen Sweeney di malattia nel 2005.\nNel corso degli anni, diverse registrazioni inedite vennero pubblicate."}
{"id": "1281688", "revid": "110157", "url": "https://it.wikipedia.org/wiki?curid=1281688", "title": "Collegiata di San Giovanni Battista (Fucecchio)", "text": "La collegiata di San Giovanni Battista si trova a Fucecchio, in provincia di Firenze.\nStoria.\nLa collegiata settecentesca fu edificata nel luogo dove sorgeva l'antica pieve che si era trasferita nel centro cittadino con la bolla di Pasquale II del 1106.\nL'impianto \u00e8 neoclassico e fu inaugurata il 3 ottobre 1787, giorno della festa del santo patrono san Candido. I lavori erano iniziati nel 1780 con il progetto del capomaestro varesino Giuseppe Vannetti: il progetto fu supervisionato da Zanobi del Rosso, attivo in quegli anni a Firenze nella chiesa di Santa Margherita in Santa Maria de' Ricci.\nDescrizione.\nPresenta un'alta facciata, mai completata.\nIl vasto interno, ad aula unica, \u00e8 in stile neoclassico. Nella prima cappella a sinistra, una tavola del pittore locale Bartolomeo Ghetti databile al 1525, con la \"Madonna in trono col Bambino e santi\" e il \"Battesimo di Cristo\"; nella terza cappella a sinistra, un altorilievo in marmo raffigurante la \"Madonna col Bambino\" (detta \"Madonna di Piazza\") del XVI secolo.\nNella sagrestia, affreschi settecenteschi di Domenico Bamberini.\nLa chiesa possiede un monumentale organo di Nicomede Agati del 1850."}
{"id": "1281689", "revid": "1305772", "url": "https://it.wikipedia.org/wiki?curid=1281689", "title": "Fuso orario di Mosca", "text": "Il fuso orario di Mosca (, in inglese \"Moscow Time\", sigla MSK) \u00e8 il secondo degli undici fusi orari in cui \u00e8 ripartito il territorio della Federazione Russa dal 26 ottobre 2014, per effetto della legge federale del 3 giugno 2011 n. 107-F3 \"Sul calcolo del tempo\", cos\u00ec come modificata in data 21 luglio 2014.\nTale fuso orario corrisponde allo standard internazionale UTC+3 (\"Further-eastern European Time, FET\").\nPrende nome dalla citt\u00e0 di Mosca e costituisce l'orario ufficiale di gran parte della Russia Europea (la totalit\u00e0 dei circondari federali centrale e del Caucaso Settentrionale, la quasi totalit\u00e0 del Circondario federale nordoccidentale con l'esclusione dell'Oblast' di Kaliningrad, e del meridionale tranne l'Oblast' di Astrachan' e l'Oblast' di Volgograd, e inoltre il Circondario federale del Volga, con l'esclusione di Baschiria, Udmurtia, Oblast' di Orenburg, Oblast' di Samara, Oblast' di Saratov, Oblast' di Ul'janovsk e Territorio di Perm'). \u00c8 l'orario di riferimento per il sistema dei trasporti interurbani e per quello delle comunicazioni.\nL'ora di Mosca \u00e8 adottata \"de facto\" anche dalla Repubblica Popolare di Lugansk e dalla Repubblica Popolare di Doneck.\nCome tutti i fusi orari della Federazione Russa, il fuso di Mosca non prevede il passaggio all'ora legale."}
{"id": "1281690", "revid": "1451848", "url": "https://it.wikipedia.org/wiki?curid=1281690", "title": "Seymour Duncan", "text": "La Seymour Duncan \u00e8 una ditta statunitense famosa principalmente per la produzione di pick-up per chitarra elettrica, ed attualmente presenta anche una linea di effetti a pedale. L'azienda \u00e8 stata fondata nel 1978 a Goleta in California dal chitarrista e liutaio Seymour W. Duncan. \u00c8 molto probabilmente la ditta pi\u00f9 famosa al mondo nel suo campo, assieme alla concorrente DiMarzio.\nPick-up.\nPer lo pi\u00f9 specializzata nella produzione di Pick-up di tipo Humbucker. Importante la collaborazione con alcuni artisti del settore, la quale ha portato alla produzione di nuove linee di pick-up, alcun esclusivi altri in commercio, come il \"Duncan Slash\".\nAltri modelli.\nLa Seymour Duncan offre anche una gamma di pick-up per basso elettrico e per chitarra acustica, ed una serie di modelli \"Antiquity\", che vogliono replicare quanto pi\u00f9 accuratamente possibile il \"design\" e le sonorit\u00e0 dei vecchi pick-up i cui magneti sono rimasti attivi da una cinquantina d'anni.\nLa serie \"Duncan Designed\" \u00e8 invece nata per fornire pick-up che verranno montati di serie su chitarre di fascia media in quanto a qualit\u00e0.\nEffetti a pedale.\nLa serie SFX di effetti a pedale della Seymour Duncan comprende i modelli:\nArtisti.\nTra i molti musicisti che usano o hanno usato prodotti Seymour Duncan troviamo:"}
{"id": "1281691", "revid": "177966", "url": "https://it.wikipedia.org/wiki?curid=1281691", "title": "Porta San Giorgio (Verona)", "text": "Porta San Giorgio \u00e8 un accesso situato lungo le mura magistrali di Verona, sulla sinistra d'Adige.\nStoria e descrizione.\nLa prima fase costruttiva vide l'edificazione della cinta turrita scaligera, commissionata da Cangrande della Scala e realizzata tra 1321 e 1324, su progetto del maestro Calzaro, che previde la realizzazione di una porta d'accesso alla citt\u00e0, gi\u00e0 intitolata a San Giorgio, e l'annessa Rocchetta. Nel Cinquecento vi furono i lavori di ristrutturazione delle mura, nell'ambito del rafforzamento da parte della Repubblica di Venezia delle fortificazioni di Verona, che aveva l'obiettivo di renderle pi\u00f9 adatte all'introduzione della polvere da sparo; fu cos\u00ec che venne rinnovata anche la porta d'accesso, realizzata tra 1525 e 1526 su progetto tradizionalmente attribuito a Giovanni Maria Falconetto. Tuttavia, il lato verso citt\u00e0 rimase incompiuto e fu completato solo nel 1840 dagli austro-ungarici, sotto la direzione dell'Imperiale Regio Ufficio delle Fortificazioni di Verona.\nLa posizione della porta, inserita presso la riva dell'Adige, \u00e8 stata quindi stabilita dalla preesistente porta medievale, che presidiava la via del Tirolo. Della porta rinascimentale rimane integro il prospetto verso campagna, rivestito di pietra bianca levigata, configurato secondo lo schema classico dell'arco trionfale, con il fornice maggiore centrale, ma con l'inconsueto accostamento binato dei portali laterali architravati. La composizione \u00e8 di ordine dorico, ornata di scudi e targhe commemorative dei provveditori veneti. Il corpo di fabbrica ottocentesco, eretto quindi sul fronte interno, verso citt\u00e0, corrisponde alle dimensioni, in pianta e in alzato, stabilite dalla facciata esterna. In questo secondo prospetto, con paramento di tufo rustico, \u00e8 pertanto mantenuta la partitura a tre campate, come nel prospetto verso campagna, ma il disegno dei tre grandi fornici, di uguali dimensioni, \u00e8 in accordo con l'architettura delle nuove fortificazioni. La porta era inoltre un tempo dotata di ponti levatoi lignei, i quali calavano sul ponte di muratura che attraversava parte del fossato magistrale.\nLa planimetria \u00e8 rettangolare, asimmetrica, articolata dal passaggio carraio centrale, dal vano laterale per il passaggio pedonale e da altri vani per il corpo di guardia militare e per il corpo di guardia daziario. Le pareti che delimitano i passaggi, carraio e pedonali, sono munite di feritoie. La copertura era a prova di bomba e sulla terrazza era disposta una postazione per fucileria."}
{"id": "1281694", "revid": "97701", "url": "https://it.wikipedia.org/wiki?curid=1281694", "title": "Vespignani Renzo", "text": ""}
{"id": "1281695", "revid": "10364682", "url": "https://it.wikipedia.org/wiki?curid=1281695", "title": "Etnie", "text": ""}
{"id": "1281696", "revid": "324026", "url": "https://it.wikipedia.org/wiki?curid=1281696", "title": "Lancia termica", "text": "La lancia termica \u00e8 uno strumento utilizzato per il taglio dei metalli; \u00e8 costituito da un tubo di acciaio in cui \u00e8 inserita una treccia di fili di alluminio attraverso cui passa dell'ossigeno a 20 atmosfere.\nQuesto tubo ha le estremit\u00e0 con raccordi filettati per potere essere allungato per raggiungere il punto di taglio in profondit\u00e0 e per compensare l'accorciamento durante la combustione che avviene dopo opportuno innesco con una fiamma ossidrica.\nLa lancia termica raggiunge temperature molto elevate, prossime anche ai 3000 \u00b0C, conferendo alla lunga barra di metallo propriet\u00e0 di penetrazione tali da poter fondere strutture metalliche o materiali refrattari come il cemento, perfino se immerse in acqua.\nUno degli usi pi\u00f9 noti \u00e8 per il furto con scasso su cassaforte, caveau o altra struttura di deposito di valori."}
{"id": "1281706", "revid": "1234826", "url": "https://it.wikipedia.org/wiki?curid=1281706", "title": "Super-Skrull", "text": "Super-Skrull, il cui vero nome \u00e8 Kl'rt, \u00e8 un personaggio dei fumetti, creato da Stan Lee (testi) e Jack Kirby (disegni), pubblicato dalla Marvel Comics. La sua prima apparizione avviene in \"The Fantastic Four\" (prima serie) n. 18 (settembre 1963).\nBiografia del personaggio.\n\u00c8 uno tra i supercriminali pi\u00f9 feroci dell'universo Marvel, appartenente alla razza aliena Skrull. Fu mandato sulla Terra per conquistarla dall'imperatore Skrull, e riusc\u00ec a tener testa ai Fantastici Quattro grazie ad un raggio che, dal suo pianeta, aumentava i suoi superpoteri, gi\u00e0 uguali a quelli del gruppo. Ma poi Mister Fantastic lo scopr\u00ec e riusc\u00ec a creare delle interferenze nel raggio che permisero al gruppo di sconfiggerlo.\nIn seguito combatt\u00e9 contro Tigra e Red Wolf che volevano riprendersi il leggendario acchiappa anime di una trib\u00f9 indiana che lo Skrull aveva rubato. L'alieno tent\u00f2 di assorbire l'anima di Tigra nel totem, ma venne lui stesso assorbito. Tigra lo port\u00f2 a Reed Richards che lo rinchiuse in una cassaforte del Baxter Building.\nDurante una battaglia tra l'Uomo Ragno, Calabrone, Wasp ed Equinox (un supercriminale che, in seguito ad un'esplosione nel laboratorio del padre, un fisico termodinamico, aveva ottenuto il potere di emettere raggi di fuoco e ghiaccio) lo Skrull riusc\u00ec a liberarsi e affront\u00f2 la Torcia Umana e l'Uomo Ragno. Dopo aver sconfitto il primo, venne battuto da Ms. Marvel che, con l'aiuto del secondo, lo sped\u00ec nell'iperspazio grazie ad un misterioso cristallo.\nPi\u00f9 recentemente \u00e8 comparso per rapire Hulkling dei Giovani Vendicatori, erede al trono Skrull poich\u00e9 figlio della principessa Anelle. Suo padre, per\u00f2, era il primo Capitan Marvel, e quindi il ragazzo era ricercato anche dai Kree. Dopo averlo salvato dai Kree e dagli stessi Skrull, il Super-Skrull ha usato i suoi poteri mutaforma per sostituirsi a lui, in modo che Hulkling potesse continuare a vivere con i suoi amici sulla Terra.\nAnnihilation.\nHa una sua serie personale in quest'evento in cui viene rivelato che ha un figlio di nome Sarnogg, avuto con una contessa concessagli in sposa come premio per le sue passate vittorie ma da cui \u00e8 stato ripudiato per le numerose sconfitte riportate. Obbiettivo del Super Skrull \u00e8 salvare il pianeta madre degli Skrull, Zaragz'na, su cui vive anche il figlio, dall'Onda di Annihilus. Abbandonato dai suoi stessi commilitoni, che si rifiutano di aiutarlo vedendo in lui solo un residuato bellico, diserta, affiancato da un giovane meccanico, R'kin, che lo considera il suo eroe d'infanzia. I due si recano nella Zona Negativa alla ricerca di alleati e di un modo per distruggere la \"Mietitrice dei Dolori\", l'arma distruggi-pianeti dell'onda Annihilation. Nonostante il piano proceda per il meglio, la missione fallisce a causa del tradimento di R'Kin e Zaragz'na viene distrutto. Assetato di vendetta Kl'Rt uccide il traditore e si sacrifica per distruggere la Mietitrice dei Dolori. Viene ricordato dagli altri Skrull come un eroe. In seguito, il corpo del Super-Skrull viene rianimato grazie ai poteri combinati di Firelord e Ravenous, e aiuta Ronan a conquistare il trono dell'Impero Kree.\nPoteri e abilit\u00e0.\nOltre le classiche caratteristiche dei comuni Skrull (guarigione accelerata, essere un mutaforma e poter resistere all'influenza di telepatia ed arti magiche), il Superskrull venne dotato dei poteri di tutti i Fantastici Quattro: l'elasticit\u00e0 di Mr Fantastic, il fuoco della Torcia Umana, il campo di forza e l'invisibilit\u00e0 della Donna Invisibile, la pelle rocciosa e la forza della Cosa; poteri che pu\u00f2 richiamare a comando nell'ordine e combinazione che preferisce, a seconda dell'occasione. Pu\u00f2 inoltre ipnotizzare attraverso lo sguardo.\nQuesti poteri, il suo addestramento militare e il fatto che non ha nessuna morale a dispetto dei F4 fanno di questo Skrull un temibile nemico.\nAltri media.\nCartoni animati.\nIl Super-Skrull compare nella serie animata sui Fantastici Quattro del 1994 in una puntata totalmente identica al fumetto e in due episodi di quella del 2006, dove \u00e8 alleato con Ronan l'accusatore e dove poi partecipa a un gioco cosmico degli Anziani dell'universo. Nella serie animata \"Avengers - I pi\u00f9 potenti eroi della Terra\" esistono ben 12 super-skull ognuno con un diverso \"cocktail\" di poteri, compare anche nell'anime \"\".\nSuper-Skrull appare nelle serie a cartoni animati:"}
{"id": "1281707", "revid": "767487", "url": "https://it.wikipedia.org/wiki?curid=1281707", "title": "Traveling Wilburys Vol. 1", "text": "Traveling Wilburys Vol. 1 \u00e8 un album inciso dai Traveling Wilburys.\nDescrizione.\nStoria.\nLa storia dei Traveling Wilburys nasce durante la lavorazione di un album di George Harrison. Cloud Nine, prodotto da Jeff Lynne, aveva segnato il ritorno di Harrison nell'olimpo delle rockstar, grazie a un grande successo di critica e pubblico. Al momento di pubblicare il terzo singolo, \"This is love\", la casa discografica chiese a Harrison un inedito per il lato B. Egli compose \"Handle with Care\", alla cui registrazione Lynne invit\u00f2 Roy Orbison, per il quale stava producendo Mystery Girl. Ben presto al gruppo si aggiunsero Bob Dylan e Tom Petty. Constatato l'appeal radiofonico del pezzo, i 5 decisero di formare un estemporaneo super-gruppo, ribattezzandosi Traveling Wilburys (ognuno con un proprio pseudonimo).\nBen diverso dagli egocentrici e pomposi super-gruppi degli anni settanta, il gruppo si concentr\u00f2 su semplici e diretti rock'n'roll, creando un'atmosfera fresca e rilassata. Il pubblico e la critica premiarono il progetto, che raggiunse il 16\u00ba posto in Gran Bretagna e addirittura il 3\u00b0 negli Stati Uniti. I critici lodarono la freschezza delle composizioni e il profilo basso mantenuto dalle 5 superstar. L'album vinse un Grammy come miglior performance rock di gruppo o duo.\nL'improvvisa morte di Orbison per un attacco cardiaco pose fine a ogni voce di tour promozionale. Fu pubblicato un secondo singolo (\"End of the line\"), dopodich\u00e9 l'album (cos\u00ec come il suo successore), and\u00f2 fuori catalogo, divenendo molto ricercato tra i collezionisti.\nFinalmente nel 2007 i due album furono ripubblicati in cofanetto, insieme a un DVD e a tracce bonus. (vedi The Traveling Wilburys Collection).\nTracce.\nTutte le tracce sono accreditate ai Traveling Wilburys"}
{"id": "1281713", "revid": "228587", "url": "https://it.wikipedia.org/wiki?curid=1281713", "title": "Robert Morris", "text": ""}
{"id": "1281714", "revid": "371529", "url": "https://it.wikipedia.org/wiki?curid=1281714", "title": "Traveling Wilburys Vol. 3", "text": "Traveling Wilburys Vol. 3 \u00e8 il secondo album dei Traveling Wilburys, pubblicato il 29 ottobre 1990.\nTracce.\nTutte le tracce sono accreditate ai Traveling Wilburys"}
{"id": "1281715", "revid": "287204", "url": "https://it.wikipedia.org/wiki?curid=1281715", "title": "Abbazia di San Salvatore (Fucecchio)", "text": "Labbazia di San Salvatore si trova nella parte alta di Fucecchio, in provincia di Firenze, diocesi di San Miniato.\nStoria.\nNel 986 il conte Cadolo fond\u00f2, presso l'Arno, l'oratorio di San Salvatore, che nel 1001 venne eretto in abbazia grazie all'interessamento del figlio del conte Cadolo, Lotario.\nNel 1068 il conte Guglielmo Bulgaro cedette il potente complesso a Giovanni Gualberto, fondatore dell'ordine vallombrosano (Benedettino): Pietro Igneo, dopo aver affrontato la prova del fuoco a Settimo, fu designato quale nuovo abate, ricoprendo tale carica fino al 1072.\nNel 1106 una piena dell'Arno distrusse la chiesa e il convento, tanto che i vallombrosani decisero di ricostruire il complesso in una zona pi\u00f9 sicura, sul vicino Poggio Salamartano.\nCon la fine della famiglia dei Cadolingi nel 1113, inizi\u00f2 il declino.\nNel 1258 l'abbazia pass\u00f2 alle Clarisse di Gattaiola (Lucca) e nel 1299 subentrarono i francescani che ristrutturarono chiesa e convento.\nL'aspetto attuale della chiesa \u00e8 dovuto in gran parte alle importanti ristrutturazioni avute tra Cinque e Seicento.\nNel 1783, in seguito alla soppressione leopoldina, l'edificio fu in conservatorio. Vi si raggrupparono nell'attiguo monastero le religiose di tre conventi soppressi (Santa Caterina, San Romualdo e Sant'Andrea); nel 1808 fu la volta della soppressione napoleonica alla quale segu\u00ec nel 1816 il ripristino del convento fino alla nuova soppressione dello stato unitario avvenuta nel 1866. Nel 1886 le suore francescane riacquistarono il convento: vi risiedono tuttora.\nDescrizione.\nLa chiesa presenta alcune tracce del periodo medievale quali resti di bifore, la torre campanaria, archi in cotto. Alla facciata \u00e8 stato addossato in portico cinquecentesco.\nL'interno si presenta ad un'unica navata con altari tardo cinquecenteschi dove si possono ammirare un veneratissimo \"Crocifisso\" taumaturgico del XIV secolo e una \"Allegoria della concezione\" di Jacopo Chimenti, derivata dall'opera con analogo soggetto dipinta da Giorgio Vasari.\nL'altare maggiore fu disegnato da Giovan Battista Foggini."}
{"id": "1281725", "revid": "106456", "url": "https://it.wikipedia.org/wiki?curid=1281725", "title": "Arve (fiume Francia e Svizzera)", "text": "LArve \u00e8 un fiume alpino che nasce dal Massiccio del Monte Bianco e si getta nel Rodano.\nIl suo corso si svolge quasi completamente nella regione francese dell'Alta Savoia. La parte finale si trova in Svizzera nel cantone di Ginevra.\nLa valle percorsa dal fiume prende il nome di valle dell'Arve.\nDurante l'alluvione del 2 maggio 2015 la stazione di misura di Ginevra-Bout du Monde ha rilevato una portata massima di 900 metri cubi al secondo. La pi\u00f9 alta mai registrata dall'inizio delle misurazioni nel 1935. Il livello del fiume si \u00e8 alzato di 5 m rispetto alla media.\nLocalit\u00e0 attraversate.\nL\"Arve\" in territorio francese bagna i comuni di Chamonix-Mont-Blanc, Les Houches, Servoz, Passy, Sallanches, Magland, Cluses, Scionzier, Thyez, Marnaz, Vougy, Marignier, Ayse, Bonneville, Arenthon, Faucigny, Scientrier, Reignier, Contamine-sur-Arve, Nangy, Arthaz-Pont-Notre-Dame, Monnetier-Mornex, V\u00e9traz-Monthoux, \u00c9trembi\u00e8res, Annemasse e Gaillard.\nPassando in territorio svizzero bagna Th\u00f4nex, Veyrier, Ch\u00eane-Bougeries, Carouge e Ginevra dove si getta nel Rodano ad un chilometro dopo che questi \u00e8 uscito dal Lago Lemano.\nAffluenti.\nL'affluente principale \u00e8 il Giffre (46\u00a0km di lunghezza, affluente alla riva destra), un corso d'acqua abbondante di portata media superiore a 20\u00a0m3/s. Gli altri affluenti maggiori sono (rd per \"riva destra\" e rs per \"riva sinistra\"):\nAltri affluenti, dalla confluenza fino alla sorgente:"}
{"id": "1281726", "revid": "80339", "url": "https://it.wikipedia.org/wiki?curid=1281726", "title": "Fuso Orario di Mosca", "text": ""}
{"id": "1281730", "revid": "34119", "url": "https://it.wikipedia.org/wiki?curid=1281730", "title": "Osteoporosi manifesta", "text": ""}
{"id": "1281731", "revid": "34119", "url": "https://it.wikipedia.org/wiki?curid=1281731", "title": "Osteoporosi clinica", "text": ""}
{"id": "1281732", "revid": "34119", "url": "https://it.wikipedia.org/wiki?curid=1281732", "title": "Osteoporosi progredita", "text": ""}
{"id": "1281737", "revid": "19933", "url": "https://it.wikipedia.org/wiki?curid=1281737", "title": "Palma res", "text": ""}
{"id": "1281742", "revid": "1573940", "url": "https://it.wikipedia.org/wiki?curid=1281742", "title": "Oratorio della Madonna della Ferruzza", "text": "L'oratorio della Madonna della Ferruzza si trova in via della Vecchia Ferruzza nel comune di Fucecchio, nel territorio della Citt\u00e0 Metropolitana di Firenze\nDescrizione.\nHa in facciata un aggraziato portico seicentesco e custodisce all'interno un affresco rappresentante la \"Madonna e santi\" di Filippino Lippi. Ai piedi della Chiesa sorge una fonte di acqua.\nStoria.\n Nel 1473 il podest\u00e0 Antonio Ferrucci fece costruire una Fonte nuova e un Tabernacolo, per opera del maestro Piero Lombardo, dedicato alla Madonna, che da lui si denomin\u00f2 della Vergine \u2018Ferruccia\u2019.\nNel tabernacolo fu fatto realizzare un affresco con la figura della Vergine Maria. L'opera di pregevole fattura \u00e8 stata attribuita a Filippino Lippi.\nIl tabernacolo \u00e8 oggi scomparso e sostituito dall'attuale Chiesa.\nL\u2019affresco quattrocentesco si \u00e8 conservato e ha rappresentato il primo nucleo dell\u2019Oratorio della Vergine Maria Ferruccia che sorger\u00e0 tra il 1518 e il 1533.\nLa Fonte fu detta anche \u201cNuova\u201d, perch\u00e9 si contrapponeva ad fonte una pi\u00f9 antica, esistente in questa zona fin dal XIII secolo e che corrispondeva molto probabilmente con l\u2019attuale \u201cFontina\u201d (Via della Fontina). Questa fonte pi\u00f9 antica era anche detta \u201cPeruzza\u201d, avendo preso il nome da tale Peruzzo, vissuto nella prima met\u00e0 del Duecento. Evidentemente in epoca moderna, probabilmente nel Seicento, a causa della loro somiglianza, i due nomi erano stati fusi nell'unico nome attuale: \u201cFerruzza\u201d.\nCome si pu\u00f2 leggere da una delibera del Comune, all'immagine della Madonna della Ferruzza furono attribuiti molti miracoli che aveva cominciato a fare il giorno 3 di gennaio 1502. Il comune stabilisce che quel giorno deve essere celebrato attraverso una festa, una messa solenne, una processione e un'offerta di lire 10.In quel giorno si potr\u00e0 liberamente lavorare per la Vergine . Solo nel 1548 per\u00f2 il giorno dedicato alla Vergine diventer\u00e0 festivo: \u201c\u2026si guardino come le domeniche\u201d\nSuccessivamente la Madonna della Ferruzza verr\u00e0 festeggiata il 15 di Agosto.\nAncora oggi la Festivit\u00e0 della Madonna della Ferruzza \u00e8 il 15 Agosto, anche se i festeggiamenti avvengono tra agosto e settembre e si concludono la prima domenica di Settembre.\nL\u2019edificio rimase a lungo sotto il patronato del Comune di Fucecchio, sia pure dipendendo dalla Collegiata di San Giovanni Battista. Intorno all\u2019oratorio si form\u00f2 anche una confraternita di laici (la Compagnia della Ferruzza), che organizzavano processioni e collaboravano con il Comune per la manutenzione della Chiesa.\nL\u2019affresco di Filippino Lippi che si \u00e8 conservato nella parte centrale e nella parte alta, mentre alla base \u00e8 stato sottoposto a un rifacimento novecentesco, raffigura una madonna con bambino e ai lati Sant\u2019Antonio e San Giovanni.\nNella chiesa, officiata dal cappellano della Collegiata, vengono celebrate una Messa nei giorni festivi, le funzioni notturne del Maggio, matrimoni , funerali, oltre ai gi\u00e0 citati Festeggiamenti nella prima settimana di Settembre.\nInoltre l\u2019oratorio viene utilizzato dalla Contrada Ferruzza per le sue celebrazioni ufficiali, soprattutto nella settimana del Palio di Fucecchio. Il sabato pomeriggio precedente al palio benedice qui le insegne ufficiali; La domenica del Palio benedice qui il fantino prima della Corsa.\nLa Contrada Ferruzza poi utilizza la fonte ai piedi della Chiesa per battezzare i suoi contradaioli, manifestazione che avviene il sabato precedente al Palio, dopo la benedizione delle insegne."}
{"id": "1281749", "revid": "1566286", "url": "https://it.wikipedia.org/wiki?curid=1281749", "title": "Erland Josephson", "text": "Nella sua carriera, \u00e8 stato diretto da registi come Ingmar Bergman, Andrej Tarkovskij, Theo Angelopoulos e Du\u0161an Makavejev.\nBiografia.\nCommediografo, regista e direttore del Teatro Reale Drammatico di Stoccolma, sal\u00ec alla ribalta internazionale quale coprotagonista a fianco di Liv Ullmann in due film di Ingmar Bergman: \"Scene da un matrimonio\" (1974) e \"L'immagine allo specchio\" (1976).\nNel 1977 apparve in \"Io ho paura\" di Damiano Damiani e \"Al di l\u00e0 del bene e del male\" di Liliana Cavani. Nel 1978 scrisse, interpret\u00f2 e diresse \"Noi due, una coppia\" e nel 1979 \"La rivoluzione della marmellata\". Apparso nel 1981 in \"Montenegro tango o perle e porci\", di Du\u0161an Makavejev, torn\u00f2 a lavorare con Bergman in \"Fanny e Alexander\" (1982) e nel telefilm \"Dopo la prova\" (1984), intervallati nel 1983 da \"La casa del tappeto giallo\", di Carlo Lizzani, e da \"Nostalghia\", di Andrej Tarkovskij, per il quale recit\u00f2 anche nell'ultima opera, \"Sacrificio\" (1986).\nTra gli altri suoi film si ricordano: \"L'ultima mazurka\" (1987), di Gianfranco Bettetini, \"L'ultima tempesta\" (1991) di Peter Greenaway, \"Lo sguardo di Ulisse\" (1995) di Theo Angelopoulos, \"Vanit\u00e0 e affanni\" (1997) di Ingmar Bergman, \"L'infedele\" (2000) di Liv Ullmann, \"Sarabanda\" (2003) di Ingmar Bergman, \"Il papa buono\" (2003) di Ricky Tognazzi. L'attore \u00e8 morto nel 2012 per complicazioni dovute alla malattia di Parkinson."}
{"id": "1281751", "revid": "2153076", "url": "https://it.wikipedia.org/wiki?curid=1281751", "title": "The Traveling Wilburys Collection", "text": "The Traveling Wilburys Collection \u00e8 un cofanetto che raccoglie i due album dei Traveling Wilburys (\"Traveling Wilburys Vol. 1\" e \"Traveling Wilburys Vol. 3\") pi\u00f9 un DVD comprendente videoclip e un documentario.\nFormati.\nIl cofanetto \u00e8 stato pubblicato in diversi formati:"}
{"id": "1281758", "revid": "3115", "url": "https://it.wikipedia.org/wiki?curid=1281758", "title": "Chiesa di Santa Maria delle Vedute", "text": "La chiesa di Santa Maria delle Vedute si trova a Fucecchio, in provincia di Firenze, diocesi di San Miniato: l'edificio si trova nella parte bassa della cittadina, fuori dalle antiche mura.\nDescrizione.\nLa chiesa ha una bella cupola affrescata da Francesco Salvetti e successivamente da Giuseppe Parenti. Il soffitto ligneo barocco \u00e8 invece opera del 1743 di Giovan Battista Dolci e Romolo Malvisti e fu ricoperto in oro da Gaspero Masini. Al centro del soffitto si trova una tela di Vincenzo Meucci rappresentante la \"Visione di San Rocco\", protettore contro la peste, a ricordo della storia della chiesa, antico oratorio dei Santi Sebastiano e Rocco.\nL'edificio, infatti, fu costruito nella prima met\u00e0 del XVIII secolo al posto del precedente, pi\u00f9 piccolo e cinquecentesco. L'aspetto odierno della facciata, per\u00f2, risale al restauro del 1911. Anche l'interno, con un impianto a tre navate, \u00e8 profondamente cambiato dalle origini: la pianta originaria prevedeva la sola navata centrale, che conserva l'aspetto settecentesco, mentre le altre due furono realizzate nel XIX secolo.\nVi si venera sull'altare maggiore l'immagine, ritenuta taumaturgica, della \"Vergine Santissima delle Cerbaie delle Vedute\", che d\u00e0 il nome alla chiesa: l'immagine, qui traslata nel 1730 da un tabernacolo che si trovava in localit\u00e0 Le Vedute nelle Cerbaie, stando alla tradizione popolare risalirebbe al XIII secolo."}
{"id": "1281760", "revid": "767487", "url": "https://it.wikipedia.org/wiki?curid=1281760", "title": "The Naked Camera", "text": "The Naked Camera \u00e8 un cortometraggio del 1961 diretto da Russ Meyer."}
{"id": "1281761", "revid": "773636", "url": "https://it.wikipedia.org/wiki?curid=1281761", "title": "Chiesa di San Lorenzo a Fossato", "text": "La chiesa di San Lorenzo a Fossato \u00e8 un luogo di culto cattolico edificato nel borgo di Fossato, nel comune di Cantagallo, in provincia di Prato.\nEdificata nell'XI secolo dal monastero di Fontana Taona, la chiesa venne ampliata intorno al 1580, realizzando le navate laterali.\nDi fianco alla modesta facciata ottocentesca si innalza il robusto campanile a torre, forse quattrocentesco. L'interno, rustico ma piacevole, \u00e8 a tre navate sorrette da tarchiate colonne tuscaniche del tardo Cinquecento; una trasformazione settecentesca ha dato l'attuale aspetto al presbiterio, che conserva sull'altar maggiore un venerato crocifisso ligneo del XVIII secolo.\nLungo le pareti \u00e8 una Via Crucis in maiolica, realizzata probabilmente dopo la predicazione di San Leonardo da Porto Maurizio, nel 1746, che diffuse questa pratica religiosa nel territorio pratese."}
{"id": "1281766", "revid": "773636", "url": "https://it.wikipedia.org/wiki?curid=1281766", "title": "Oratorio di San Rocco a Fossato", "text": "L'oratorio di San Rocco a Fossato si trova nel comune di Cantagallo, in provincia di Prato.\nCostruito nel 1710-1711 e ampliato nel 1775, si trova nell'abitato di Fossato ed \u00e8 preceduto da una loggetta.\nAll'interno \u00e8 una \"Via Crucis\" settecentesca in maiolica, realizzata probabilmente dopo la predicazione di San Leonardo da Porto Maurizio, nel 1746, che diffuse questa pratica religiosa nel territorio pratese."}
{"id": "1281767", "revid": "10365278", "url": "https://it.wikipedia.org/wiki?curid=1281767", "title": "Pittori", "text": ""}
{"id": "1281768", "revid": "260676", "url": "https://it.wikipedia.org/wiki?curid=1281768", "title": "Grotte di Postumia", "text": "Le grotte di Postumia (\"Postojnska jama\" in sloveno) sono un complesso carsico della Slovenia, classico esempio di carsismo, situate nella periferia della citt\u00e0 di Postumia.\nMorfologia.\nLe grotte di Postumia sono un intreccio di quasi 21 km di caverne e gallerie (scoperte fino a oggi), dove in 185 anni sono passati oltre 30 milioni di visitatori.\nSono le grotte pi\u00f9 estese del Carso, nonch\u00e9 le pi\u00f9 visitate d'Europa. Nel complesso idrografico della Piuca le caverne pi\u00f9 note sono le grotte di Postumia, la grotta di Ottocco (\"Otok\"), l'abisso della Pivka, la grotta Nera ed il cavernone della Planina.\nLe caverne sono ricche di stalagmiti e stalattiti che si formano attraverso processi impercettibili a occhio, la cui formazione richiede migliaia di anni. Lo sviluppo di queste stalagmiti e stalattiti \u00e8 dovuto all'afflusso d'acqua contenente carbonato di calcio che si deposita formando le concrezioni. Le stalagmiti pi\u00f9 antiche risalgono a anni fa.\nLa temperatura media delle grotte \u00e8 di 8\u00a0\u00b0C che aumenta leggermente d'estate e diminuisce un poco d'inverno. Il tasso di umidit\u00e0 invece \u00e8 parecchio elevato e solitamente si consiglia, a coloro che vogliono addentrarsi al loro interno, di vestire un impermeabile.\nIn tutte le grotte \u00e8 necessaria la compagnia di una guida e alcune aree, particolarmente ostili all'uomo, sono vietate alle visite di massa e possono essere visitate solo da gruppi di turisti pi\u00f9 ridotti, da 3 a 15 persone, dotati di casco, torcia, tuta e scarpe adatte.\nIl percorso maggiormente turistico, cio\u00e8 quello delle grotte di Postumia, \u00e8 composto da una parte di avvicinamento effettuata a bordo del trenino e quindi da un percorso guidato pedonale; la lunghezza \u00e8 di circa 4\u00a0km con il trenino A/R, un km pedonale e la visita dura circa un'ora e mezza. Uno degli ambienti \u00e8 chiamato Sala dei concerti, e talvolta viene utilizzata per questo scopo; pu\u00f2 ospitare fino a persone.\nFauna.\nGran parte della fauna che abitava le grotte \u00e8 stata a lungo sconosciuta, eccetto il \"Proteus anguinus\" che era storicamente oggetto di superstizioni. I suoi primi avvistamenti sono avvenuti intorno al 1700 e per il suo aspetto gli abitanti del posto lo avevano chiamato Cucciolo di drago. \u00c8 da ricordare l'importanza di questo anfibio la cui esistenza \u00e8 limitata nella regione carsica.\nLuka \u010ce\u010d nel 1831 scopr\u00ec un coleottero, \"Leptodirus hochenwartii\". Questa scoperta incoraggi\u00f2 l'esplorazione della fauna cavernicola e il primo che si dedic\u00f2 a un'accurata ricerca fu Ferdinand Schmidt che diede al coleottero summenzionato il nome di \"drobnovratnik\" che, tradotto in italiano significa pressappoco \"collominuto\".\nScopr\u00ec anche il collembolo cavernicolo, lo pseudoscorpione e il crostaceo anfipode, mentre il primo ragno trovato nelle grotte fu descritto dal naturalista danese J. C. Schi\u00f6dte.\nNel tempo, le ricerche hanno individuato ben 84 specie, di cui 36 terrestri e 48 acquatiche.\nGran parte delle specie si \u00e8 ritirata dalle grotte visitate dai turisti, andandosi cos\u00ec a rifugiare in quelle parti non aperte alle grandi masse.\nLa speleofauna delle grotte di Postumia risente molto dell'inquinamento e del turismo. Per conoscere le specie esistenti si pu\u00f2 visitare il Vivaio del Proteus, aperto tutti i giorni.\nStoria.\nLe grotte di Postumia erano conosciute gi\u00e0 dalla preistoria, quando fungevano da luogo di riparo dei primi uomini locali.\nDal XIII secolo le grotte diventarono luogo di visita, fatto appurato grazie alle firme incise sulle pareti interne, la pi\u00f9 antica delle quali risale al 1213.\nLe prime descrizioni delle grotte vennero pubblicate nel 1689 nel \"Gloria del Ducato di Carniola\" da Janez Vajkard Valvasor che descrisse le grotte di Postumia non solo come le pi\u00f9 grandi al mondo, ma anche come le pi\u00f9 mostruose. Dall'Impero austriaco successivamente venne dato ordine al matematico J. N. Nagel di esplorare le cosiddette \"Adelsberger Grotte\", tant'\u00e8 che ci \u00e8 pervenuta la mappa delle sue esplorazione fatte nel 1748.\nLe caverne pi\u00f9 interessanti furono scoperte da Luka \u010ce\u010d nel 1818 e da allora le grotte vennero aperte anche ai turisti. Nel 1872 venne costruita una rete ferroviaria a scartamento ridotto all'interno delle grotte e nel 1884 venne introdotta la corrente elettrica per l'illuminazione. Le grotte di Postumia sono le uniche al mondo dotate di un trenino.\nDopo il 1918, con l'annessione della zona all'Italia, venne dato un ulteriore impulso allo sviluppo turistico della grotta grazie all'opera di Luigi Vittorio Bertarelli, fondatore del Touring Club Italiano, a cui \u00e8 dedicato il tunnel artificiale di 500\u00a0m che raggiunge la Grotta Nera. \u00c8 di quell'epoca anche la costruzione dell'ingresso monumentale alle grotte.\nNel 1947, la zona di Postumia (con le grotte) fu, assieme alle Alpi Giulie, ceduta alla Jugoslavia, e dal 1991 appartiene alla Slovenia.\nIl 18 novembre 2012 le grotte hanno ospitato il sorteggio dei gironi per la fase finale di Eurobasket 2013: \u00e8 stata la prima volta che il sorteggio \u00e8 avvenuto sottoterra."}
{"id": "1281769", "revid": "123205293", "url": "https://it.wikipedia.org/wiki?curid=1281769", "title": "Joseph Bodin de Boismortier", "text": "Biografia.\nQuadro di famiglia.\nIl padre, \u00c9tienne Bodin (1652-1730), cui fu affibbiato il soprannome di \"Boismortier\", era un ex militare originario, da parte del nonno Michel, dei confini del Berry e della Turenna (Selles-sur-Nahon) nei pressi di Ch\u00e2teauroux. Dopo un passaggio a Laval, \u00c9tienne entra di guarnigione nel reggimento del Soissonais acquartierato a Thionville e ottiene l'esonero dagli obblighi militari per sposarsi, il 7 aprile 1687, con Lucie Gravet (1665-1738), una ragazza del luogo. Mette quindi a frutto la tradizione di famiglia per aprire una confetteria ai piedi della Cattedrale di Metz.\nIl 24 marzo 1688 hanno un primo figlio: una femmina, Marie. Avviata alla professione di maestro sarto nel 1712, l'8 aprile 1720 sposa nella parrocchia di Santa Croce di Metz un venditore di bottoni di trentacinque anni di nome Jean Bouchotte. Il loro figlio, Jean-Didier, cassiere dello Straordinario delle Guerre poi ricevitore-pagatore dei pegni degli ufficiali del Parlamento, avr\u00e0 lui stesso molti figli, fra cui Jean Baptiste Bouchotte, eminente ministro della guerra sotto la Convenzione nazionale fra il 1793 e il 1794.\nSempre a Thionville, il 18 novembre 1698 viene battezzata una bambina. Infine, il 29 settembre 1700 \u00e8 registrata la morte di Marie-Th\u00e9r\u00e8se, a Metz questa volta, deceduta prima che si potesse battezzarla. Per completare questo quadro di famiglia, una lettera datata 11 gennaio 1753 e indirizzata da Boismortier al Soprintendente per le Belle Arti attesta l'esistenza di un pittore, Pierre \u00c9tienne, che fu accettato nella sua corporazione di Metz il 28 marzo 1719.\nBoismortier \u00e8 quindi molto probabilmente destinato a succedere al padre come confettiere, ma i suoi talenti gi\u00e0 visibili gli faranno intraprendere tutt'altra strada...\nLa formazione.\nAncora recentemente su questo primo periodo regnava la pi\u00f9 grande incertezza. Preoccupati di dare all'adolescente un professore prestigioso, si pensava che Joseph Bodin avesse potuto studiare con Henry Desmarest, in esilio in Lorena dal 1707; ma tutto ci\u00f2 \u00e8 falso. Nel 1702, Joseph canta col fratello nella chiesa di San Gorgone a Metz alcune parti del mottetto \"Parce mihi Domine\" composto da Joseph Valette de Montigny. Questi, originario di B\u00e9ziers, era venuto in Lorena al seguito del visconte di Andrezel, consigliere del Gran Delfino e dal 1701 subdelegato all'Intendenza d'Alsazia. Entrambi questi personaggi avranno in seguito grande importanza nella vita di Boismortier, dato che il giovane ha senz'altro scritto i primi pezzi in Lorena. Per sfuggire all'avvenire di caramellaio che lo aspettava, Boismortier accetta nel 1713 di emigrare in Catalogna. Arriva quindi a Perpignano come ricevitore del Monopolio Reale dei Tabacchi per le truppe nel Rossiglione. L'acquisto di una tale carica suppone un aiuto finanziario piuttosto che una donazione paterna...\nPerpignano.\nInstallatosi nel quartiere Saint-Jean di Perpignano, Boismortier il 20 novembre 1720 sposa nella Cattedrale di san Giovanni Battista Marie Valette, figlia di orafi in possesso di un ricco patrimonio e il cui zio \u00e8 il suo insegnante Joseph Valette de Montigny. Si stabilisce quindi nella casa di famiglia, al numero 7 di rue de l'\"Argenterie Vella\", casa che non tarda a ereditare alla morte del suocero avvenuta il 18 marzo 1722. Mette poi in saccoccia anche una \"\"vigna situata nel territorio del Vernet, di 2 \"ayminattes\" (120 are) e 3 \"cartonattes\" (45 are)\"\".\nIl 15 novembre dello stesso anno nasce la prima figlia del compositore, Suzanne, che avrebbe avuto un futuro da letterata dorato quanto quello musicale del padre. Il visconte di Andrezel, avendo seguito Boismortier e Montigny nell'antica capitale catalana per esercitare la carica di intendente in Rossiglione, Cerdagne e Comt\u00e9 de Foix, dal 1721 approfitta della propria influenza per spingere Joseph a inviare all'editore parigino Christophe Ballard alcuni \"airs s\u00e9rieux\" e \"\u00e0 boire\" per saggiare il mercato. Il successo non si fa attendere e ci\u00f2 sprona Boismortier a lasciare i propri incarichi e a partire all'avventura. Lascia quindi Perpignano e, sulla strada per Parigi, nell'inverno del 1723, fa una sosta al castello di Sceaux, presso la duchessa del Maine, per eseguire una cantata francese, \"Le Printemps\". Certo, lo splendore delle Grandi notti di Sceaux di questa corte frondista si \u00e8 ormai spento, ma Joseph vi incontra Nicolas Bernier, Joseph Mouret, Charles Hubert Gervais, nel circolo dei Cavalieri della mosca da miele.\nParigi.\nBoismortier si stabilisce quindi nel quartiere Saint-Antoine, \"derri\u00e8re la barri\u00e8re des sergens\" (dietro la barriera dei sergenti) davanti alla chiesa di Saint-Paul-Saint-Louis, dove sar\u00e0 anche inumata sua moglie. Ottiene un primo privilegio di stampa, il 29 febbraio 1724, che gli permette di pubblicare quattro libri di sonate a due flauti senza basso, una sorta di saggio dei suoi migliori esperimenti:\n\u00c8 l'inizio di una carriera esemplare, del tutto svincolata dalle necessarie protezioni che i suoi colleghi Naudot, Braun, Blavet, Corrette o Leclair non disdegnavano di accettare. Boismortier si sforza di farcela da solo. Si limita giusto a pubblicare nella prefazione della sua prima opera una falsa dedica a d'Andrezel, la quale non \u00e8 altro che il simbolo di una sincera amicizia. Ancora pi\u00f9 di questi omaggi necessari, sono le numerose poesie che Boismortier sceglie di pubblicare all'inizio delle sue opere che contribuiranno a dipingere di lui il ritratto di un uomo piacevole. Lusingando le dame, incontrando i pi\u00f9 grandi nomi della nobilt\u00e0 parigina, percorrendo i saloni vestito del suo miglior abito dorato, uomo gioviale, gradevole e di buona compagnia, Boismortier aggiungeva al suo talento di compositore quello di poeta, come ci lascia intendere Jean-Benjamin de La Borde:\nL'opera.\nDal momento che Boismortier nelle sue prime opere privilegia gli strumenti a fiato, e in particolare il flauto traverso che egli stesso suonava, si inserisce nel filone di Michel de la Barre e di Jacques Hotteterre, praticando un contrappunto severo e decuplicando l'emozione generata dall'intreccio delle voci. Ma gi\u00e0 cova in lui l'influenza italiana che si stava diffondendo a Parigi negli anni '20 del '700. Si inserisce quindi nel movimento pastorale cos\u00ec popolare presso la nobilt\u00e0 e la borghesia che si compiacevano di suonare nei saloni, per una societ\u00e0 scelta, sonate e duetti molto intimi:\nDa qui nasce la tradizione commerciale di Boismortier, che privilegia la quantit\u00e0 alla qualit\u00e0, trasmessa ancora una volta dall'infaticabile La Borde:\nLa maggior parte delle sue opere \u00e8 quindi dedicata al proprio strumento. Le sue amicizie furono ugualmente preziose; in particolare i contatti col bordolese Pierre Labb\u00e9 sono attestati nell'\"Avertissement\" contenuto nell'opera 26:\nL'opera 31, dedicata alla viola da gamba, \u00e8 un vero omaggio a Marin Marais, riveduto e corretto da uno degli amici pi\u00f9 intimi di Boismortier, il parigino Louis de Caix d'Hervelois, che condivider\u00e0 lo stesso indirizzo di Joseph: rue du Jour, di fronte al portale di Sant'Eustachio al cigno della croce.\nIn un catalogo di 130 raccolte repertoriate, contenente \"abbastanza scaglie da fare un lingotto\", sempre secondo Laborde, la forza di Boismortier, in questo cos\u00ec concorrenziale XVIII secolo, fu quella di comporre con una variet\u00e0 di colori esemplare. Pochi strumenti sfuggirono alla sua penna e quasi nessuna forma musicale gli fu sconosciuta. Nel suo catalogo si contano cos\u00ec opere per flauto traverso, ovviamente, ma anche flauto dolce, oboe, violino, violoncello, viola da gamba, musette, ghironda, fagotto, clavicembalo nelle forme della suite, della sonata, del duetto, del trio, del quartetto, del quintetto e dei pi\u00f9 diversi concerti. Portando l'arte e lo stile a un livello raramente eguagliato, Boismortier seppe sposare i timbri e mescolare i suoni all'interno di queste forme. Anche la musica vocale attrasse la sua attenzione, perch\u00e9 scrisse cinque opere, sei piccoli mottetti, quattro grandi mottetti, due cicli di quattro cantate francesi, una raccolta di \"cantatille\" e soprattutto quasi quattordici volumi di arie a una o pi\u00f9 voci.\nL'Op\u00e9ra... un epilogo.\nNel 1736, per ottenere pi\u00f9 visibilit\u00e0, si propone all'Acad\u00e9mie Royale de Musique con il suo op\u00e9ra \"Voyages de l'amour\", dedicato al direttore, il Conte di Clermont, una sorta di vasto affresco \"alla Watteau\" il cui relativo fiasco lo fa temporeggiare. Frequenta i saloni parigini, dove la conoscenza di Rameau, di Mondonville e dell'orda degli innovatori lo spinge a scrivere per il clavicembalo. Le porte dei Concert Spirituel gli si schiudono, dove eseguir\u00e0 molti pezzi, fra cui il famoso mottetto con grande coro \"Fugit Nox\" (1\u00ba novembre 1741), ripreso ogni anno per pi\u00f9 di vent'anni gradevolmente mescolato con i tipici \"no\u00ebl\" catalani (\"San Josep fa bugada\"). L'\"Avant Coureur\" del 1763 (pag. 13) vi vedeva un \"\"capolavoro di combinazioni e d'insieme\", mentre il \"Journal de Musique\" del 1770 (pag. 49) lo descriveva \"frammezzato di no\u00ebl con molto gusto e abilit\u00e0. L'effetto \u00e8 gradevole, soprattutto se si pensa al gusto dell'epoca in cui \u00e8 stato composto\"\".\nL'esperienza dell'op\u00e9ra viene ripetuta, con successo stavolta, col \"Don Quichotte\", nel 1743, su libretto di Charles Simon Favart e ispirato a Cervantes, sorta di farsa in cui Sancho sfugge per un pelo a un \"mostro infuriato\" e si rifugia nei giardini di una duchessa immaginaria in cui molti musicologi vedono quelli della duchessa di Maine presso la quale Boismortier si era distinto vent'anni prima.\nPredestinato ai soggetti leggeri, il signor Bodin sar\u00e0 direttore d'orchestra alla Fiera di san Lorenzo nel 1744 e alla Fiera di san Germano l'anno seguente.\nInfine, ultima opera del catalogo, \"Daphnis et Chlo\u00e9\", pastorale in tre atti su libretto di Pierre Laujon, sar\u00e0 rappresentata per la prima volta gioved\u00ec 28 settembre 1747 poi ripresa gioved\u00ec 4 maggio 1752 per un totale di 12 rappresentazioni:\nBoismortier, in quest'unica lettera autografa che ci \u00e8 giunta, ci d\u00e0 la ragione del suo ritiro dalla vita musicale: la Querelle des Bouffons.\nVerso il 1753 si ritira a \"La G\u00e2tinellerie\", propriet\u00e0 che aveva acquistato qualche anno prima, dove mor\u00ec nel 1755. Viene sepolto nella navata della chiesa di Roissy-en-Brie. Sua moglie torner\u00e0 nella casa di rue Saint-Antoine a Parigi e vender\u00e0 la propriet\u00e0. Le figlie continueranno a gestire le riedizioni dei pezzi di successo del padre fino al 1771; esse vivevano in rue Perc\u00e9e, di fronte alla Chiesa di Saint-Paul-Saint-Louis.\nDiscografia.\n\u00c8 stata registrata una ventina di programmi. Si ricorda l'incisione di due sue opere, \"Don Quichotte\" e \"Daphnis et Chlo\u00e9\", di Herv\u00e9 Niquet col suo Concert Spirituel per l'editore Glossa. L'ensemble ha anche registrato il mottetto con grande coro \"Exaudiat te domine\" insieme a sei piccoli mottetti, un'eccellente antologia delle sonate per bassi, i pezzi per clavicembalo, i concerti campestri, i concerti a cinque flauti... Per quanto riguarda la musica da camera, ci sono dei duetti per flauto e pezzi a flauto solo (St\u00e9phan Perreau e Benjamin Gaspon) per l'editore Pierre V\u00e9rany, di nuovo i concerti a cinque flauti (Barthold Kuijken, Marc Hanta\u00ef...) per Accent, le sonate op. 91 per flauto e clavicembalo dedicate a Michel Blavet (Franck Theuns e \"Les Buffardins\"), le suite e i duetti per viola (Jay Bernfeld), le sei sonate per violoncello e basso continuo (Philippe Lenoir). Sei duetti per flauto e violino \"en accords\" op. 51 con Gr\u00e9goire Jeay al traversiere e Olivier Brault al violino per l'editore ATMA.\nComposizioni.\nDal 1724 al 1747 pubblic\u00f2 pi\u00f9 di cento composizioni; scrisse perlopi\u00f9 per flauto, clavicembalo, violino e viola da gamba. Si segnalano anche la sua produzione operistica e le sue cantate.\nMusica strumentale.\nIl fatto che buona parte della produzione sia destinata al flauto traverso fa suppore che Boismortier suonasse questo strumento; questa ipotesi \u00e8 suffragata anche dal fatto che nel 1740 abbia pubblicato come op. 90 un trattato didattico intitolato \"Principes de la Flute\", purtroppo oggi perduto. Pubblic\u00f2 anche un metodo per viola soprano e un lessico di armonia."}
{"id": "1281770", "revid": "767487", "url": "https://it.wikipedia.org/wiki?curid=1281770", "title": "Skyscrapers and Brasseries", "text": "Skyscrapers and Brasseries \u00e8 un cortometraggio del 1963 diretto da Russ Meyer."}
{"id": "1281772", "revid": "124959290", "url": "https://it.wikipedia.org/wiki?curid=1281772", "title": "Mario Pedone", "text": "Ha partecipato ad alcuni film tra la fine degli anni settanta e gli anni novanta. Tra le pellicole pi\u00f9 famose a cui ha preso parte si ricordano \"Rimini Rimini\", \"Attila flagello di Dio\" e \"Fantozzi subisce ancora\", nel quale ha impersonato forse il suo ruolo pi\u00f9 importante, quello di Franchino, un villoso autostoppista che conduce la comitiva di impiegati in una discarica."}
{"id": "1281773", "revid": "773636", "url": "https://it.wikipedia.org/wiki?curid=1281773", "title": "Chiesa di Santa Maria in Castello Averardi", "text": "La chiesa di Santa Maria in Castello Averardi si trova nel comune di Cantagallo, in provincia di Prato.\nLa chiesetta romanica sorge su un panoramico pianoro, un tempo racchiuso dalle mura di castello Averardi (documentato dal 1110), a circa 600 metri di quota.\nPreceduta da un portico per il riparo dei viandanti, la cappella conserva la muratura in arenaria su fianchi e absidiola; all'interno l'altar maggiore incornicia una piccola tela con una \"Madonna e il Bambino\", assai venerata, opera bolognese del primo Settecento."}
{"id": "1281780", "revid": "773636", "url": "https://it.wikipedia.org/wiki?curid=1281780", "title": "Chiesa di San Michele a Luicciana", "text": "La chiesa di San Michele a Luicciana si trova nel comune di Cantagallo, in provincia e diocesi di Prato.\nSorge sul piccolo rilievo dominante l'abitato, probabilmente nell'area di uno scomparso castello del XII secolo.\nDocumentata dal Duecento, fu ampliata ai primi del XVIII secolo e notevolmente trasformata intorno al 1760; questi interventi hanno conferito agli interni, ornati da altari, nicchie e confessionali, un aspetto garbato e unitario.\nL'altare della \"Madonna del Rosario\" ospita una statua vestita della \"Madonna col Bambino\", settecentesca, uno dei pochi esempi rimasti di un tipo di immagine un tempo assai diffusa. "}
{"id": "1281783", "revid": "10365404", "url": "https://it.wikipedia.org/wiki?curid=1281783", "title": "Boismortier", "text": ""}
{"id": "1281784", "revid": "767487", "url": "https://it.wikipedia.org/wiki?curid=1281784", "title": "Erotica (film)", "text": "Erotica \u00e8 un documentario del 1961, diretto da Russ Meyer.\n\u00c8 diviso in sei episodi: \"Naked Innocence\", \"Beauties, Bubbles, and H2O\", \"The Bear and the Bare\", \"Nudists on the High Seas\", \"The Nymphs\" e \"The Bikini Busters\"."}
{"id": "1281788", "revid": "9595", "url": "https://it.wikipedia.org/wiki?curid=1281788", "title": "Ignazio De Loyola", "text": ""}
{"id": "1281789", "revid": "762947", "url": "https://it.wikipedia.org/wiki?curid=1281789", "title": "Giuseppe Antonio Vincenzo Aldrovandini", "text": "Studi\u00f2 in giovent\u00f9 con Giacomo Antonio Perti, che gli impart\u00ec lezioni di composizione e contrappunto. Nel 1691 compose il suo primo lavoro, l'oratorio \"La guerra in cielo\" e nel 1695 divent\u00f2 membro dell'Accademia Filarmonica di Bologna, dove nel 1701 fu nominato \"principe\" dell'istituzione. Nel 1696 debutt\u00f2 come operista nella citt\u00e0 natale con lo scherzo giocoso \"Gl'inganni amorosi scoperti in villa\". Da questo momento fino alla morte, avvenuta prematuramente a 35 anni, metter\u00e0 in scena diversi lavori treatrali, privilegiando quelli di carattere serio. Dal 1702 fu compositore onorario del Duca di Mantova e maestro di cappella dell\"'Accademia dello Spirito Santo\" di Ferrara. Mor\u00ec annegato in un canale di Bologna mentre si stava preparando per andare a Venezia.\nAldrovandini come compositore stilisticamente appartiene alla scuola bolognese vocale e strumentale del tardo XVII secolo. Le sue opere, soprattutto drammi, furono rappresentate in tutta Italia; egli compose anche tre opere buffe che ebbero una certa importanza per lo sviluppo di questo genere operistico. Fu notevolmente stimato soprattutto come insegnante di canto, tant'\u00e8 che il Principe Ferdinando de Medici era solito a mandare i propri cantanti a studiare dal compositore bolognese."}
{"id": "1281790", "revid": "2206963", "url": "https://it.wikipedia.org/wiki?curid=1281790", "title": "Chiesa di San Regolo (Montaione)", "text": "La chiesa di San Regolo si trova nella piazza centrale dell'abitato di Montaione, comune italiano in provincia di Firenze, diocesi di Volterra.\nStoria.\nAppartenuta fin dal XII secolo alla diocesi di Volterra, fu unita nel 1816 alla chiesa di San Bartolomeo a Santo Stefano. Nel corso dei secoli fu sottoposta a diversi lavori di ingrandimento e rifacimento.\nIl corpo del beato Vivaldo da San Gimignano al momento della sua morte (1\u00ba maggio 1320) era stato tumulato sotto l'altare maggiore di questa chiesa. Quando il culto del beato fu confermato da papa Pio X (13 febbraio 1908) il corpo fu traslato nella cappella all'interno della chiesa a lui dedicata, nella frazione di San Vivaldo. In realt\u00e0 il corpo del beato fu spostato gi\u00e0 nel Seicento quando la chiesa fu completamente rifatta a spese del montaionese Cristoforo del Bianco, alias Scipione Ammirato il Giovane (che eredit\u00f2 il nome da Scipione Ammirato autore delle \"Istorie fiorentine\" di cui fu segretario) che fu tumulato sotto l'altare maggiore, come si pu\u00f2 leggere al primo gradino verso l'altare e nella lapide posta all'esterno sull'abside.\nDescrizione.\nLa facciata attuale \u00e8 inquadrata da due contrafforti del 1765 e l'interno, scandito da modanature in pietra serena con volte a botte, \u00e8 frutto del rifacimento del 1635 a spese di Scipione Ammirato il Giovane. \nAl primo altare a destra \u00e8 stata ricollocata recentemente la \"Madonna del Consiglio\", di Guido di Graziano della seconda met\u00e0 del XIII secolo, che era stata rimossa e sostituita da una riproduzione fotografica a grandezza reale.\nAl centro dell'abside, costruita nel 1602 e decorata nel 1854 da Cesare Maffei con la \"Vergine in gloria tra i santi Regolo e Bartolomeo\", \u00e8 collocato un \"Crocifisso\" ligneo del XIV secolo, molto venerato. Sulla cantoria in controfacciata vi \u00e8 l'organo a canne, costruito da Antonio Ducci nel 1840; esso \u00e8 a trasmissione meccanica e dispone di 20 registri su unico manuale e pedale.\nDa una porta nella parete destra si accede all'Oratorio della Compagnia dove sono custoditi la \"Madonna col Bambino e Santi\" di Francesco Rosselli (1584) e il secentesco \"Angelo Custode\" di Orazio Fidani."}
{"id": "1281792", "revid": "773636", "url": "https://it.wikipedia.org/wiki?curid=1281792", "title": "Chiesa di San Biagio (Cantagallo)", "text": "La chiesa di San Biagio si trova nel comune di Cantagallo, in provincia di Prato.\nDocumentata dal 1224, la chiesa era di patronato dell'abbazia di Vaiano, e svolse nel medioevo un ruolo importante nella piccola comunit\u00e0 montana quale luogo di fede, ma anche come sede delle assemblee del comune.\nL'interno \u00e8 ad aula unica, con soffitto a capriate; dietro all'altar maggiore \u00e8 posta un'interessante tela degli inizi del XVII secolo, di cultura tardomanieristica, che si ispira al Butteri.\nAdiacente alla chiesa, l'oratorio della Compagnia conserva un modesto dipinto del primo Seicento, venerato con il titolo di \"Madonna della neve\", dell'ambito di Alessio Gimignani."}
{"id": "1281797", "revid": "128991", "url": "https://it.wikipedia.org/wiki?curid=1281797", "title": "Jacob van Ruysdael", "text": ""}
{"id": "1281800", "revid": "773636", "url": "https://it.wikipedia.org/wiki?curid=1281800", "title": "Chiesa di Santa Maria Assunta (Migliana)", "text": "La chiesa di Santa Maria Assunta si trova a Migliana, nel comune di Cantagallo, in provincia di Prato.\nLa chiesa fu costruita in pietra locale (inglobando la compagnia settecentesca come transetto del nuovo edificio) su progetto di Adelio Colzi, e completata nel 1946. L'abside poligonale \u00e8 affrescata con l\"'Assunta, gli Evangelisti e il popolo di Dio\" (1998), opera di Silvestro Pistolesi.\nIl presbiterio conserva un ciborietto rinascimentale.\nDietro la chiesa resta l'antica parrocchiale, documentata dal 1189, con piccola facciata sormontata da campanile secentesco a vela."}
{"id": "1281803", "revid": "767487", "url": "https://it.wikipedia.org/wiki?curid=1281803", "title": "Europe in the Raw", "text": "Europe in the Raw \u00e8 un documentario del 1963, diretto da Russ Meyer."}
{"id": "1281804", "revid": "773636", "url": "https://it.wikipedia.org/wiki?curid=1281804", "title": "Chiesa di San Lorenzo a Usella", "text": "La chiesa di San Lorenzo a Usella si trova nel comune di Cantagallo, in provincia di Prato.\nLa pieve, una delle chiese pi\u00f9 antiche della vallata, \u00e8 documentata dalla fine del X secolo; il patronato spett\u00f2 dal 1189 alla Badia di Vaiano.\nLa chiesa ha subito trasformazioni e rifacimenti, fino alla radicale ristrutturazione del 1907 su progetto di Giuseppe Bacci, con la quale la pieve \u00e8 stata ampliata ricavando le navate laterali da compagnia e canonica. Le modeste forme classicheggianti di facciata e interni si devono a questo intervento, anche se sono settecentesche le volte sulla nave centrale.\nGli altari di destra conservano interessanti tele: una \"Madonna del Rosario\" (1703) vicina ad Anton Domenico Gabbiani, e una bellissima \"Madonna col Bambino e i santi Lorenzo e Barnaba\" (1605 ca.), dell'Empoli, dai colori tersi e caldi. Interessanti anche il crocifisso del primo Settecento sull'altar maggiore e il fonte battesimale in marmo bianco, di un maturo manierismo."}
{"id": "1281810", "revid": "767487", "url": "https://it.wikipedia.org/wiki?curid=1281810", "title": "Second Coming (Shotgun Messiah)", "text": "Second Coming \u00e8 il secondo album degli Shotgun Messiah, uscito nel 1991 per l'Etichetta discografica Combat/Relativity Records."}
{"id": "1281812", "revid": "1305772", "url": "https://it.wikipedia.org/wiki?curid=1281812", "title": "Dedication", "text": ""}
{"id": "1281815", "revid": "104505618", "url": "https://it.wikipedia.org/wiki?curid=1281815", "title": "Campionato del mondo di calcio da tavolo 2004 - Categoria squadre open", "text": "Il Campionato del Mondo di Calcio da tavolo di Bologna in Italia.\nFasi di qualificazione ed eliminazione diretta della gara a squadre della Categoria Open (19 settembre).\nPer la classifica finale vedi Classifica.\nPer le qualificazioni delle altre categorie:"}
{"id": "1281816", "revid": "287204", "url": "https://it.wikipedia.org/wiki?curid=1281816", "title": "Margherita d'Asburgo (disambigua)", "text": "Il nome Margherita \u00e8 appartenuto a diversi membri della Casa d'Asburgo:"}
{"id": "1281817", "revid": "110157", "url": "https://it.wikipedia.org/wiki?curid=1281817", "title": "Coppa Italia 1969-1970", "text": "La Coppa Italia 1969-1970 fu la 23\u00aa edizione della manifestazione calcistica. Inizi\u00f2 il 31 agosto 1969 e si concluse il 10 giugno 1970.\nIl trofeo fu vinto dal , al suo primo titolo.\nLa formula ricalca quasi completamente quella dell'edizione precedente con un'eccezione: delle 9 squadre vincenti dei gironi preliminari le migliori 7 (in termini di punti e differenza reti) accedono direttamente ai quarti di finale, le rimanenti due si affrontano in uno spareggio per determinare l'ottava ammessa ai quarti\nL'edizione in questione \u00e8 la terza consecutiva e l'ultima finora disputata che non ha visto la disputa della finale.\nPrimo turno.\nSpareggio.\nLe sette miglior vincenti dei nove gruppi accedono direttamente ai quarti di finale, mentre le altre due si sfidano per il posto rimanente. Avendo Foggia, Juventus e Torino vinto i loro rappruppamenti con il minor punteggio tra le qualificate (4 punti), la Lega ha deciso tramite sorteggio quale tra le due squadre torinesi possa accedere direttamente alla fase a eliminazione diretta, e quale debba invece giocarsi l'accesso ai quarti di finale in uno spareggio allo stadio Flaminio di Roma contro la formazione pugliese, quella con la peggior differenza reti del lotto."}
{"id": "1281821", "revid": "767487", "url": "https://it.wikipedia.org/wiki?curid=1281821", "title": "I Want More (Shotgun Messiah)", "text": "I Want More \u00e8 un EP degli Shotgun Messiah, uscito nel 1992 per l'etichetta discografica Combat/Relativity Records."}
{"id": "1281822", "revid": "767487", "url": "https://it.wikipedia.org/wiki?curid=1281822", "title": "Dedication (film)", "text": "Dedication \u00e8 un film del 2007, esordio alla regia dell'attore Justin Theroux, presentato al Sundance Film Festival del 2007.\nTrama.\nIl misogino Henry \u00e8 uno scrittore di libri per bambini che si ritrova costretto a lavorare a stretto contatto con l'illustratrice Lucy, questo dopo la morte del suo collega e amico Rudy."}
{"id": "1281826", "revid": "1522738", "url": "https://it.wikipedia.org/wiki?curid=1281826", "title": "Ebanopoli", "text": ""}
{"id": "1281833", "revid": "104821832", "url": "https://it.wikipedia.org/wiki?curid=1281833", "title": "Campionato angolano di calcio", "text": "Il campionato angolano di calcio viene organizzato dalla Federa\u00e7\u00e3o Angolana de Futebol.\nLa struttura.\nLa piramide calcistica locale si compone di due sole divisioni, la Girabola e la Gira Angola. Entrambe si svolgono con la formula del girone all'italiana, tra un numero di squadre variabile. I due livelli sono:\nCampionato femminile.\n\u00c8 inoltre presente un campionato femminile, in cui militano \u2013 secondo i dati della FIFA \u2013 circa atlete."}
{"id": "1281836", "revid": "287204", "url": "https://it.wikipedia.org/wiki?curid=1281836", "title": "Ella Enchanted", "text": ""}
{"id": "1281846", "revid": "110157", "url": "https://it.wikipedia.org/wiki?curid=1281846", "title": "Divisi\u00f3n de Honor 2003-2004 (calcio a 5)", "text": "La Divisi\u00f3n de Honor 2003-2004 \u00e8 stata la 15\u00aa edizione del massimo torneo di calcio a 5 spagnolo. Organizzata dalla Liga Nacional de F\u00fatbol Sala, la stagione regolare \u00e8 iniziata il 13 settembre 2003 e si \u00e8 conclusa il 3 maggio 2004, prolungandosi fino al 27 giugno con la disputa dei play-off.\nPlay-off.\nI play-off valevoli per il titolo nazionale si sono svolti tra l'8 maggio e il 27 giugno 2004. Il regolamento prevede che i quarti di finale si giochino al meglio delle tre gare mentre le semifinali e la finale al meglio delle cinque.\nSupercoppa di Spagna.\nLa 14\u00aa edizione della competizione ha opposto l', vincitore del campionato, al , detentore della Coppa di Spagna. Il trofeo \u00e8 stato assegnato tramite una gara unica disputata sul campo neutro di Santiago di Compostela."}
{"id": "1281847", "revid": "773636", "url": "https://it.wikipedia.org/wiki?curid=1281847", "title": "Chiesa di San Sebastiano (Castiglione d'Orcia)", "text": "La chiesa di San Sebastiano \u00e8 un edificio sacro che si trova a Rocca d'Orcia, nel comune di Castiglione d'Orcia.\nDescrizione.\nLa chiesa \u00e8 ad una sola navata e ha un'insolita facciata che presenta un coronamento mistilineo del XVII secolo, ma anche elementi pi\u00f9 antichi nelle decorazioni delle mensole del portale. Sull'altare maggiore \u00e8 conservata una tela del XVII secolo raffigurante \"San Sebastiano martire\", copia di uno stendardo del Sodoma oggi agli Uffizi di Firenze."}
{"id": "1281850", "revid": "767487", "url": "https://it.wikipedia.org/wiki?curid=1281850", "title": "AK47 (gruppo musicale)", "text": "Gli AK47, detti anche Ak47 o Ak-47, sono un gruppo hip hop italiano formato a Roma nel 1993. Appartenente al movimento delle posse, il gruppo \u00e8 attivo tra il 1993 ed il 1996 per poi ricostituirsi nel 2013 con una diversa formazione. Hanno pubblicato un EP ed un album considerati tra i pi\u00f9 importanti del rap italiano.\nStoria.\nIl gruppo nasce nel 1993 dall'iniziativa di Castro X gi\u00e0 membro dell'Onda Rossa Posse e voce degli Assalti Frontali tra il 1991 e il 1993, con l'idea di proporre un rap politicamente schierato a sinistra riprendendo gli ideali che avevano mosso le posse. Il nome del gruppo ricorda quello dell'omonimo fucile d'assalto sovietico conosciuto come \"Kalashnikov\".\nIl gruppo pubblica le sue prime due canzoni, \"Niente da festeggiare\" e \"1.9.9.1\" nella compilation \"Balla e difendi\", pubblicata nel 1991 dall'etichetta romana Gridalo Forte, progetto che raggruppa alcuni brani di quattro band del circuito indipendente romano, oltre agli AK47 vi figurano infatti: Banda Bassotti, Filo da Torcere e Red House.\nIl gruppo si fa conoscere a livello nazionale con l'EP \"0516490872\", autoprodotto, uscito nel 1993 e contenente l'omonima traccia ispirata dal libro \"Gli invisibili\" di Nanni Balestrini che ricorda la detenzione di Silvia Baraldini negli Stati Uniti, il titolo dell'EP \u00e8 il numero di matricola con della Baraldini da detenuta.\nNello stesso anno il gruppo collabora con il Comitato di Solidariet\u00e0 con i Popoli dell'America Latina \"Carlos Fonseca\" di Roma, nell'ambito del progetto \"Amplifichiamo Cuba\", svolgendo una serie di concerti il cui ricavato viene donato alla Federazione delle Donne Cubane il 31 luglio, nel corso di un concerto a L'Avana tenuto dagli AK47 assieme a Tanya y su Grupo. Gli AK47 sono tra i primi gruppi hip hop a giungere sul suolo di Cuba, portando un genere visto con una certa diffidenza perch\u00e9 originario degli Stati Uniti, antagonisti per eccellenza del paese caraibico.\nDopo questo progetto, il gruppo prosegue la sua attivit\u00e0 aprendo nel 1994 la casa discografica indipendente La Cordata, assieme ad Assalti Frontali, One Love Hi Pawa e 00199. Nello stesso anno King, membro del gruppo, collabora con Lou X al disco \"Dal basso\", pubblicato da La Cordata.\nNel 1996 il gruppo registra l'album \"Fuori dal centro\" presso lo Studio 9 di Marco \"Scocchi\" Scocchera e Keir Fraser, avvalendosi del contributo di Michele Mancaniello (basso) e Michele Ferrara (chitarra). L'album viene pubblicato dalle edizioni il manifesto, con Pino Cacucci che cura le note di copertina e con la collaborazione di Vittorio Nocenzi del Banco del Mutuo Soccorso. Di questo album, due tracce vengono riprese per essere inserite nel biennio successivo in due compilation di hip hop italiano: \"Spigoli di luce\" viene utilizzata dall'etichetta Trikont nella compilation \"Parole Italiane\", mentre \"Ritmo cardiaco\" entra nella raccolta sull'hip hop romano dal titolo \"Epicentro Romano\". Dopo quest'ultimo lavoro, il gruppo realizza nient'altro per lunghi anni, sparendo dalle scene.\nNel 2013, a distanza di 17 anni da \"Fuori dal Centro\", in una formazione ridotta, gli AK47 pubblicano il singolo \"Sole di notte\", coprodotto con lo studio Wax. Il brano \u00e8 incentrato sul tema delle violenze e delle torture di Stato."}
{"id": "1281852", "revid": "339392", "url": "https://it.wikipedia.org/wiki?curid=1281852", "title": "LookFind Alcal\u00e1 Carnicer", "text": ""}
{"id": "1281855", "revid": "773636", "url": "https://it.wikipedia.org/wiki?curid=1281855", "title": "Chiesa di San Simeone (Castiglione d'Orcia)", "text": "La chiesa di San Simeone \u00e8 un edificio sacro che si trova in localit\u00e0 Rocca d'Orcia a Castiglione d'Orcia.\nStoria e descrizione.\nConsacrata nel 1633, dalla sobria facciata duecentesca che presenta un portale con arco a sesto ribassato.\nTra le opere, una seicentesca \"Crocifissione\" di Fabrizio Boschi e \"Madonna del Rosario\" che richiama lo stile di Vincenzo Rustici. Nella parete sinistra sono visibili resti di affreschi del XIV secolo, collegabili alla maniera di Bartolo di Fredi; si distinguono in particolare la \"Madonna della Misericordia\" e il \"Battesimo di Cristo\"."}
{"id": "1281865", "revid": "76963", "url": "https://it.wikipedia.org/wiki?curid=1281865", "title": "Robert Wahlberg", "text": "Fratello maggiore dei pi\u00f9 noti Donnie e Mark Wahlberg, ha debuttato nel 1998 nel film \"Southie\"."}
{"id": "1281868", "revid": "773636", "url": "https://it.wikipedia.org/wiki?curid=1281868", "title": "Eremo del Vivo", "text": "La pieve di San Marcello e l'annesso oratorio di San Bartolomeo, noti come lEremo del Vivo, sono due edifici sacri che si trovano in localit\u00e0 Vivo d'Orcia\nLa pieve di San Marcello \u00e8 oggi completamente trasformata anche nell'orientamento. Consacrata nel 1726, \u00e8 dedicata al pontefice Marcello II, al secolo Marcello Cervini, eletto papa il 10 aprile 1555.\nL'oratorio di San Bartolomeo, denominato Ermicciolo, fu probabilmente la prima sede dell'Eremo del Vivo, la cui formazione \u00e8 attribuita a San Romualdo all'inizio dell'XI secolo. Il piccolo edificio \u00e8 ad unica navata conclusa con abside semicircolare. Da notare il ricco apparato decorativo della facciata che presenta nella parte superiore una serie di arcatelle pensili sostenute da mensolette e da due colonnette che dividono il complesso decorativo in tre parti. Anche l'abside presenta un coronamento di arcatelle pensili."}
{"id": "1281871", "revid": "1305772", "url": "https://it.wikipedia.org/wiki?curid=1281871", "title": "Pieve di San Marcello", "text": ""}
{"id": "1281874", "revid": "124108599", "url": "https://it.wikipedia.org/wiki?curid=1281874", "title": "Newcastle United Jets Football Club", "text": "Il Newcastle United Jets Football Club \u00e8 una societ\u00e0 calcistica australiana di Newcastle, nel Nuovo Galles del Sud. Gioca le partite casalinghe all'EnergyAustralia Stadium (26.126 posti) e milita nella A-League Men.\nIl club \u00e8 stato fondato nel 2000, quando ha partecipato alla National Soccer League come \"Newcastle United\".\nStoria.\nLe origini.\nLa prima squadra con sede a Newcastle che partecipa ad un campionato nazionale \u00e8 il \"Newcastle KB United\" che \u00e8 fondato nel 1978, un anno dopo la creazione della National Soccer League.\nIl titolo sportivo per la partecipazione al massimo campionato nazionale australiano \u00e8 poi acquisito dagli Adamstown Rosebuds nel 1984 dopo il fallimento del Newcastle KB United. I Rosebuds cambiano il proprio nome in \"Newcastle Rosebud United\" nel periodo in cui partecipano alla NSL.\nIl titolo sportivo passa poi nel 1991 ai \"Newcastle Breakers\", club creato sulla base dei Newcastle Australs, squadra fondata nel 1952 dai membri del Gretna Austral.\nIl Newcastle United.\nIl \"Newcastle United\" \u00e8 fondato nel 2000 da Con Constantine sulle ceneri dei Newcastle Breakers, a cui era stato revocato il titolo sportivo per la partecipazione alla NSL alla conclusione della stagione 1999/2000. Con la fondazione della nuova societ\u00e0 la squadra torna a giocare allo stadio del Newcastle KB United, ovvero l'EnergyAustralia Stadium.\nIl club \u00e8 poi rinominato in \"Newcastle United Jets\" quando partecipa alla A-League per la stagione inaugurale 2005-06. Tale operazione fu necessaria anche al fine di evitare di confondere la societ\u00e0 australiana con quella inglese partecipante alla Premier League inglese, il Newcastle United F.C.. Il nome \"Jets\" si riferisce alla Base aerea di Williamtown, situata a circa 20 chilometri a Nord di Newcastle, mentre il nuovo logo del club riporta tre F/A-18 Hornet, che la Royal Australian Air Force ospita a Williamtown.\nA-League.\nL'ex allenatore della Nazionale inglese e della Nazionale australiana Terry Venables \u00e8 segnalato inizialmente come il favorito per diventare il direttore tecnico della squadra, ma la cosa \u00e8 poi smentita dal suo agente. Successivamente viene invece annunciato l'arrivo di Richard Money per la stagione 2005-06. Fra i giocatori che arrivano ai Jets vi \u00e8 anche Ned Zeli\u0107, nazionale australiano che firma un contratto biennale. La squadra si classifica al quarto posto in campionato, qualificandosi per le finali dove per\u00f2 vengono eliminati nelle semifinali dai Central Coast Mariners.\nA fine stagione l'allenatore Money viene ingaggiato dalla squadra inglese del Walsall, venendo cos\u00ec sostituito da Nick Theodorakopoulos. Nell'Ottobre del 2006 per\u00f2, dopo aver disputato la Pre Season Cup e le prime sette giornate di campionato senza aver ottenuto nessuna vittoria, Theodorakopoulos diventa il primo allenatore ad essere esonerato nella storia del club dall'inizio della partecipazione all'A-League. Il suo assistente Gary van Egmond prende il posto di allenatore per il resto della stagione 2006-07, per poi firmare successivamente anche un contratto di altre tre anni con il club.\nIl 19 gennaio 2007 i Jets si qualificano per la seconda volta consecutiva alle finali di A-League dopo aver sconfitto per 4-0 i Melbourne Victory. La squadra per\u00f2 viene eliminata nella finale preliminare dall'Adelaide United dopo i calci di rigore, non riuscendo cos\u00ec a raggiungere la qualificazione per la finale nazionale e mancando cos\u00ec anche la partecipazione alla stagione successiva della AFC Champions League.\nMolto migliore la prestazione per la stagione 2006-07. Al contrario di molte previsioni, il Newcastle Jets finisce il campionato in seconda posizione. Dopo aver vinto con il Queensland Roar per raggiungere la finalissima con il Central Coast Mariners vince 1-0 perci\u00f2 diventando Campione in carica.\nPer disputare la AFC Champions League 2009 i Newcastle Jets hanno ingaggiato per 6 mesi l'attaccante ex Lazio, Parma, Salernitana e Modena, Fabio Vignaroli.\nIl 20 maggio 2015 la federazione australiana annuncia l'immediata revoca della licenza per disputare l'A-League a seguito di problemi finanziari del club.\nDivise.\nLa prima divisa fu blu reale con banda rossa.\nIn seguito fu color oro fino all'attuale divisa a strisce rosso-blu."}
{"id": "1281875", "revid": "158286", "url": "https://it.wikipedia.org/wiki?curid=1281875", "title": "Oratorio di San Bartolomeo (Castiglione d'Orcia)", "text": ""}
{"id": "1281877", "revid": "158286", "url": "https://it.wikipedia.org/wiki?curid=1281877", "title": "Ermicciolo", "text": ""}
{"id": "1281882", "revid": "298055", "url": "https://it.wikipedia.org/wiki?curid=1281882", "title": "Clem", "text": ""}
{"id": "1281883", "revid": "486946", "url": "https://it.wikipedia.org/wiki?curid=1281883", "title": "Abu Hakam", "text": ""}
{"id": "1281892", "revid": "767487", "url": "https://it.wikipedia.org/wiki?curid=1281892", "title": "Ultima notte a Warlock", "text": "Ultima notte a Warlock (\"Warlock\") \u00e8 un film del 1959 diretto da Edward Dmytryk, interpretato da Henry Fonda, Richard Widmark e Anthony Quinn.\nTrama.\nNella cittadina di Warlock c'\u00e8 voglia di legalit\u00e0 e volont\u00e0 di liberarsi della banda di razziatori di bestiame e fuorilegge di Mcquown, che imperversa in paese senza che lo sceriffo locale possa opporsi. I cittadini chiedono quindi aiuto al pistolero mercenario Clay Blaisedell, famoso per le sue pistole dall'impugnatura dorata. Blaisedell, assieme all'amico Tom Morgan, che gestisce il gioco d'azzardo e che gli \u00e8 morbosamente legato, ristabilisce l'ordine nella frontiera imponendo la sua legge, che a volte coincide con il senso comune. Far\u00e0 la stessa cosa a Warlock sino a quando non si scontrer\u00e0 con John Gannon, ex bandito redento diventato sceriffo, desideroso di imporre la vera giustizia."}
{"id": "1281896", "revid": "110157", "url": "https://it.wikipedia.org/wiki?curid=1281896", "title": "Divisi\u00f3n de Honor 2006-2007 (calcio a 5)", "text": "La Divisi\u00f3n de Honor 2006-2007 \u00e8 stata la 18\u00aa edizione del massimo torneo di calcio a 5 spagnolo. Organizzata dalla Liga Nacional de F\u00fatbol Sala, la stagione regolare \u00e8 iniziata il 16 settembre 2006 e si \u00e8 conclusa il 19 maggio 2007, prolungandosi fino al 23 giugno con la disputa dei play-off.\nPlay-off.\nI play-off valevoli per il titolo nazionale si sono svolti tra il 23 maggio e il 23 giugno 2007. Il regolamento prevede che i quarti di finale e le semifinali si giochino al meglio delle tre gare mentre la finale al meglio delle cinque.\nSupercoppa di Spagna.\nFormula.\nLa 17\u00aa edizione della competizione \u00e8 stata caratterizzata da una formula inedita. Oltre all', vincitore del campionato, e al , detentore della Coppa di Spagna, sono stati ammessi il , finalista dei play-off, e il in qualit\u00e0 di societ\u00e0 organizzatrice. Il trofeo \u00e8 stato assegnato tramite una finale a quattro, con incontri a eliminazione diretta giocati a Castell\u00f3n de la Plana presso il Pabell\u00f3n Ciutat de Castell\u00f3. Gli accoppiamenti delle semifinali sono stati determinati tramite sorteggio."}
{"id": "1281903", "revid": "107884623", "url": "https://it.wikipedia.org/wiki?curid=1281903", "title": "Divulgazione scientifica brillante", "text": "La divulgazione scientifica brillante \u00e8 un genere letterario di stampo illuministico, nato all'inizio del XVIII secolo, che si prefiggeva lo scopo di semplificare e rendere gradevole la spiegazione delle nuove scoperte scientifiche, spesso giudicate incomprensibili o tediose dal pubblico, a causa della radicata carenza di cultura tecnica nella popolazione europea dell'epoca.\nDescrizione.\nI divulgatori scientifici brillanti, per lo pi\u00f9, erano letterati appassionati dalle nascenti teorie razionaliste i quali, attraverso esempi pratici e paragoni, conditi da aneddoti e motteggi, cercavano di rendere divertente la comprensione di cause ed effetti di eventi ed osservazioni scientifiche che, gi\u00e0 si prevedeva, avrebbero cambiato radicalmente il comune modo di pensare ed intendere le cose.\nPioniere della divulgazione scientifica brillante fu lo scrittore francese Bernard le Bovier de Fontenelle che, nella seconda parte della sua lunga vita artistica, si dedic\u00f2 principalmente a questo genere letterario. Di lui ricordiamo, ad esempio, \"\u00c9l\u00e9ments de la g\u00e9om\u00e9trie de l'infini\" (1727); un'opera la cui validit\u00e0 scientifica venne ampiamente contestata, ma che ebbe un forte impatto sul pubblico europeo.\nIn Italia, il primo esponente di questa saggistica fu lo scrittore Francesco Algarotti che con la sua operetta \"Neutonianismo per le dame\" (1737) immaginava di esporre i principi dell'ottica di Newton ad una nobildonna curiosa dell'argomento. L'opera, particolarmente apprezzata da Voltaire, venne riveduta, ampliata e corretta, per essere riedita con il titolo \"Dialoghi sopra l'ottica neutoniana\".\nDalla met\u00e0 del Nocevento e l'avvento di nuovi media, questo genere letterario \u00e8 stato affiancato con successo da opere cinematografiche e televisive."}
{"id": "1281904", "revid": "6923", "url": "https://it.wikipedia.org/wiki?curid=1281904", "title": "SCE Soho Studio", "text": "SCE Soho Studio chiamato anche Team Soho \u00e8 un'azienda britannica produttrice di videogiochi.\nLa societ\u00e0 \u00e8 sussidiaria di SCEE. Ha iniziato a sviluppare per i titoli della prima PlayStation. Lo studio nel 2002 sviluppa il gioco The Getaway per PlayStation 2 prima di unirsi nel 2001 con lo Studio Camden per formare SCE London Studio in cui insieme hanno lavorato sul gioco: . Tuttavia, il logo del Team Soho rimane attivo sulla serie The Getaway. L'azienda ha pubblicato un videogioco d'azione che fa parte della serie di The Getaway cio\u00e8 Gangs of London per PlayStation Portable."}
{"id": "1281905", "revid": "767487", "url": "https://it.wikipedia.org/wiki?curid=1281905", "title": "L'isola della paura (romanzo)", "text": "L'isola della paura \u00e8 un romanzo del 2003, scritto da Dennis Lehane.\nTrama.\n1954, Massachusetts. A Shutter Island, un inospitale isolotto appena al largo di Boston, \u00e8 stato installato un istituto psichiatrico, Ashecliffe, ricavato nei padiglioni di una fortezza abbandonata dall'esercito e destinato ad ospitare pazienti particolarmente gravi e pericolosi, se non irrecuperabili. L'U.S.Marshal Teddy Daniels viene mandato con un nuovo partner, l'agente Chuck Aule, ad investigare sulla misteriosa scomparsa di una paziente, Rachel Solando, internata per l'uccisione dei suoi tre figli. La donna si \u00e8 volatilizzata dalla sua camera, sebbene questa fosse chiusa dall'esterno e nessuno dei numerosi sorveglianti l'abbia vista fuggire, ed ha lasciato solo un enigmatico messaggio, che pare contenere un codice da decifrare.\nLa missione di Daniels e Aule ha anche un secondo scopo, ufficioso e segreto: quello di verificare e riferire quali siano i metodi terapeutici adottati nell'ospedale, dove si sospetta che, su mandato dei servizi segreti, vengano attuate terapie sperimentali estreme a danno dei pazienti pi\u00f9 gravi, usati come cavie umane. Non \u00e8 casuale, quindi, che l'intero staff della clinica, sulla difensiva, manifesti subito ostilit\u00e0 e diffidenza nei confronti dei due investigatori, e che molte aree della clinica siano mantenute inaccessibili persino all'FBI. L'anziano dott. Naering, terapeuta di riferimento nell'ospedale, nega agli agenti la facolt\u00e0 di esaminare le cartelle del personale medico, ostacolando cos\u00ec un prezioso filone di indagine, dal momento che proprio il principale sospettato di aver favorito la fuga della donna scomparsa, lo psichiatra che l'aveva in cura, \u00e8 stato fatto partire dall'isola proprio prima che arrivassero gli investigatori, e in questo modo \u00e8 stato sottratto al loro interrogatorio.\nIl direttore dell'istituto, il dott. Cawley, manifesta ben presto un interesse diretto per le condizioni di salute dello stesso agente Daniels. Teddy infatti soffre di frequenti e dolorose emicranie e di una sorta di innata fobia per il mare (motivo per cui la permanenza sull'isola \u00e8 per lui causa di costante disagio). Inoltre l'uomo appare traumatizzato da dolorosi eventi del suo passato recente: gli orrori della guerra mondiale, la liberazione di un campo di concentramento tedesco nel cui ricordo Daniels trova non poche similitudini con il presente istituto Ashecliffe, e soprattutto la tragica perdita della moglie Dolores, rimasta vittima di un incendio doloso. Daniels \u00e8 persuaso che proprio il responsabile dell'incendio, il folle Andrew Laeddis, sia internato tra i pazienti dell'istituto di Shutter Island, e all'insaputa di tutti coltiva propositi di vendetta, cercando di scovare ed uccidere il responsabile della morte della moglie.\nIntanto l'indagine sulla scomparsa della Solando viene complicata dall'arrivo di un violento uragano che si abbatte sull'isola, e da una successiva rivolta dei pazienti che approfittano dei danni provocati dalla tempesta agli impianti di sicurezza del manicomio. I due agenti iniziano a sospettare che lo staff medico non solo osteggi apertamente la loro inchiesta, ma stia complottando per impedire loro di far ritorno sulla terraferma.\nImprovvisamente viene annunciato che Rachel \u00e8 stata trovata vicino al faro. Rachel non ha nemmeno un graffio e, nonostante i tentativi di Teddy di scoprire qualcosa in pi\u00f9, la donna non fornisce alcuna informazione di rilievo e sfocia infine in una reazione violenta. In seguito, Teddy, nel padiglione C (in cui vengono tenuti i pazienti ritenuti maggiormente pericolosi) trova in una cella George Noyce, l'uomo che l'aveva avvisato degli esperimenti: George lo accusa di averlo percosso violentemente e afferma di trovarsi l\u00ec per colpa sua. Manifesta inoltre la sua paura di essere portato al faro e cerca di spronare Ted ad accettare il fatto che la moglie ormai non ci sia pi\u00f9.\nTeddy si reca vicino al faro in compagnia di Chuck e, dopo essersi allontanato, scopre al suo ritorno che il suo partner non c'\u00e8 pi\u00f9. Per cercarlo scende dalla scogliera e scopre una grotta in cui una donna, che dichiara di essere una psichiatra che lavorava al centro, si sta nascondendo: la donna dice a Teddy che lei in passato era un medico dell'ospedale, fino a che non scopr\u00ec che si stavano effettuando degli esperimenti illegali; a quel punto venne ricoverata come paziente. Spiega inoltre che nell'ospedale vengono utilizzati psicofarmaci per cercare di ottenere e gestire il controllo mentale, con l'obiettivo di creare spie infiltrate da utilizzare nella guerra fredda. Oltre a ci\u00f2 lo informa che molto probabilmente lo hanno gi\u00e0 drogato (cibo, bevande, sigarette, un paio di aspirine che ha chiesto per una forte emicrania) non appena arrivato sull'isola.\nTeddy, riportato all'ospedale dal direttore, riesce a creare un diversivo per scappare e raggiungere il faro; l\u00ec disarma la guardia posta all'entrata e sale in cima alla struttura dove, con suo grande stupore, vi trova Cawley, che lo sta aspettando seduto a un tavolo.\nIl dottore, a questo punto, rivela a Teddy che egli \u00e8, in realt\u00e0, Andrew Laeddis, e che il paziente numero 67 dell'ospedale a cui il messaggio si riferiva \u00e8 proprio lui tanto che Edward Daniels \u00e8 un anagramma di Andrew Laeddis. Gli rivela che fu egli stesso ad aver sparato alla moglie, maniaca depressiva, dopo che lei aveva annegato i loro tre bambini. In seguito, come difesa dal dolore e dai sensi di colpa, Andrew Laeddis cre\u00f2 una storia di fantasia dove lui era un eroe dell'FBI. Egli invent\u00f2 la figura di Rachel Solando, il tutto per coprire la delusione e il ricordo di quanto aveva commesso. Gi\u00e0 da due anni era sotto le cure del dottor Sheehan, l'uomo che nella sua realt\u00e0 immaginaria veste i panni della sua spalla, Chuck. Sheehan e Cawley avevano deciso di tentare un esperimento che fosse una sorta di gioco di ruolo, permettendo ad Andrew di vivere al di fuori di tutti i suoi deliri, creando questa storia e questi personaggi, assecondandolo per cercare di riportarlo alla realt\u00e0. Viene spronato ad accettare questa realt\u00e0; in caso contrario la conseguenza sarebbe la lobotomia, praticata nel faro.\nDopo aver faticato a fare propria questa realt\u00e0, la memoria di Andrew ritorna e sviene sopraffatto dai ricordi.\nPoco dopo in una stanza con Sheehan e Cawley, da loro interrogato, Andrew ricorda perfettamente come si svolsero gli eventi due anni prima e sembra fare pace col suo passato, accettando quanto raccontato dai due dottori sul faro.\nLa mattina seguente per\u00f2, seduti su alcuni gradini nel giardino della clinica, quando Sheehan (Chuck) gli pone una domanda, Andrew sembra di nuovo vivere nella sua artefatta realt\u00e0 parallela.\nSheehan volge uno sguardo al lontano Cawley e scuote la testa.\nTrasposizione cinematografica.\nDa questo romanzo, rielaborato in una sceneggiatura firmata da Laeta Kalogridis, \u00e8 stato tratto \"Shutter Island\", film del 2010 diretto da Martin Scorsese ed interpretato, tra gli altri, da Leonardo DiCaprio e Mark Ruffalo nel ruolo dei due protagonisti."}
{"id": "1281907", "revid": "599013", "url": "https://it.wikipedia.org/wiki?curid=1281907", "title": "Remanufacture", "text": "Remanufacture pu\u00f2 riferirsi a:"}
{"id": "1281908", "revid": "31886", "url": "https://it.wikipedia.org/wiki?curid=1281908", "title": "Burn (Fear Factory)", "text": "Burn \u00e8 un EP dei Fear Factory, pubblicato nel 1997 dalla Roadrunner Records.\nLa \"title track\" \u00e8 un remix di \"Flashpoint\", canzone del precedente \"Demanufacture\", presente anche in \"Remanufacture\"."}
{"id": "1281909", "revid": "767487", "url": "https://it.wikipedia.org/wiki?curid=1281909", "title": "Chiesa di Sant'Anna nel Lehel", "text": "La chiesa parrocchiale di Sant'Anna nel Lehel (\"Pfarrkirche St. Anna im Lehel\") \u00e8 una chiesa di Monaco di Baviera, la prima costruita nel quartiere del Lehel. \u00c8 sede dell'omonima parrocchia.\nStoria e descrizione.\nNel 1885 venne indetto un concorso per la progettazione della chiesa parrocchiale per il quartiere del Lehel. Il progetto vincente fu quello di Gabriel von Seidl. I lavori di costruzione della chiesa iniziarono nel 1887 e terminarono nel 1892. Il progetto \u00e8 ispirato alle basiliche imperiali romaniche della Renania, stile diffusosi enormemente in Germania dopo il 1870. La basilica \u00e8 a pianta quadrata, con tre navate. Il transetto e l'abside si aprono su di una cappella. La facciata ha un enorme campanile con orologio e un portale d'ingresso in stile neoromanico. L'abside fu decorato con affreschi di Rudolf von Seitz nel 1892; l'affresco mostra la Trinit\u00e0 circondata da santa Maria, sant'Anna e dagli apostoli.\nIl santo padre si chiama Phater Clemens, celebra messe e comunioni.\nCollegamenti esterni.\nSito ufficiale"}
{"id": "1281911", "revid": "1927146", "url": "https://it.wikipedia.org/wiki?curid=1281911", "title": "Anhalt-Zerbst", "text": "Anhalt-Zerbst fu un principato tedesco. Venne creato per la prima volta nel 1252 a seguito della partizione del principato di Anhalt. La capitale dello stato era Zerbst. Anhalt-Zerbst cess\u00f2 di esistere nel 1396 quando venne diviso tra l'Anhalt-Dessau e l'Anhalt-K\u00f6then.\nVenne ricreato nel 1544 quando l'Anhalt-Dessau venne ulteriormente diviso. La seconda ricomposizione perse molti territori nel 1603 quando lo stato venne nuovamente diviso e molti possedimenti andarono all'Anhalt-Dessau, all'Anhalt-Bernburg, all'Anhalt-Pl\u00f6tzkau ed all'Anhalt-K\u00f6then. Anhalt-Zerbst perse nuovamente dei territori nel 1667 con la creazione dell'Anhalt-M\u00fchlingen e dell'Anhalt-Dornburg. Nel 1796 il Principato di Anhalt-Zerbst cess\u00f2 definitivamente di esistere con la morte dell'ultima erede, Federica Augusta Sofia e i suoi territori passarono all'Anhalt-Dessau.\nPrincipi di Anhalt-Zerbst (1252-1396), Prima creazione.\nPrincipato diviso tra Anhalt-K\u00f6then e Anhalt-Dessau.\nPrincipi di Anhalt-Zerbst (1544-1586), Quarta Creazione.\nNel 1544 avviene la divisione tra Anhalt-Pl\u00f6tzkau, Anhalt-Dessau e Anhalt-Zerbst\nDivisione in Anhalt-Dessau, Anhalt-Bernburg, Anhalt-K\u00f6then, Anhalt-Pl\u00f6tzkau e Anhalt-Zerbst.\nPrincipi di Anhalt-Zerbst (1603-1796), Quinta Creazione.\nL'eredit\u00e0 passa al ramo della famiglia degli Anhalt-Zerbst-Dornburg.\nTerritorio diviso tra Anhalt-Dessau, Anhalt-K\u00f6then e Anhalt-Bernburg."}
{"id": "1281917", "revid": "110157", "url": "https://it.wikipedia.org/wiki?curid=1281917", "title": "Coppa Italia 1970-1971", "text": "La Coppa Italia 1970-1971 fu la 24\u00aa edizione della manifestazione calcistica. Inizi\u00f2 il 30 agosto 1970 e si concluse il 27 giugno 1971.\nIl trofeo fu vinto dal , al suo quarto titolo.\nLa formula \u00e8 la stessa dell'edizione precedente, e prevede quindi la disputa di un girone finale all'italiana a 4 squadre. Il fatto che Milan e Torino concludano il girone a pari punti impone la necessit\u00e0 di disputare uno spareggio in campo neutro (al Ferraris di Genova) che \u00e8 a tutti gli effetti una finale, anche se non viene conteggiata come tale nelle statistiche della competizione, decisa dal dischetto dal giocatore del Torino Sergio Madd\u00e8 che realizz\u00f2 tutti e 5 i calci di rigore a sua disposizione (mentre il suo avversario del Milan, Gianni Rivera, ne mise a segno solamente 3), non essendo ancora in vigore l'attuale regola che non permette allo stesso calciatore di calciare pi\u00f9 volte i rigori che decidono l'incontro.\nPrimo turno.\nSpareggio di qualificazione.\nLe sette miglior vincenti dei nove gruppi accedono ai direttamente ai quarti di finale. Le altre due si sfidano per il posto rimanente."}
{"id": "1281918", "revid": "767487", "url": "https://it.wikipedia.org/wiki?curid=1281918", "title": "In the Army Now (singolo)", "text": "In the Army Now \u00e8 una canzone famosa come successo del 1986 della rock band inglese Status Quo. Accompagnata da un esplicito video musicale che mostra la durezza della vita dei soldati, costituisce una amara riflessione sulla inutilit\u00e0 della guerra.\nLa canzone.\nIn realt\u00e0, in origine, autori del pezzo sono i fratelli olandesi Ron &amp; Ferdi Bolland, che quattro anni prima pubblicandolo come singolo (con il titolo completo di \"You Are in the Army Now\") sono riusciti ad ottenere un discreto successo commerciale in tutta Europa. Ma Francis Rossi, cantante e leader degli Status Quo, \u00e8 convinto che il brano sia molto migliorabile, oltre che perfetto per la sua voce.\nI Quo decidono pertanto di lavorarci su curando ogni dettaglio e lo adattano alla doppia chitarra di Rossi &amp; Parfitt. Poi, tramite un sapiente utilizzo di tastiere e sintetizzatori, trasformano letteralmente il suono creando atmosfere eleganti e ricercate, in piena conformit\u00e0 ai fascinosi standard del periodo.\nIl 45 giri si piazza al secondo posto nelle classifiche britanniche e si insedia in cima alle classifiche in molti paesi, divenendo uno dei maggiori hit internazionali della band.\nNote:\nVersione 2010.\nLa canzone In the Army Now \u00e8 stata ripubblicata dagli stessi Status Quo in una nuova versione nel settembre 2010, allo scopo di raccogliere fondi in favore di istituzioni benefiche inglesi che si occupano di fornire sostegno ai soldati reduci.\nCollegamenti esterni.\nVideo musicale del brano su Youtube"}
{"id": "1281919", "revid": "190065", "url": "https://it.wikipedia.org/wiki?curid=1281919", "title": "L'ultima notte a Warlock", "text": ""}
{"id": "1281921", "revid": "150809", "url": "https://it.wikipedia.org/wiki?curid=1281921", "title": "MRA Gvtarra Xota", "text": ""}
{"id": "1281922", "revid": "219110", "url": "https://it.wikipedia.org/wiki?curid=1281922", "title": "CLAP", "text": "CLAP (Consorzio Lucchese Autotrasporti Pubblici), nata nel 1969, \u00e8 stata la principale azienda della provincia di Lucca nella gestione del trasporto pubblico locale, confluita in Vaibus nel 2005 con l'azienda F.lli Lazzi e la soc. C.lu.b., e nel 2012 assorbita dalla neonata societ\u00e0 CTT Nord, il che decret\u00f2 la scomparsa del nome CLAP.\nEsercizio.\nCLAP s.p.a. gestiva i trasporti urbani tra le principali citt\u00e0 della piana di Lucca e della Versilia collegandone attraverso linee extraurbane i due centri principali (Lucca e Viareggio). \nNel 2012 si riunisce con ATL Livorno, CPT Pisa, Lazzi area lucchese e successivamente ATN Massa Carrara a formare una nuova societ\u00e0, la gi\u00e0 citata CTT Nord.\nConsorzi.\nDal 2005, in seguito alla decisione della regione di assegnare il trasporto pubblico locale ad un unico gestore per ciascuno dei 14 lotti istituiti, partecipa al consorzio Vaibus s.c.a.r.l."}
{"id": "1281924", "revid": "1776051", "url": "https://it.wikipedia.org/wiki?curid=1281924", "title": "The Gabber Mixes", "text": "The Gabber Mixes \u00e8 un EP dei Fear Factory, pubblicato nel 1997."}
{"id": "1281925", "revid": "287204", "url": "https://it.wikipedia.org/wiki?curid=1281925", "title": "Cattedrale di San Salvatore", "text": "Cattedrale di San Salvatore"}
{"id": "1281926", "revid": "767487", "url": "https://it.wikipedia.org/wiki?curid=1281926", "title": "Red Sky (Status Quo)", "text": "Red Sky \u00e8 un brano inciso dalla rock band inglese Status Quo, pubblicato come singolo nel luglio del 1986.\nLa canzone.\nAnche questo secondo singolo estratto dall'album \"In the Army Now\" \u00e8 composto per il longevo gruppo inglese dall'amico bassista della Dave Edmunds' Band, John David.\nContraddistinto da energici riff di chitarra, ritmica ben sostenuta e potenti cadenze della batteria, il brano viene pubblicato in due differenti formati e si posiziona al n. 19 delle classifiche inglesi."}
{"id": "1281929", "revid": "76963", "url": "https://it.wikipedia.org/wiki?curid=1281929", "title": "Raven De La Croix", "text": "Biografia.\n\u00c8 nota principalmente per aver interpretato \"Le deliranti avventure erotiche dell'agente speciale Marg\u00f2\", diretto da Russ Meyer nel 1976. Ha interpretato inoltre una piccola parte nel cult movie \"The Blues Brothers - I fratelli Blues\" e nel 2006 ha vinto l'EBE Award, premio assegnato dall'International UFO Congress, per la sua interpretazione in \"Alien Secrets\". \u00c8 stata l'unica attrice di Russ Meyer che si \u00e8 fatta ridurre il seno, dopo aver lavorato in un suo film."}
{"id": "1281931", "revid": "767487", "url": "https://it.wikipedia.org/wiki?curid=1281931", "title": "Rollin' Home", "text": "Rollin' Home' \u00e8 un brano inciso dalla rock band inglese Status Quo, pubblicato come singolo nel maggio del 1986.\nLa canzone.\nLa traccia viene scritta da John David, bassista della Dave Edmunds' Band, ed \u00e8 il primo singolo pubblicato dagli Status Quo con la nuova formazione che vede Jeff Rich alla batteria e John 'Rhino' Edwards al basso.\nLo stile \u00e8 quello di un rock molto leggero e ritmato capace di fondere il tipico boogie da sempre offerto dalla band con le sonorit\u00e0 elettroniche in gran voga nel periodo.\nSostenuto da un divertente video musicale girato nel corso di una tourn\u00e9e negli Emirati Arabi, il singolo sale al n. 9 delle classifiche inglesi."}
{"id": "1281938", "revid": "1008732", "url": "https://it.wikipedia.org/wiki?curid=1281938", "title": "Meleto Valdarno", "text": "Meleto Valdarno \u00e8 un villaggio di origini medievali situato nel Valdarno Superiore, frazione del comune di Cavriglia, provincia di Arezzo.\nStoria.\nI primi documenti relativi alla storia di Meleto si riferiscono all'anno 1241 circa, quando la famiglia dei Franzesi, proprietari dell'omonimo castello non lontano dal villaggio, volendo allargare il proprio feudo, richiesero l'acquisto del podere \"Le Piazzole\".\nBen pi\u00f9 antica invece la villa storica del villaggio, Villa Barberino, antico presidio longobardo dell'874 D.C.\nIl popolo di Meleto nei primi documenti si ritrova riunito intorno ad una chiesa (San Rossino e Santa Cristina) appartenente al Piviere di Gaville.\nIl borgo e castello di Meleto sotto il profilo storico sono legati indissolubilmente alle vicende di quella porzione del contado fiorentino, il Valdarno superiore, particolarmente importante per la sicurezza e l'espansione di Firenze fra il XIII ed il XV secolo. Nella seconda met\u00e0 del \u2018200 esso risent\u00ec delle alterne vicende della lotta fra guelfi e ghibellini e fra popolo e magnati per il predominio nella citt\u00e0 di Firenze. La sua prima fortuna \u00e8 sicuramente legata alla importanza strategica nella linea di presidio ghibellino di questa zona affidato alla vasta rete delle fortificazioni controllate dai Conti Guidi e dai loro alleati aretini. Qui sicuramente trovarono asilo le grandi famiglie ghibelline fiorentine all'indomani delle varie cacciate operate dalla parte guelfa. La sconfitta del disegno imperiale affidato all'erede di Federico II, la conseguente disfatta ghibellina, il prevalere della parte guelfa sul governo del popolo portarono fra la fine del \u2018200 ed il primo decennio del \u2018300 ad un progressivo controllo territoriale del comune fiorentino in questa porzione del contado con la creazione dei due nuovi baluardi difensivi del Castello di San Giovanni e di Castelfranco. Ultimati nel primo decennio del XIV secolo, secondo la tradizionale attribuzione accolta anche dal Vasari, su progetto del mitico Arnolfo di Cambio, costituirono assieme agli altri mercatali della zona dotati di mura e strutture difensive (Figline, Montevarchi) dei veri capisaldi per contrastare i pericoli derivanti da Arezzo e dalle scorrerie ghibelline e dal fuoriuscitismo bianco e produssero immediatamente un importante fenomeno di coinvolgimento e integrazione della popolazione alle sorti dello stato fiorentino . Grazie ai provvedimenti politici collegati alla istituzione di queste \"terre nuove\", l'intera regione realizz\u00f2 anche un importante progresso economico e sociale come testimonia Giovanni Villani in un passo della sua Cronica (Vol. 17):\n... e francarono tutti gli abitanti de' detti castelli per dieci anni d'ogni fazione e spese di comune, onde molti fedeli de' Pazzi e Ubertini, e quegli de' Ricasoli, e de' Conti (Guidi), ed altri nobili per esser franchi si feciono terrazzani de' detti castelli; per la qual cosa in poco tempo crebbono e moltiplicarono assai, e fecionsi buone e grosse terre .\nProprio nel periodo in cui Firenze sembra avere la meglio su questi territori, passa da Barberino a Meleto una strada molto importante, che da Firenze porta a Roma passando per il lago di Perugia (Trasimeno). Il percorso \u00e8 quello della Cassia Adrianea, che corre lungo la Val d'Ema, sale per il castello di Mugnano al passo di Cintoia sotto l'abbazia di Montescalari, scende al Castello di Celle e diramandosi dopo il ponte agli Stolli, va da una parte a Figline ed al suo ponte sull'Arno, mentre dall'altra a Gaville e quindi nel contado di Pian Franzese. Meleto dunque, e con esso Barberino, \u00e8 all'epoca della prima Repubblica fiorentina, quella della seconda cerchia, un sito importante e ben definito .\nEra il 1298 quando Firenze scelse la prima terra nova in Valdarno per fondare San Giovanni. Trent'anni dopo la battaglia di Montaperti.\nLa capacit\u00e0 di controllo del comune fiorentino su questo territorio \u00e8 documentata anche da una lettera della cancelleria fiorentina del 30 gennaio 1309, che riferisce della divisione dei territori del Valdarno ad essa sottoposti in sei leghe, fra le quali anche una \"Liga de Vallis Avane\" della quale faceva parte appunto anche il comune di Meleto. Queste leghe erano delle \"Societ\u00e0 d'armi\" o \"Associazioni de' Popoli\" del contado istituite dal governo popolare di Firenze dopo la morte di Federico II con una duplice finalit\u00e0:\na) Assicurare il servizio militare (sempre pi\u00f9 importante nelle complicate vicende di scontri e lotte che caratterizzeranno i decenni successivi);\nb) Costituire elementi di resistenza contro i soprusi dei magnati .\nLa popolazione del contado che trovava come prima forma organizzativa dei vari villaggi quella della \"v\u00eccinia\" o \"comune rurale\" ora veniva accorpata dall'alto - cio\u00e8 per volont\u00e0 delle autorit\u00e0 comunali fiorentine - in leghe che dirette da un Gonfaloniere o capitano e da un consiglio, erano poste alle dipendenze militari dei sestieri della citt\u00e0 di Firenze.\nNegli statuti della Lega d'Avane del 1412 (ben cento anni dopo i primi documenti), i pi\u00f9 antichi fra quelli pervenutici, Meleto \u00e8 compreso fra gli otto comuni rurali che la componevano e continu\u00f2 a farne parte anche nelle epoche successive, quando essa fu ridotta a quattro comuni nel 1440 ed a cinque nel 1713. Dagli stessi statuti della Lega si apprende che il ruolo svolto dal Borgo (oggi divenuta villa) di Barberino a Meleto nei primi decenni del \u2018400 fu molto importante: \u00e8 qui che infatti si riuniva il suo Consiglio:\n\"...nel Borgo di Barberino Comune di Meleto nella casa di detta lega habitazione e residenza del Notaio et Ufficiali di detta Lega more solito .\"\nIl documento \u00e8 importante non solo perch\u00e9 parla di Meleto come luogo di riunione degli organismi della Lega, ma anche perch\u00e9 precisa che i locali delle riunioni erano proprio in quel borgo di Barberino attorno al quale nel corso dei secoli si \u00e8 formata e sviluppata la propriet\u00e0 della villa e della fattoria omonima. Questo significa che Barberino a Meleto era nel corso del trecento e del quattrocento il corrispondente dell'attuale palazzo municipale di Cavriglia. La sede del Comune, o meglio, della Lega d'Avane.\nL'etimologia a differenza di quanto si possa credere, non risale al luogo in cui si coltivano mele, bens\u00ec all'accadico, lingua morta antichissima, grazie alla quale si sa che \"Meleto\" significherebbe \"luogo posto su una lieve altura\". Effettivamente il villaggio \u00e8 situato su di una collina di circa 290 metri sul livello del mare.\nLa Chiesa di Santa Cristina di aspetto seicentesco ospita affreschi del XVII e XX secolo e quattro cartoni di Ugo Signorini (1935-1999).\nGli abitanti (Meletani) oggi sono circa 978.\nBibliografia.\nFilippo Boni, \"Meleto, storia di un Circolo\", \"storia di una comunit\u00e0\", 2012"}
{"id": "1281950", "revid": "2131815", "url": "https://it.wikipedia.org/wiki?curid=1281950", "title": "Tonnellata equivalente di petrolio", "text": "La tonnellata equivalente di petrolio (tep, in lingua inglese \"tonne of oil equivalent\", \"toe\") \u00e8 un'unit\u00e0 di misura dell'energia.\nL'unit\u00e0 di misura.\nIl tep rappresenta la quantit\u00e0 di energia rilasciata dalla combustione di una tonnellata di petrolio grezzo e vale circa 42 GJ. Il valore \u00e8 fissato convenzionalmente, dato che diverse variet\u00e0 di petrolio posseggono diverso potere calorifico e le convenzioni attualmente in uso sono pi\u00f9 di uno.\nL'IEA/OCSE definisce il tep come equivalente a 41,868 GJ o 11630 kWh.\nAltre organizzazioni adottano fattori di conversione simili, ma leggermente diversi per esempio il Ministero delle Attivit\u00e0 Produttive con due diversi decreti ministeriali DM 20.07.2004, ha fissato il seguente fattore di conversione (v. art. 2 in entrambi i Decreti) 1 tep = 41,860 GJ.\nMultipli.\nSono pure utilizzati i multipli Ktep (chilotep, un migliaio di tep) Mtep (megatep, un milione di tep) e Gtep (gigatep, un miliardo di tep). \nMisure analoghe.\nAnaloga unit\u00e0 di misura \u00e8 il barile equivalente di petrolio (bep o beo), fissato convenzionalmente in 0,146 tep (una tonnellata di petrolio corrisponde a circa 6,841 barili).\nAltra unit\u00e0 di misura utilizzata, \u00e8 il kep o Kilogrammo Equivalente di Petrolio, dove 1 tep = 1000 kep.\nDefinizione dell'Autorit\u00e0 per l'Energia Elettrica e il Gas.\nL'italiana Autorit\u00e0 per l'energia elettrica e il gas, con la Delibera EEN 3/08 del 20-03-2008 (GU n. 100 del 29.4.08 - SO n.107), ha fissato il valore del fattore di conversione dell'energia elettrica in energia primaria in 0,187 x 10\u22123 tep/kWh; ai fini del rilascio di titoli di efficienza energetica di cui ai DM 20/07/2004.In altri termini significa aver fissato il rendimento medio del sistema termoelettrico nazionale di produzione dell'energia elettrica al valore di circa il 46%; infatti 1 tep di energia primaria equivale a 41,860 GJ, con questa energia primaria (prodotta bruciando un combustibile) il sistema nazionale riesce a mettere a disposizione dell'utenza energia elettrica una quantit\u00e0 di 1/(0,187 x 10\u22123) kWh/tep ovvero con 1 tep si ha 19,25 GJ, con un rendimento di trasformazione quindi pari a\n19,25/41,86 = 0,46. \ncon questo valore di rendimento di conversione che occorre confrontarsi ogni qualvolta si decida di effettuare interventi volti a migliorare l'efficienza energetica di un sistema di produzione e trasformazione dell'energia. \nfacendo altro conversioni 1 tep si ha 5347 kWh = 5,347 MWh, Questo dato corrisponde al valore reale effettivo da non confondere al valore teorico da cui 1 tep si ha 11630 kWh = 11,630 MWh.\nFattori di conversione.\nAl fine di verificare quanto richiesto dalla legge 10/91 (relativamente all'obbligo di nomina dell'energy manager) la circolare MISE del 18 dicembre 2014 ha fissato i seguenti coefficienti di conversione in TEP per i principali combustibili e vettori energetici:\nAltre conversioni erano indicate dal Ministero nella la circolare 219/F 1992:\nL'energia elettrica (a differenza di quanto indicato nella Delibera EEN3/08) era valorizzata in:"}
{"id": "1281952", "revid": "123837547", "url": "https://it.wikipedia.org/wiki?curid=1281952", "title": "Rockin' All Over the World (singolo)", "text": "Rockin' All Over the World \u00e8 una canzone di John Fogerty dei Creedence Clearwater Revival, famosa soprattutto come successo della rock band inglese Status Quo.\nLa canzone.\nIn origine la canzone \u00e8 scritta da John Fogerty gi\u00e0 leader, tra gli anni sessanta e i primi anni settanta, del gruppo rock statunitense dei Creedence Clearwater Revival. Contiene un testo leggero e divertente e viene pubblicata dal suo autore nel 1975, ottenendo un discreto successo commerciale.\nNel 1977, Rick Parfitt, chitarrista degli Status Quo, la ascolta casualmente alla radio e propone al resto della band di provare a farne una cover.\nI Quo, tuttavia, non si limitano a questo, ma costruiscono il brano componendo una canzone nella canzone: innestano nel pezzo di Fogerty una nuova parte iniziale punteggiata dal pianoforte, un nuovo assolo di chitarra centrale ed una diversa conclusione finale che chiude il brano in crescendo con un nuovo efficacissimo motivo di chitarre, inserito in una base ritmica tipicamente boogie rock.\nIl risultato \u00e8 talmente lusinghiero che perfino il bassista del gruppo, Alan Lancaster, inizialmente assai restio all'iniziativa, \u00e8 obbligato a fare marcia indietro e a riconoscere la bellezza del lavoro realizzato.\nIl singolo sale al terzo posto delle classifiche inglesi dove raggiunge il milione di copie vendute divenendo in breve uno dei grandi classici della band, mentre altre sei milioni di copie vengono vendute nel resto del mondo.\nViene anche usato dalla band come brano di apertura del Live Aid nel luglio del 1985, divenendo l'inno della manifestazione. Subito dopo la conclusione dell'evento, la Vertigo decide di ristampare e pubblicare di nuovo il singolo.\nDurante la registrazione del video, l'assenza di Lancaster ha fatto s\u00ec che nel video il bassista fosse sostituito da un manichino.\nSebbene il pezzo venga giustamente accreditato a John Fogerty, \u00e8 la versione degli Status Quo in assoluto quella pi\u00f9 famosa e conosciuta; le stesse numerose ulteriori cover della canzone (ad es. da parte di gruppi come Georgia Satellites, Bon Jovi e perfino i Coldplay, che ne accennarono uno spezzone durante il brano \"In My Place\" al Live 8, nel 2005) sono in maggior parte basate sul modello elaborato dalla longeva band britannica.\n\"Rockin' All Over the World\" rimane ancora oggi nel mondo, probabilmente, il brano pi\u00f9 celebre degli Status Quo."}
{"id": "1281953", "revid": "729019", "url": "https://it.wikipedia.org/wiki?curid=1281953", "title": "Stazione di Firenze San Marco Vecchio", "text": "La stazione di Firenze San Marco Vecchio \u00e8 una fermata ferroviaria situata su entrambi i tronchi urbani della linea Faentina: la Firenze Campo di Marte-Il Cionfo e Firenze Santa Maria Novella-Il Cionfo.\nLa sua denominazione si riferisce alla vicina chiesa di San Marco Vecchio, sulla via Faentina.\nStoria.\nLa fermata fu aperta nel 1999 assieme al nuovo tratto, via Vaglia, della linea ferroviaria Faentina.\nStrutture ed impianti.\nIl piazzale \u00e8 formato dai binari delle due linee urbane che verso occidente divergono in direzione delle stazioni di Firenze Campo di Marte e di Firenze Santa Maria Novella. \u00c8 presente una sala d'aspetto esterna, che consiste in panchine coperte.\nI binari sono serviti da due banchine collegate da un sottopassaggio che, grazie a delle rampe, pu\u00f2 essere utilizzato anche da disabili o persone che devono trasportare bagagli o oggetti.\nCaratteristiche.\nDal punto di vista dell'esercizio ferroviario, Firenze San Marco Vecchio \u00e8 considerata come punto singolare:\nLe partenze dei treni in direzione di Faenza richiedono l'attivazione del segnale di avanzamento presso il segnale di protezione interno della stazione de Il Cionfo.\nServizi.\nLa stazione dispone di:"}
{"id": "1281955", "revid": "122647776", "url": "https://it.wikipedia.org/wiki?curid=1281955", "title": "Principato di Anhalt-Pl\u00f6tzkau", "text": "Il Principato di Anhalt-Pl\u00f6tzkau fu uno stato tedesco del Sacro Romano Impero. Venne ricreato in due occasioni. Venne creato per la prima volta nel 1544 a seguito della partizione dell'Anhalt-Dessau ma il principato cess\u00f2 di esistere alla morte di Giorgio III nel 1553 quando venne ereditato dall'Anhalt-Zerbst.\nVenne creato una seconda volta nel 1603 con la divisione dell'Anhalt-Zerbst con la seconda ricomposizione nel 1665 quando Leberecht sal\u00ec al trono del Principato di Anhalt-Zerbst e riunific\u00f2 i due principati.\nPrincipi di Anhalt-Pl\u00f6tzkau (1544-1553).\n\"al Principato di Anhalt-Zerbst 1553\".\nPrincipi di Anhalt-Pl\u00f6tzkau (1603-1665).\n\"Suddiviso tra Anhalt-Zerbst, Anhalt-K\u00f6then e Anhalt-Bernburg nel 1665\"."}
{"id": "1281960", "revid": "1833487", "url": "https://it.wikipedia.org/wiki?curid=1281960", "title": "Santa Lucia (Cava de' Tirreni)", "text": "Santa Lucia \u00e8 una frazione della citt\u00e0 di Cava de' Tirreni, in provincia di Salerno.\nGeografia fisica.\nSanta Lucia si trova fra le frazioni metelliane di Pregiato e Sant'Anna ed il comune di Nocera Superiore, lungo una strada parallela alla SS 18 ed all'A3. \nNel sottosuolo territoriale corre una galleria della ferrovia Napoli-Salerno (nella linea veloce parallela alla \"via Cava\" Salerno-Nocera Inferiore) lunga circa 14\u00a0km, chiamata \"Galleria Santa Lucia\" in riferimento alla frazione.\nCaratteristiche.\n\u00c8 la pi\u00f9 grande e popolosa frazione della citt\u00e0, che infatti conta circa 6.000 abitanti. Deve il suo nome alla santa siracusana Lucia, raffigurata sempre con un piatto contenente i suoi occhi. Le reliquie della santa si trovano a Venezia. \nSanta Lucia \u00e8 nota anche per l'antica tradizione delle fabbricazione di corde e spaghi e alla coltivazione del tabacco. Queste attivit\u00e0, una volta praticate da tutte le famiglie nei lori cortili, sono ora prerogativa di poche aziende che sono passate a metodi industriali.\nUna serie delle torri longobarde, adibite alla caccia dei colombi selvatici, inizia dal suo territorio prolungandosi fino alla collina di S. Liberatore. Questa caccia si praticava con ampie reti, secondo un rituale rimasto intatto nei secoli. \nAmbiente naturale.\nLe abitazioni delle case nelle contrade collinari si trovano a ridosso del suo Parco naturale Diecimare. La sommit\u00e0 dell'area naturalistica \u00e8 raggiungibile tramite un sentiero montano che sbocca d'inverso a Capo Saragnano, frazione di Baronissi."}
{"id": "1281962", "revid": "173219", "url": "https://it.wikipedia.org/wiki?curid=1281962", "title": "Margherita d'Asburgo (1395-1447)", "text": "Biografia.\nIl 25 novembre 1412 spos\u00f2 a Landshut Enrico il Ricco, duca di Baviera-Landshut, al quale diede tre figli:"}
{"id": "1281968", "revid": "599013", "url": "https://it.wikipedia.org/wiki?curid=1281968", "title": "Jan Goossens", "text": "Carriera.\nHa trascorso parte della carriera calcistica negli USA. \u00c8 noto principalmente per la sua carriera nel calcio indoor: ha giocato per sette stagioni nella MISL segnando 682 gol che lo pongono al sesto posto nella classifica dei migliori cannonieri di tutti i tempi della lega.\nFece il suo esordio nella NASL nel 1979, con la maglia degli Edmonton Drillers. Nel 1982 si trasfer\u00ec ai Golden Bay Earthquakes con la cui maglia gioc\u00f2 le ultime due stagioni della NASL. In totale segn\u00f2 48 reti in 148 partite nelle sei stagioni giocate nella lega outdoor.\nNella MISL ha giocato con le maglie dei Minnesota Strikers (1984-1985), , e Dallas Sidekicks (1991-1992)."}
{"id": "1281969", "revid": "21880", "url": "https://it.wikipedia.org/wiki?curid=1281969", "title": "Bathydoris patagonica", "text": ""}
