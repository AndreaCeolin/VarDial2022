{"id": "29614", "revid": "125755903", "url": "https://it.wikipedia.org/wiki?curid=29614", "title": "Fiorenzuola d'Arda", "text": "Fiorenzuola d'Arda (\"Fiurins\u00f6la\" o in dialetto piacentino) \u00e8 un comune italiano di abitanti della provincia di Piacenza in Emilia-Romagna.\nGeografia fisica.\nTerritorio.\nIl territorio del comune di Fiorenzuola d'Arda \u00e8 elencato tra i comuni di pianura, nella regione agraria \"Basso Arda\"; l'altitudine media \u00e8 di ottantadue metri sul livello del mare. Confina con i comuni di Alseno, Cadeo, Castell'Arquato, Carpaneto Piacentino, Cortemaggiore e Besenzone.\nFiorenzuola d'Arda risulta essere il comune pi\u00f9 popolato della provincia dopo Piacenza.\nClima.\nFiorenzuola d'Arda appartiene alla zona climatica \"E\".\nStoria.\nPreistoria ed epoca romana.\nLa Val d'Arda \u00e8 stata interessata dal popolamento umano durante tutte le fasi della \"Preistoria\".\nTestimonianze del Paleolitico inferiore sono presenti nel comune di Castell'Arquato ove sono state ritrovate schegge di selce nel 1982.\nRinvenimenti relativi al Neolitico si sono avuti in tutti i comuni della vallata a monte della Via Emilia; alla Palazzina d'Olza, nel comune di Fiorenzuola d'Arda, furono scoperti nel 1894 tre fondi di capanne circolari, ritenuti la pi\u00f9 importante testimonianza del Neolitico in Val d'Arda.\nI resti di palafitte trovati a Fiorenzuola d'Arda in via Bressani tra il 1950 e il 1960, e in vicolo Templari, nel 1967, ritenuti di difficile datazione, lasciano in sospeso l'ipotesi di un abitato palafitticolo; una lama in selce e un pugnale di bronzo rinvenuti a Frascale di San Protaso, frazione di Fiorenzuola d'Arda, e attribuiti a questo periodo, sono custoditi dal 1896 nel Museo Pigorini di Roma.\nL'Et\u00e0 del ferro non risulta documentata nel comune di Fiorenzuola d'Arda ma \u00e8 testimoniata nei comuni di Morfasso, Veleia, Vigoleno, e Villanova sull'Arda.\nNel 222 a.C. l'Emilia \u00e8 ormai completamente romana e nel 218 Piacenza e Cremona diventano colonie latine.\nInsieme ai reperti archeologici, la toponomastica \u00e8 fonte di dati geografici e sociali in ausilio alla Storia: la presenza in Val d'Arda e in particolare nel comune di Fiorenzuola dei toponimi terminanti nelle desinenze in \"-asco\" e \"-asca\" denotano la presenza anche dei Liguri, antagonisti di Roma, mentre quelli terminanti in \"-ena\" ed \"-enna\" denotano l'influenza degli Etruschi.\nLa Via Emilia e la centuriazione consolidarono l'unit\u00e0 e il saldo possesso della regione da parte dei romani che ne fecero una regione dalle prospere condizioni economiche. Fiorenzuola d'Arda, su questa \"strada strategica di prim'ordine e spina dorsale dell'Italia settentrionale\" fra citt\u00e0 famose, visse quella felice stagione che tocc\u00f2 il suo apice nel II secolo d.C.\nFiorenzuola \u00e8 la \"Florentia\" segnata negli itinerari dell'ultima et\u00e0 imperiale: la \"Tavola Peutingeriana\", l'\"Itinerario di Antonino Augusto\" e le \"Coppe argentee\" sono tutte concordi nello stabilire in 15.000 passi (22\u00a0km.) la distanza tra Placentia e Florentia; Fiorenzuola era una \"mansio\", stazione di tappa sulla Via Emilia. Il nome \"Florentiola\" compare nell'VIII secolo d.C. nella \"Cosmografia\" dell'anonimo geografo ravennate, per distinguerla dalla Florentia Etrusca (Firenze).\nNumerose sono le testimonianze dell'impronta romana di Fiorenzuola:\nMedioevo.\nPiacenza nel 322, secondo un'accreditata tradizione, era gi\u00e0 sede vescovile; nel 350 il protovescovo S. Vittore faceva erigere la prima cattedrale piacentina (Basilica Vittoriana). Fiorenzuola, favorita dalla Via Emilia, a 22\u00a0km da Piacenza dovette ricevere il messaggio evangelico in quegli anni. Le invasioni barbariche dei Goti, Unni e Longobardi, tra il V e VII secolo, non consentirono tregue e ricostruzioni dei centri minori saccheggiati, incendiati e semidistrutti.\nLa pi\u00f9 antica lapide testimoniante il cristianesimo piacentino fu scoperta nella frazione del Moronasco, in comune di Fiorenzuola d'Arda. In epoca longobarda vi \u00e8 la presenza del Monastero reale di Fiorenzuola, intitolato a San Fiorenzo di Orange, fondato dai monaci dell'Abbazia di San Colombano di Bobbio nel VII secolo, ai tempi dell'abate Attala.\nI diplomi dei re longobardi Ildebrando (744) e Rachis (746) confermavano il passaggio al vescovo di Piacenza del possesso dei monasteri regi e rurali di Fiorenzuola, val di Tolla e Gravago e del monastero cittadino dei SS. Tommaso e Siro; un \"rector\" li reggeva in nome del vescovo.\nIl monastero di Fiorenzuola \u00e8 ancora documentato, come abbazia benedettina, sotto il titolo San Fiorenzo di Orange, nell'anno 830, in una declaratoria di giudici imperiali a favore di Cosma che ne era abate. Nel X secolo Fiorenzuola era sede di una Pieve, forse la chiesa del monastero soppresso, affidata al clero secolare; da essa dipendevano numerose chiese (dette \"suffraganee\") tra le quali ricordiamo quelle di Alseno, di Baselicaduce, Lusurasco e Moronasco.\nFiorenzuola rinacque intorno al Monastero e poi alla pieve, ove si svilupp\u00f2 il borgo sulla pianta di un tipico \"castrum\" romano. Il Castrum Vetus di Fiorenzuola viene citato in una pergamena del 1248 conservata nell'Archivio Parrocchiale e, nel 1341, nella zona verso Piacenza viene aggiunto ad opera dei Visconti il Castrum Novum (il tutto circondato da mura e fossati). Delle antiche torri \u00e8 rimasta quella ora adibita a campanile della Collegiata. Durante il regime vescovile l'agricoltura continu\u00f2 a prosperare tramite la concessione delle campagne a piccoli signori feudali locali e con le forme dell'enfiteusi gi\u00e0 presenti nel periodo monastico.\nIl 29 luglio 923 fu il giorno pi\u00f9 nero della storia di Fiorenzuola, teatro di una tra le pi\u00f9 sanguinose battaglie dell'epoca, combattuta tra Berengario I, imperatore del Sacro Romano Impero e Re d'Italia e l'antagonista Rodolfo II di Borgogna.\nDurante i primi decenni del XIII secolo Fiorenzuola si eresse a libero Comune; per la sua posizione geografica, sempre nel XIII secolo, fu esposta alle conseguenze delle battaglie combattute nel suo territorio tra parmigiani e cremonesi (ghibellini) alleati contro i piacentini (guelfi). \u00c8 in quella arroventata atmosfera che a Piacenza si instaur\u00f2 la Signoria.\nNel 1586 Alessandro Pallavicino, erede e cugino di Sforza Pallavicino dovette cedere, dopo solo un anno di dominio, lo Stato Pallavicino (comprendente il feudo di Fiorenzuola) ad Alessandro Farnese.\nAlla Signoria si sostituiva il Principato ed iniziava un periodo storico pi\u00f9 civile; nella Comunit\u00e0 sarebbero stati proporzionalmente rappresentati i ceti borghigiani e quelli rurali.\nFiorenzuola fece parte dello Stato farnesiano, che comprendeva i ducati di Parma e Piacenza fino al 1731, anno della morte dell'ultimo duca Antonio Farnese. Segu\u00ec la dominazione dei Borboni, eredi e discendenti dei Farnese.\nUna grida del 25 ottobre 1802 annunciava ai fiorenzuolani la decisione che l'esercizio della sovranit\u00e0 era diventato di pieno diritto della Repubblica Francese: era quindi l'inizio della dominazione napoleonica.\nRisorgimento ed et\u00e0 moderna.\nMaria Luigia d'Austria, vedova dell'Imperatore Napoleone Bonaparte, sar\u00e0 la Duchessa della Restaurazione governando il ducato dal 1814 al 1847. Alla sua morte, come stabilito da una clausola del Trattato di Vienna, il Ducato ritorn\u00f2 alla dinastia dei Borboni.\nTra gli avvenimenti importanti di questo periodo ebbe una certa risonanza lo scontro avvenuto il 25 febbraio 1831 tra un battaglione austriaco di 500 soldati ed una colonna di 170 insorti (in gran parte studenti) venuti da Parma a presidiare Fiorenzuola: caddero due insorti e altri 22 furono arrestati e condotti prigionieri a Piacenza.\nIl 26 marzo 1848 l'anzianato delibera la formazione di una \"guardia civica nazionale per mantenere l'ordine pubblico\". Il 10 maggio dello stesso anno Fiorenzuola si annetteva al Piemonte.\nIl 18 marzo 1860 la provincia di Piacenza viene dichiarata parte integrante del Regno d'Italia e il 18 maggio 1862 viene fondata la \"Societ\u00e0 del Mutuo Soccorso\" tra gli operai di Fiorenzuola d'Arda.\nDal 1\u00ba gennaio 1866 la denominazione ufficiale della citt\u00e0 divenne \"Fiorenzuola d'Arda\". Con l'annessione al Regno e la relativa pace fiorirono, negli anni successivi, numerose opere quali, ad esempio, la \"Raffineria dei Petroli\" nel 1892 prima in Italia\nDurante il primo conflitto mondiale gli edifici adatti di Fiorenzuola vennero trasformati in stabilimenti sanitari per malati e feriti di guerra per una capienza totale di 800 posti. I caduti fiorenzuolani furono 210 e ad essi venne dedicato il \"Monumento in Piazza Caduti\". Tra i due conflitti mondiali la citt\u00e0 attravers\u00f2 un periodo relativamente florido nonostante la crisi economica di quegli anni. Durante il secondo conflitto mondiale Fiorenzuola venne colpita dai bombardamenti e fu cos\u00ec che molti abitanti cominciarono ad essere sfollati in luoghi ritenuti pi\u00f9 sicuri come i poderi \"La Confina\", \"La Dugara\" e \"Riomezzano\". Il contributo di vite umane fu alto soprattutto tra i civili e questo fu riconosciuto dal presidente della Repubblica con la medaglia d'oro al valore militare concessa con decreto del 12 aprile 1996 e consegnata dallo stesso il 9 ottobre\nQualche anno pi\u00f9 tardi Fiorenzuola viene insignita del titolo di citt\u00e0 (D.P.R. 18 settembre 1956) e tale evento \u00e8 ricordato con una targa sulla facciata del municipio. Negli anni sessanta-settanta lo sviluppo territoriale della citt\u00e0 arriv\u00f2 al suo massimo e, nel giro di pochi anni, si triplic\u00f2 l'estensione dell'abitato che per secoli era rimasto immutato.\nOggigiorno Fiorenzuola \u00e8 una cittadina di provincia sede di industrie di livello europeo, centri sperimentali di notevole importanza, di associazioni conosciute e stimate in tutta Italia.\nSimboli.\nStemma.\nLo stemma ufficiale di Fiorenzuola d'Arda, prescritto dal modello allegato al Decreto Presidenziale che le concede il titolo di citt\u00e0 (18 settembre 1956) \u00e8 cos\u00ec composto:\n\"Di rosso a tre rose d'argento disposte 2-1. Ornamenti esteriori da Comune\".\nLe tre rose sono disposte, nel campo rosso dello scudo, come i vertici di un ideale triangolo isoscele capovolto.\nGli ornamenti esteriori sono:\nLo stemma, pur senza mutare blasonatura, \u00e8 stato ridisegnato dal comune nella foggia delle rose, che sono rappresentate realisticamente con il gambo, il ricettacolo e i petali.\nIl pi\u00f9 antico stemma civico \u00e8 affrescato nel sottoarco dell'abside della Collegiata di San Fiorenzo, nei due cerchi-scudi ovati sostenuti da putti all'inizio dei festoni. \u00c8 l'archetipo degli stemmi fiorenzuolani ad opera di un ignoto pittore lombardo della fine del XV secolo. Lo stemma di Fiorenzuola rientra nella categoria degli stemmi parlanti; inoltre, in araldica, il giglio e la rosa sono i fiori pi\u00f9 comuni nei blasoni e spesso rappresentati in tre unit\u00e0.\nRicorrenze.\nIl santo patrono di Fiorenzuola d'Arda \u00e8 San Fiorenzo di Orange e lo si celebra il 17 ottobre. Compatrono della Citt\u00e0 sull'Arda \u00e8 San Bernardo, dal 1693. La sua festa \u00e8 il 20 di agosto. Anticamente Fiorenzuola aveva un altro patrono: San Bonifacio.\nMonumenti e luoghi d'interesse.\nArchitetture religiose.\nChiesa di San Fiorenzo.\nLa chiesa parrocchiale di Fiorenzuola d'Arda \u00e8 dedicata a san Fiorenzo di Orange.\nEbbe una lunga vicenda di edilizia, dal XIII secolo agli ultimi restauri del 1933 promossi dall'arciprete mons. Luigi Ferrari, che resse la parrocchia dal 1921 al 1964.\nOratorio della Nativit\u00e0 della Beata Vergine Maria.\nL'oratorio della Nativit\u00e0, detto della \"morte\", \u00e8 un piccolo santuario rinascimentale. Situato a met\u00e0 di via della liberazione si fa notare per la graziosa facciata cinquecentesca adorna di un bel portale marmoreo, coronata da un timpano con un finestrone semicircolare inserito.\nL'interno \u00e8 a croce greca con una cupola ellissoidale, i semipilastri sono di colore rosso e le pareti ravvivono la quieta e mistica luce.\nA destra si apre la cappella dell'addolorata, decorata nel 1878 dal fiorenzuolano Tito Rocca; la campata centrale si prolunga ai lati con due cappelle i cui altari sono stati demoliti ma restano i policromi paliotti barocchi murati sulle pareti di fondo, ambedue dello stesso disegno, e due tele di ignoti pittori.\nIn quella di destra una nativit\u00e0 di Maria \" notevole dipinto cinquecentesco di carattere cremonese molto vicino al malosso e con chiari ricordi della'ambiente correggesco, in particolare del parmigiano (a.g. Quintavalle). Le nature morte ricordano i Campi\". Per Corrado Mingardi \u00e8 \"opera assai interessante che rivela i modi dei Fiamminghi (Gian Battista, Gian Mauro e Mauro della Rovere) attivi in Lombardia e Piacenza; il gruppo principale delle ancelle e della lavatrice \u00e8 ripreso tale e quale da un quadro di Ambrogio Figino in S.Antonio a Milano.\nNella cappella di sinistra il transito di san Giuseppe, di mediocre fattura; sul presbiterio domina la statua della Madonna del Carmine.\nNelle antiche piante topografiche di Fiorenzuola questo oratorio era denominato oratorio dello Spedale dei pellegrini o di Santa Maria dei battuti o dei disciplinati\nSi ha notizia che nel 1600, nei giorni festivi, vi si istruivano le fanciulle nella dottrina cristiana.\nChiesa e convento San Francesco.\nLa costruzione della chiesa inizi\u00f2 nel 1519 con il permesso del Papa Leone X.\nRisulta essere tripartita orizzontalmente:\nSuccessivamente la chiesa visse un periodo di splendore artistico venendo riccamente decorata e abbellita da quadri di valore e fu riaperta nel 1898.\nAi lati s'aprono quattro cappelle per parte; tutta la decorazione baroccheggiante della volta, del catino absidale e delle cappelle \u00e8 frutto di successivi interventi del nostro secolo e cos\u00ec per gli altari marmorei e la pavimentazione.\nCon le offerte della popolazione fiorenzuolana nel 1632 ebbe inizio la costruzione del convento il cui orto aveva una superficie di 2286\u00a0m\u00b2; una parte di esso rimase annessa al convento, e pi\u00f9 tardi all'Asilo infantile, mentre sull'altra furono costruite le case operaie, volute nel 1863 da Luigi Lucca.\nIl 29 giugno 1805 il commissario Canevali, in virt\u00f9 del decreto di Napoleone, sequestrava il convento intimando lo sfratto ai religiosi francescani che furono costretti a trasferirsi in quello di San Giovanni.\nNel 1816 Maria Luigia aderiva alla richiesta dei fiorenzuolani e concedeva agli stessi religiosi di ritornare nel loro convento, dove rimasero fino al 1860\nChiesa ed ex-convento di San Giovanni.\nSul piazzale S. Giovanni il complesso rettangolare di convento e chiesa mostra la mole di uno dei pi\u00f9 grandi monasteri della nostra zona. Nel 1451 venne consacrata la chiesa dell'Ordine religioso degli Umiliati; nel 1571 Papa Pio V soppresse l'Ordine degli Umiliati e cos\u00ec venne chiusa anche la chiesa. Nel 1605 l'Ordine dei Riformati di S. Bernardo si stabil\u00ec a Fiorenzuola, demol\u00ec la chiesa e le case degli Umiliati e vi costru\u00ec una parte dell'attuale monastero ed il tempio ottagonale con la cupola.\nTutti gli arredi originari, i quadri, le statue, il coro di legno, che era oggetto di ammirazione, vengono venduti nel 1892 ad un antiquario milanese. Nel corso dei secoli il Convento and\u00f2 soggetto alle pi\u00f9 svariate destinazioni d'uso: ad esempio nel 1691 fu occupato dalle truppe tedesche dell'imperatore Leopoldo, nel 1769 il Governo parmense soppresse il convento dei Bernardini e le rendite andarono a favore dell'ospedale degli Infermi. Dal 1806 al 1812 ospit\u00f2 il Tribunale imperiale di Napoleone. Nel 1817 venne assegnato alla duchessa Maria Luigia che concesse ai francescani di stabilirsi nel convento, poi fu di nuovo laicizzato e tutto quanto il complesso pass\u00f2 al comune che vi istitu\u00ec l'ospedale dei Tisici.\nNel 1871 il comune acquist\u00f2 il Convento trasformando la parte nord della chiesa in Caserma e la parte sud in prigione mandamentale. Nel 1892 la chiesa e parte del convento furono trasformati in locali doganali. Durante la seconda guerra mondialele cantine vennero utilizzate dai fiorenzuolani come rifugio antiaereo. Nel 1972 il Comune decise di far restaurare il Convento su progetto dell'architetto Muracchini di Parma; nel 1974 vennero aperti i Centri Socio-Culturale, l'Auditorium e inaugurata la nuova sede della biblioteca; la bella chiesa barocca restaurata ora serve da sala manifestazioni musicali e culturali.\nOratorio di Caravaggio.\nNel 1621 si costituiva la Confraternita degli Agonizzanti, detta di San Giuseppe; ad essa pare si debba la costruzione della chiesa comunemente detta \"Caravaggio\". La tradizione vuole che la chiesa sia stata eretta quale voto di popolo in occasione di epidemia e guerra ed \u00e8 dedicata alla Beata Vergine di Caravaggio.\nLa pianta del tempio \u00e8 ad unica navata. Nell'interno, sopra la porta e per tutta la larghezza della controfacciata, una capace cantoria in muratura, con parapetto sagomato e decorato da strumenti musicali dipinti, evoca pompose liturgie.\nIl titolo di \"Oratorio Ducale\" fu concesso ai tempi di Ferdinando di Borbone e confermato poi da Maria Luigia.\nNel 1861, per concessione di Re Vittorio Emanuele II, fu sostituito con quello di Reale; nel 1862 nell'oratorio si tenne un'assemblea di centoventidue artigiani e operai fiorenzuolani per fondare la Societ\u00e0 di Mutuo Soccorso.\nNel 1937 fu restaurata la facciata della chiesa, grazie ad un contributo concesso da Secondo Gonzaga e alla manodopera volontaria dell'impresa edile Bagatti.\nChiesa Beato B.G. Scalabrini.\nUnitamente alla chiesa Collegiata, pu\u00f2 essere pensata come uno dei due fuochi di una virtuale ellisse: quella della comunit\u00e0 cristiana che si riconosce nella parrocchia di San Fiorenzo. Questi due luoghi di culto esprimono infatti la volont\u00e0 di favorire l'unione e la comunione fra tutti i membri di una stessa parrocchia senza distinzioni tra \"centro\" e \"periferia\".\nL'esigenza di un luogo in cui la comunit\u00e0 potesse convenire per la liturgia, la formazione e la fraternit\u00e0 nasce fin dal 1964 a seguito della constatazione che lo sviluppo urbanistico di Fiorenzuola d'Arda si estendeva prevalentemente a sud in quanto nelle altre direzioni risultava bloccato dalla ferrovia e dal torrente Arda.\nSoltanto trent'anni pi\u00f9 tardi si sarebbe potuto iniziare l'opera: il 17 ottobre 1995 vi fu la posa della prima pietra.\nL'inaugurazione ufficiale del nuovo centro pastorale avvenne il 5 giugno 1999 alla presenza dell'vescovo mons. Luigi Monari.\nCon il passare degli anni la chiesa e il centro pastorale sono diventati sempre pi\u00f9 luogo di incontro per celebrazioni e momenti di preghiera della comunit\u00e0 cristiana oltre ad essere diventati spazio in cui si ritrovano ragazzi, giovani e adulti per diverse circostanze.\nI Mistadelli.\nLa religiosit\u00e0 popolare e rurale ha portato alla costruzione di cappelle votive principalmente poste lungo gli assi viari della Val d'Arda. Tali monumenti, pur non presentando pregi artistici particolari, sono comunque indicativi della concezione religiosa del mondo agricolo basato principalmente su un rapporto di \"do ut des\"\nCimiteri.\nCimitero comunale.\nIl cimitero pi\u00f9 antico di cui si ha traccia risale al 1200 ed era situato nel luogo dove ora sorge la canonica e parte del giardino. Nel 1804 si autorizzava lo spurgo dei sepolcri gentilizi nella Chiesa Maggiore e del cimitero attiguo (decreto del Vescovo di Piacenza).\nIl nuovo cimitero sorse in piazza Dogali (oggi Piazza piccola del Mercato) e venne utilizzato fino al 1875 quando lo spazio disponibile divenne insufficiente e l'ubicazione ritenuta inadeguata in quanto troppo al centro del paese.\nLa costruzione dell'attuale cimitero venne completata nell'anno 1876 su disegno del Cav. Dellacella e fino al 1877 si procedette al trasferimento delle ossa dal vecchio cimitero con contemporanea bonifica di piazza Dogali. Una successiva opera di ampliamento si ebbe negli anni '80.\nCimitero ebraico.\nIl \"Cimitero Ebraico\" \u00e8 situato a Nord-Est del Cimitero Cristiano, a ridosso del muro di cinta.\n\u00c8 un appezzamento di terreno a forma triangolare che fu trasferito nel 1881 dalla sua antica ubicazione lungo l'argine dell'Arda. Leggendo le iscrizioni sulle tombe si trovano i nomi delle antiche famiglie fiorenzuolane: \"Finzi\", \"Levi\", \"Fontanella\" e \"Fo\u00e0\".\nL'ultimo cittadino di religione ebraica sepolto in questo cimitero fu il rag. Leonardo Fo\u00e0 nel 1985.\nEdifici storici.\nPiazza Molinari.\nPiazza Fratelli Molinari \u00e8 l'antica Piazza Grande al centro del paese. Nel mezzo \u00e8 situata la Collegiata, sullo sfondo di levante \u00e8 visibile la torre mentre a ponente, sulla sommit\u00e0 d'un palazzo settecentesco, il belvedere, altissimo e con un ritmo di arcate.\nLa composizione di questo quadro urbano \u00e8 di grande interesse per il contrasto fra le opere architettoniche e l'edilizia che la circonda..\nLa torre campanaria.\nL'importante mole della torre a pianta quadrata, detta anche rocca centrale, si eleva su un basamento tardo romano costituito dal rustico bugnato del paramento attorno alla porta.\nIl coronamento, formato dalla cella campanaria e dalla soprastante cupoletta, \u00e8 settecentesco e fu decretato dalla Comunit\u00e0 nel 1753. Sulla facciata, nel 1770, \u00e8 stata dipinta una meridiana, disegnata da Pietro, padre guardiano dei frati minori osservanti di San Francesco. Nel 1774 fu applicato un orologio.\n\u00c8 documentata, tuttavia, la presenza di un precedente orologio, deliberato dalla Comunit\u00e0 nel 1697, che batteva le ore sul campanone..\nCanonica.\nIl palazzo in cui ha sede la canonica \u00e8 stato costruito, nelle forme attuali, nel 1892 per iniziativa dell'allora arciprete mons. Pietro Piacenza. La facciata \u00e8 decorata da sette medaglioni con le effigi in bassorilievo di famosi ecclesiastici fiorenzuolani e piacentini. Sono, da sinistra:\nSull'orlo del cornicione spiccano tre fastigi: a sinistra lo stemma sormontato dal triregno di Papa Leone XIII, vicario di Cristo al tempo della costruzione della canonica; a destra lo stemma di Giovanni Battista Scalabrini vescovo di Piacenza; al centro del cornicione, quasi uno stemma, grandeggia l'effigie di S. Fiorenzo vescovo, in sella ad un cavallo..\nMonumento ai caduti.\nIl Monumento ai caduti della guerra 1915 - 18, eretto in piazza dei caduti, opera dell'architetto Manfredo Manfredi in collaborazione, con lo scultore Giuseppe Tonnini, fu inaugurato l'11 novembre 1923.\n\"Comporr\u00e0 il monumento - si legge nella relazione del progetto stipulata da Manfredi - una grande ara votiva, sull'esempio di quelle classiche dell'architettura romana, informata a grande semplicit\u00e0 di linee: poser\u00e0 su uno stilobate ...formeranno nella base due gradoni\". La statua bronzea del fante eretto in posizione di riposo, campeggia sulla fronte del monumento. Ai lati, sul basamento, sono scolpite due epigrafi dettate dal prof. Mario Casella.\nI fiorenzuolani caduti nella prima guerra mondiale furono duecentodieci, dei quali novantacinque in combattimento o in seguito a ferite, trentaquattro dispersi, settantasei per malattie contrattate in servizio e cinque per cause diverse.\nL'elenco di queste vittime della guerra, pubblicato in un fascicoletto dalla tipografia Malvezzi, con poetica dedica dello stesso Casella e un'illustrazione dell'architetto Mario Bacciocchi, usc\u00ec nel giorno della inaugurazione del monumento.\nPalazzo Bertamini Lucca.\nLa prima met\u00e0 di via Garibaldi \u00e8 dominata dalla severa mole di Palazzo Bertamini Lucca del quale non si conosce l'architetto ma la cui costruzione risale agli anni che vanno dal 1724 al 1734.\nEsso venne edificato dai tre fratelli Bertamini-canonico Francesco, abate Antonio e Giuseppe - di famiglia originaria di Sarzana, trasferitasi nella seconda met\u00e0 del Seicento a Fiorenzuola e a Piacenza. I Bertamini avevano fatto erigere, agli inizi del Settecento, un palazzo a Piacenza, in strada Sopramuro, di classica eleganza.\nIl palazzo di Fiorenzuola \u00e8 costruito secondo uno schema difforme da quello tipico delle dimore nobiliari del Sei-Settecento: la pianta anzich\u00e9 essere a ferro di cavallo, con l'apertura rivolta verso il giardino, \u00e8 rettangolare, a grilia, con due grandi corpi simmetrici che si fronteggiano sui lati minori; sono collegati tra loro, sui lati maggiori, da due ali pi\u00f9 basse e, al centro, dall'atrio d'ingresso sopra il quale corre-al primo piano -una galleria..\nPalazzo Grossi.\nSull'angolo tra via Garibaldi e il vicolo dei Templari, incastonato nel cuore del centro storico, Palazzo Grossi \u00e8 la preziosa testimonianza dell'architettura civile rinascimentale a Fiorenzuola. La facciata principale sulla via, il lato est nel vicolo, e il camino del salone del piano terreno sono le sole parti originarie dopo gli inconsulti ammodernamenti subiti dell'edificio nel 1961.\nLa facciata in laterizio \u00e8 illeggiadrita da formelle in terracotta, secondo il tipico stile tardogotico emiliano-lombardo, che decorano la cornice marcapiano orizzontale. La cornice \u00e8 in forma di trabeazione e racchiude un fregio composto di coppie di chimere alate fronteggiantesi e sostenenti con una zampa il tondo, alternate a composizioni simmetriche di vasi tra cornucopie e volute. La fascia delle finestre richiama motivi tipici della tradizione decorativa plastica quattrocentesca. I putti che si aggrappano ai meandri gotici si riscontrano di frequente nelle costruzioni lombarde. Un medaglione tra le finestre racchiude in una ghirlanda uno stemma gentilizio, sul quale spicca un leone rampante, sormontato da un elmo con cimiero. Sul cammino, nel salone al piano terra, \u00e8 scolpito lo stemma della famiglia Maculani - Bagarotti, imparentatasi nel secolo XVII coi Grossi.\nLe mensole sulla sommit\u00e0 della facciata, secondo un'ipotesi ed una ricostruzione di Luigi Dodi, avrebbero dovuto reggere \" la grande guscia a lunetta del cornicione \". La cornice segnapiano, sulla quale poggiano i davanzali delle due finestre, rende visibilmente, dall'esterno, l'altezza del piano terreno, assai superiore a quella del primo piano.\nGli elementi stilistici delle terrecotte e il raffronto con analoghe ornamentazioni consentono di datare il palazzo agli ultimi decenni del Quattrocento. Luigi Dodi nel suo saggio sull'architettura quattrocentesca in Val d'Arda, rileva le somiglianze con la decorazione di Palazzo Varesi di Lodi e con quella di Palazzo Landi di Piacenza, ove operarono Giovanni Battagio e Agostino de Fondutis l'uno per la parte architettonica, l'altro per la decorazione..\nPorta Piacenza.\nIl breve vicolo della Madonna dell'Aiuto, che unisce la piazzetta della Rocca a viale Matteotti (via della Emilia), d\u00e0 accesso all'antica Porta Piacenza, l'unica, tra le quattro che si aprivano nella cinta murata, a essersi conservata fino ai giorni nostri come unica testimonianza del tempo in cui Fiorenzuola, aveva l'aspetto di una grande fortezza militare. Porta Piacenza immetteva direttamente sul ponte dell'Arda che allora era riservato solo ai pedoni ed era anche nominata Porta Nuova perch\u00e9 venne aperta nelle mura dopo la costruzione della Rocca (dove ora giace la Piazza).\nL'arco posto sopra Porta Piacenza risale al 1814 e ne sostituisce uno pi\u00f9 antico; l'iscrizione che vi fu incisa ricorda la pace ottenuta nel 1814 dopo i drammatici anni di bufera napoleonica. Il progetto della Porta fu realizzato dal perito Ermenegildo Gradali e sotto l'arco vi \u00e8 rappresentata l'immagine della Madonna dell'Aiuto, affresco che raffigura la Vergine col Bambino.\nLe altre tre porte erano: Porta Parma, le cui ultime parti restanti vennero portate via nel 1890; Porta Chiusa, che incominciava all'inizio di via Liberazione davanti al sottopassaggio delle scuole e fu demolita nel 1890; infine Porta del Pretorio, che si trovava nelle vicinanze del Macello (largo Garibaldi) e fu demolita verso la fine del Settecento.\nPonte Maria Luigia.\nL'inaugurazione del ponte sull'Arda, la cui costruzione era stata sancita da Maria Luigia sin dal 14 luglio 1833, avvenne il 13 agosto 1837; i lavori cominciarono nel 1834 e terminarono nel 1836.\nL'opera era particolarmente urgente in quanto il ponte vecchio, troppo stretto e destinato ai soli pedoni, rischiava di cadere nonostante le riparazioni del 1734 e si trovava all'imboccatura della porta di Piacenza.\nIl nuovo fu ubicato all'altezza della strada Maestra (ora Corso Garibaldi) dopo aver demolito i resti dell'antica rocca viscontea che ostacolava la strada stessa. I progetti di costruzione furono elaborati dal capo Ingegnere Cav. Antonio Cocconcelli, autore dei due ponti sul Taro e sul Trebbia, ed eseguiti sotto la guida dell'Ingegnere Antonio Montecchino e dell'Ingegnere Fiorenzuolano Teofilo Rossi.\nLe dimensioni del ponte dovevano essere di una lunghezza, testate comprese, di 69.70 metri, una larghezza tra i parapetti di 8.00 metri, ed un'altezza del piano dell'alveo di 5.30 metri. Sul lato sinistro del ponte fu posata la pietra inaugurale con il deposito, cio\u00e8 un vaso di metallo contenente varie monete preziose e tre copie, in oro, in argento e in bronzo, della medaglia fatta valutare per la circostanza dalla Sovrana. La medaglia, del diametro di 55 millimetri, \u00e8 esposta al Museo di Parma. Negli anni venti il ponte fu ampliato e il parapetto in mattoni fu demolito e sostituito con uno metallico.\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 16,0% della popolazione. Di seguito sono riportati i gruppi pi\u00f9 consistenti:\nIstituzioni, enti e associazioni.\nIl 7 dicembre 1760 Gaetana Moruzzi, spinta dalla condizione di miseria in cui versava parte della popolazione cittadina, coltiv\u00f2 l'idea di fondare in Fiorenzuola un nuovo Ospedale. Il 2 giugno 1761 acquist\u00f2 una casa posta in Strada Maestra (oggi Corso Garibaldi); nacque cos\u00ec l\"'Ospedale degli Infermi\" che inizi\u00f2 a funzionare nel marzo 1762.\nLe soppressioni napoleoniche del 1805 recarono notevoli difficolt\u00e0 all'Ospedale: l'Oratorio di San Gaetano fu chiuso e il Monastero delle Domenicane fu occupato prima dalla Gendarmeria Francese e pi\u00f9 tardi dagli Ussari tedeschi e dai Dragoni.\nSolo con la salita al potere di Maria Luigia si ebbe la restituzione dei locali.\nNel 1826 fu demolito il convento per ampliare l'ospedale e i lavori terminarono nel 1834. Con l'Amministrazione presieduta dall'ing. Prospero Guarini iniziarono le riforme atte a migliorare le attrezzature e creare un centro ospedaliero di riferimento per tutta la Val d'Arda.\nDurante il periodo bellico 1943-1945 l'ospedale fu trasferito nelle scuole di Castell'Arquato.\nAgli inizi degli anni sessanta inizi\u00f2 a stralci la costruzione del nuovo ospedale, che comport\u00f2 la soppressione del giardino interno.\nNel giugno 2007 inizia la costruzione di quello che il 2 novembre 2009 viene inaugurato come \"Ospedale Unico della Val d'Arda\". Oltre ai servizi di base (Chirurgia, Medicina, ecc.) \u00e8 punto di riferimento provinciale (Hub) per chirurgia flebologica, chirurgia plastica, endocrino chirurgia e cardiologia pediatrica\nCultura.\nIstruzione.\nIn merito alle scuole pubbliche della citt\u00e0 di Fiorenzuola d'Arda non si hanno notizie anteriormente al XIV secolo. Tra il 1650 e il 1737 la comunit\u00e0 stipendiava un solo maestro che provvedeva da solo all'insegnamento in sei classi. Nel 1750 fu decisa l'apertura di una seconda scuola che assunse il nome di \"Scuola grande\" per distinguerla dalla prima (\"Scoletta\"). Negli ultimi anni del dominio borbonico, il Comune stipendiava due soli maestri: uno per l'insegnamento della cosiddetta \"porta-grammatica\" e l'altro \"dal principio della grammatica a tutta la retorica\".\nUn ordinamento regolare, articolato in quattro classi, venne istituito dal Comune nel 1823 che, dal 1825, ebbe la sua sede presso il fabbricato corrispondente all'attuale Pretura. A seguito degli avvenimenti del 1831 rimasero solo le prime due classi (\"Infima\" e \"Media Suprema\"). Un contributo particolare fu dato dal dott. Giuseppe Gatti che lasci\u00f2 in eredit\u00e0 ai cittadini di Fiorenzuola la sua propriet\u00e0 affinch\u00e9 la rendita da essa derivante fosse destinata all'istituzione di scuole speciali; tali scuole furono approvate da Maria Luigia il 9 novembre 1832 e iniziarono a funzionare nel 1833.\nNel 1848-1849 furono istituite le Scuole femminili (in precedenza le donne non andavano a scuola) che si componevano di due classi; nel 1868 si complet\u00f2 l'insegnamento con l'apertura di una classe terza e una classe quarta. Nel 1863 l'antico Ginnasio venne sostituito da una \"Scuola Tecnica\" inferiore in tre corsi mentre nell'ottobre 1891 furono inaugurati sull'area dell'antica fossa a sud di Fiorenzuola, due edifici per le \"scuole Elementari\".\nCon la riforma Bottai del 1943 le prime tre classi dell'Istituto Tecnico inferiore furono tramutate in Scuola media inferiore e, appena terminata la seconda guerra mondiale, fu istituita la prima scuola superiore come sede distaccata del Liceo scientifico di Piacenza che nel 1954 divent\u00f2 autonoma con il nome di Liceo \"E. Fermi\".\nNel 1957 nasce l'Istituto Professionale Statale per l'Industria e l'Artigianato\nNel 1972 a Fiorenzuola iniziano a funzionare la scuola di Ragioneria e i corsi della scuola di Formazione Professionale Regionale.\nAttualmente sia gli Istituti Superiori che il Centro di Formazione Professionale sono all'interno di una stessa area (Polo Scolastico \"E. Mattei\")\nTeatro Giuseppe Verdi.\nLa duchessa Maria Luisa d'Asburgo-Lorena, accogliendo la deliberazione dell'Anzianato, approvava con sovrano rescritto del 4 maggio 1847 l'erezione in Fiorenzuola D'Arda di un teatro Comunitativo progettato dall'ingegnere Giannantonio Perreau.\nLa sera dell'8 ottobre 1853, il teatro, illuminato a giorno, fu inaugurato con l'opera Attila di Giuseppe Verdi, davanti ad un pubblico che gremiva la platea e i tre ordini di palchi. Dirigeva l'orchestra, formata dai migliori professori del teatro Ducale di Parma e da orchestrali del Municipale di Piacenza, il primo violino Ferdinando Squassoni curatore anche dell'allestimento dello spettacolo in qualit\u00e0 di impresario.\nIl teatro fu intitolato al duca consorte Carlo III fino al 1859, quando divent\u00f2 Municipale e dal 1901 prese il nome di Giuseppe Verdi.\nNel 1914-1916 venne ristrutturato sul progetto dell'ingegnere Giuseppe Frignani e decorato dal professore Paolo Vanoli: fu sopraelevato aggiungendo il loggione ai tre ordini di palchi e ampliato con la costruzione di sei palchi di proscenio.\nDal 1890 agli anni 1940 il teatro allest\u00ec stagioni liriche e di prosa e oggigiorno \u00e8 ancora funzionante.\nNel 2013 \u00e8 stato allestito al suo interno il museo del teatro, visitabile su prenotazione, rivolgendosi all'ufficio cultura del Comune. Numerosi sono i riferimenti al maestro Giuseppe Verdi, che era solito partire dalla stazione ferroviaria di Fiorenzuola d'Arda, dove \u00e8 stata posta una epigafe.\nEventi.\nLa Zobia.\nZobia (termine derivante dal latino \"iovia\" cio\u00e8 \"gioved\u00ec\" che allude al gioved\u00ec grasso, collegando il Carnevale ai saturnali) \u00e8 la maschera della vecchia o della strega che, con nomi diversi, \u00e8 nota in vari comuni dell'Italia Settentrionale come la controfigura al femminile del Re del Carnevale, il protagonista dei cortei cavallereschi del Medioevo. Solo a Fiorenzuola per\u00f2 la maschera allude alla figura dell'ebreo. \u00c8 difficile dire quando e come la Zobia divenne a Fiorenzuola maschera dell'ebreo o se anche solo come vecchia strega esisteva gi\u00e0 prima dell'arrivo degli ebrei a Fiorenzuola.\nCerto era connessa con le presenze ebraiche nella citt\u00e0. La prova \u00e8 nella sua caratterizzazione gestuale nei riti carnevaleschi: la vecchia (ed \u00e8 gi\u00e0 significativo che non porti maschera ma abbia il viso tinto di nero) combina scherzi ai ladri e ai malfattori; li mette in ridicolo rubando lei stessa, tratta un affare con un'altra persona imitando la compravendita di stracci, incassa o prende a prestito soldi e se ne va lasciando discordie.\nErano forse solo scenette esilaranti sul commercio di stoffe o si dava sfogo a una becera intolleranza? Non si sa che cosa venisse detto dalla Zobia per deridere il commerciante di stoffe ebreo in quanto non esistono forme letterarie che l'attestano. Certamente gli ebrei del carnevale fiorenzuolano erano canzonati per il loro modo di parlare l'italiano lentamente e il loro linguaggio veniva storpiato e cantilenato fino all'inverosimile e al grottesco. La Zobia inoltre mimava uno scambio di stracci.\nL'aggressione carnevalesca al mercante di stoffa ebreo va vista come rivalsa del ceto povero sui ricchi mercanti ebrei che all'inizio del XVIII secolo avevano ottenuto il controllo sulla fiorente industria tessile, a discapito dei tradizionali contadini-tessitori. Nel Settecento per\u00f2 le autorit\u00e0 locali non tollerarono pi\u00f9 questa violenza antigiudaica e lo punirono duramente; infatti nel 1704 il duca Franco Maria Farnese confisc\u00f2 i beni di quei contadini che avevano preso parte alle violenze del carnevale del 1703.\nSuccessivamente nel 1738 il podest\u00e0 Gandolfi proib\u00ec le violenze ai danni degli ebrei durante il carnevale. Nello stesso anno il conte Wagsel del presidio austriaco concede ai deputati Moruzzi e Longhi l'uso della maschera dell'ebreo nel carnevale ma non la licenziosit\u00e0 e l'insulto diretto all'ebreo. La giudiata carnevalesca si protrasse a lungo a Fiorenzuola per poi perdere col tempo ogni riferimento offensivo all'elemento ebraico.\nPonta e c\u00fcl.\n\"Ponta e c\u00fcl\" (punta e fondo) \u00e8 un'originale prova di abilit\u00e0, che si svolge ogni anno a Fiorenzuola d'Arda nella giornata di Pasqua. La singolare manifestazione ha come protagonista l'uovo, unico strumento impiegato nelle gare ed utilizzato quindi in grandi quantit\u00e0. Fin dai tempi antichi, l'uovo \u00e8 stato uno dei simboli per eccellenza della Pasqua, in quanto, quest'ultima rappresenta la festa della vita e della Resurrezione. La festa, che prende il nome dalle due estremit\u00e0 dell'uovo, coinvolge moltissime persone di ogni et\u00e0 impegnate a sfidarsi in una divertente battaglia per le strade e le piazze. I giocatori si sfidano a due a due, muniti di un uovo sodo. Si inizia facendo punta contro punta e, se questa si rompe, si fa fondo contro fondo. Se l'uovo si rompe da entrambe le parti, lo si cede al vincitore che passa a sfidare un altro. Il vincitore alla fine vince un premio che varia ogni anno.\nEconomia.\nIl territorio \u00e8 caratterizzato da una realt\u00e0 civile e socio-economica paragonabile a quelle dell'area padano - lombarda: l'agricoltura intensiva e specializzata si alterna a piccole-medie industrie. Sono presenti numerose imprese sia commerciali che manifatturiere edili e agricole.\nIn localit\u00e0 Cer\u00e8 \u00e8 presente un Istituto Sperimentale di Cerealicoltura (sezione staccata del Ministero dell'Agricoltura), che rappresenta il centro di riferimento in Italia per la sperimentazione relativa all'orzotecnia ed alla coltivazione del mais.\nFiorenzuola d'Arda si colloca al 617\u00ba posto per indice di reddito, al 134\u00ba posto per indice di consumo e 2470\u00ba posto per tasso di occupazione su un totale di 8094 comuni\nInfrastrutture e trasporti.\nStrade.\nDa Fiorenzuola d'Arda passa l'autostrada del Sole e la diramazione dell'A21 che raggiunge il tracciato principale a Castelvetro Piacentino.\nLa citt\u00e0 \u00e8 toccata anche dalla Strada statale 9 Via Emilia e dalla SS 462.\nTra il 1900 e il 1923 Fiorenzuola d'Arda fu servita dalla tranvia Cremona-Lugagnano.\nFerrovie.\nLa citt\u00e0 \u00e8 attraversata dalla ferrovia Milano-Bologna.\nSport.\nCiclismo.\nNata nel 1998, la \"6 giorni delle Rose\" \u00e8 un evento di ciclismo su pista per dilettanti e professionisti inserita nel calendario dell'Unione Ciclistica Internazionale, approvata dalla Federazione Ciclistica Italiana e facente parte del circuito delle sei giorni mondiali nell'Unione Internazionale Velodromi. Le gare si disputano al velodromo intitolato al compianto campione Attilio Pavesi presso lo Stadio Comunale di Fiorenzuola.\nCome da tradizione delle sei giorni, \u00e8 una festa dello sport con momenti di intrattenimento ad opera di famosi cantanti ed altri personaggi dello spettacolo.\nNelle prime quattordici edizioni (dal 10 al 15 luglio 2012 si disputa la quindicesima) hanno partecipato alla \"6 giorni delle rose\" di Fiorenzuola\u00a0\u2013 categoria Internazionale Elite - un totale di 222 atleti in rappresentanza di 26 diverse nazioni.\nLo slovacco Joseph Zabka ne ha disputate ben 11, mentre lo svizzero Franco Marvulli \u00e8 il plurivittorioso con quattro successi. Al danese M\u00f8rk\u00f8v, allo svizzero Aeschbach e agli italiani Viviani e Cipollini \u00e8 riuscita l'impresa di gareggiare una sola volta e vincere. Meglio di loro ha fatto Collinelli che ne ha disputate due, vincendole entrambi.\nLa \"6 giorni delle rose\" \u00e8 sostenuta da un gruppo di aziende che con la collaborazione e il patrocinio del comune di Fiorenzuola d'Arda, della Provincia di Piacenza, delle autorit\u00e0 sportive, civili, sanitarie e militari permettono da quattordici anni di realizzare questo evento in una piccola citt\u00e0 di 15.000 abitanti.\nIl comitato organizzatore \u00e8 presieduto dal sindaco della citt\u00e0. L'associazione sportiva organizzatrice in collaborazione, tra gli altri, con soci del Consorzio Velodromo e i volontari permettono lo svolgimento tecnico della manifestazione. Diversi anche i sostegni di aziende tecniche che si mettono a disposizione per la realizzazione dell'evento.\nCalcio.\nLa principale squadra di calcio della citt\u00e0 \u00e8 l\"'U.S. Fiorenzuola 1922\" che viene fondata nel 1922, il primo campionato inizia nel 1923 in quarta divione nel girone A. Fino al 1928 il Fiorenzuola procede bene e viene promossa prima in Seconda Divisione e infine in Prima Divisione.\nTra il 1931-39 retrocede in Seconda Divisione ma nel 1940 dopo un ottimo campionato viene nuovamente promossa in Prima Divisione. Tra il 1943-45 la societ\u00e0 rimane inattiva a causa della seconda guerra mondiale.\nAlla fine della guerra viene ripescata insieme ad altre squadre di Prima Divisione e promossa in serie C, disputa una stagione negativa e il Fiorenzuola retrocede in Prima Divisione, sono anni molto duri infatti tra il 1950 e il 1952 il Fiorenzuola rimane addirittura inattivo.\nTorna a giocare nel 1953 in Seconda Divisione e nel 1959 viene promossa in serie D, sono anni buoni senza retrocessioni fino al 1968, quando retrocede in Prima Divisione dove rimane fino al 1980. Nel 1983 conquista la prima promozione nell'interregionale, ma il sogno della serie C2 sfuma e nel 1987 il Fiorenzuola attraversa una crisi societaria, solo nel 1989 torna a giocaree nel 1993 conclude la stagione al secondo posto venendo quindi promossa in serie C1. Nel 1995 non riesce a passare i play off per la promozione in serie B; nel 1996 retrocede in serie C2 dove rimane fino agli anni 2000. Nel 2004 partecipa al campionato di serie D e nel 2005 retrocede in Eccellenza; nel 2008 viene promossa nuovamente in serie D, retrocedendo in Eccellenza nel campionato 2011/2012. Nel 2014/2015 ritorna in Serie D, nel 2021 viiene nuovamente promossa in serie C.\nLe altre squadre di calcio della citt\u00e0 sono l'\"A.S.D. Sporting Fiorenzuola\" che milita in 1\u00aa Categoria e la Fulgor Fiorenzuola che milita in 3\u00aa Categoria.\nPallavolo.\nNata nel 1981 da un gruppo di amici che aveva in comune la stessa passione per la pallavolo, il Volley Ball Fiorenzuola ha sempre operato nell'ambito della divulgazione e l'insegnamento della Pallavolo maschile.\nLo sviluppo di un'organizzazione interna sempre meno familiare port\u00f2 all'affiliazione presso la FIPAV e l'inizio dell'attivit\u00e0 sportiva federale. Partendo dal campionato provinciale di 2\u00aa divisione della stagione 1981/82, si lavora allo sviluppo di una serie di squadre giovanili.\nNegli anni novanta, i primi giocatori e fondatori del VBF si trasformano in dirigenti, ristrutturando l'organizzazione della societ\u00e0 e lasciando spazio alle nuove leve emerse nel frattempo dal settore giovanile. Durante l'inverno del 1998 il presidente Paolo Magni, anima e principale fondatore della societ\u00e0, viene improvvisamente a mancare creando un vuoto apparentemente impossibile da colmare. Gli\naltri dirigenti decidono di proseguire l'opera di Magni e nel giro di tre stagioni la prima squadra conquista ben due promozioni approdando alla serie C regionale.\nNella stagione 2006/2007 riesce nello storico risultato di vincere la serie C regionale con due giornate di anticipo, conquistando l'accesso alla serie B2, primo campionato nazionale.\nNegli anni seguenti il consiglio direttivo, con l'intento di rafforzare la presenza della societ\u00e0 sul territorio circostante, ha deciso di aderire ad un progetto denominato \u201cScuola Pallavolo ARDA VOLLEY\u201d. Lo scopo principale del progetto \u00e8 quello di sfruttare sinergie tramite l'unione di risorse e competenze comuni, iniziando dalla gestione unificata dei settori giovanili maschili e femminili e dall'utilizzo combinato degli impianti sportivi.\nOggigiorno il Volley Ball Fiorenzuola disputa il campionato provinciale di 1\u00aa Divisione maschile con giovani giocatori provenienti dalla citt\u00e0 e dai paesi vicini.\nLa grande realt\u00e0 pallavolistica femminile \u00e8 invece rappresentata dalla squadra PavideaSelta che da alcuni anni partecipa al campionato di serie B2 femminile.\nPallacanestro.\nLa pallacanestro maschile a Fiorenzuola nasce negli anni sessanta. Le prime soddisfazioni giungono nel 1969 con la disputa delle finali a Roma dei Giochi della giovent\u00f9. Nel 2003 la U.S. Pallacanestro Fiorenzuola di Fabio Alberti si unisce alla squadra di Piacenza e viene fondata l'UCP, Unione Cestistica Piacentina che in pochi anni, partendo dalla sere regionale C2 raggiunge la Lega due, diventando un caso nazionale, vincendo una Coppa Italia di serie C1 e vantando tra i giocatori Mario Boni, Hugo Sconochini, Marco Sambugaro, Germ\u00e1n Scarone, Marco Passera. Nella stagione 2021-22 la squadra milita nel campionato di Serie B (girone B).\nAtletica leggera.\nTra gli animatori dell'atletica a Fiorenzuola (Libertas Fiorenzuola, costituita nel 1967) troviamo, come in quasi tutte le discipline sportive, il Cavalier Olimpio Gambini. I maggiori risultati si ottengono negli anni settanta quando, nella squadra di Fiorenzuola militano ben quattro nazionali giovanili. Sono Angelo Cino nei 100\u00a0m, Augusto Bottioni nei 110 ostacoli, Ettore Colla nel salto con l'asta e Graziano Chiusa nel salto in lungo, tuttora detentori di numerosi records provinciali. Tra gli altri si pu\u00f2 ricordare anche il record della staffetta 4X100,41\"9, destinato a durare nel tempo, ottenuto nel 1995 da Angelo Cino, Augusto Bottioni, M. Marchionni, Graziano Chiusa. Numerosi i titoli regionali e provinciali conquistati, oltre che dai gi\u00e0 citati, da Giancarlo Negri nella marcia, da Giorgio Cigala, da Riccarda Rebecchi, da Roberto Gavazzi, da Lorenzo Fagnoni, da Danilo Peveri, da Alberto Cantarelli, dalle brave sorelle Del Bue, dalla Valenti e dalla Fanzini.\nL'atletica leggera a Fiorenzuola ha origini molto antiche, nel 1909 con la Societ\u00e0 Polisportiva Garibaldi. Tra i primi a disputare gare di una certa importanza troviamo Vittorio Gorra (fondista, 1909), Luigi Scarsella (1936), Olga Guidotti (1939)."}
{"id": "29615", "revid": "1543377", "url": "https://it.wikipedia.org/wiki?curid=29615", "title": "Gazzola", "text": "Gazzola (\"Ga\u015b\u00f6la\" o in dialetto piacentino) \u00e8 un comune italiano di abitanti della provincia di Piacenza in Emilia-Romagna.\nGeografia fisica.\nIl territorio comunale \u00e8 piuttosto vasto ed \u00e8 distribuito tra la bassa collina, con le prime propaggini dell'Appennino ligure, nella zona di produzione vitivinicola DOC dei colli piacentini., nella parte sud del territorio, che si presenta in gran parte boscata, e l'estremit\u00e0 meridionale della pianura Padana, nella parte nord del comune. La parte occidentale, compreso il capoluogo, \u00e8 situata in val Luretta, sulla sponda destra del torrente Luretta, che funge da confine con il comune di Agazzano, mentre quella orientale in val Trebbia, sulla sponda sinistra del fiume Trebbia, che funge da confine con i comuni di Gossolengo e Rivergaro.\nStoria.\nNella zona tra Rivalta, Croara ed il confinante comune di Rivergaro sono stati trovati reperti di epoca paleolitica datati tra i e i anni prima di Cristo.\nIl territorio fu sede di stanziamenti romani tra i quali il \"fundus Momelianus e Licinianus\", i futuri Momeliano e Lisignano, citati all'interno della tavola alimentaria Traianea di Veleia.\nNel 218 a.C. tra i corsi della Trebbia del Luretta viene combattuta la battaglia della Trebbia nella quale Annibale infligge una pesante sconfitta all'esercito romano guidato dal console Tiberio Sempronio Longo.\nFin dall'epoca longobarda vi operano i monaci dell'abbazia di San Colombano di Bobbio che possedevano le terre di Momeliano (\"Mameliano\"), Casale, Croara (\"Corvara\" o \"Coruara\"), Lisignano (\"Licinianus\"), Rezzanello (\"Regiano\"), Rivalta (\"Ripa Alta\"), il territorio con vari possedimenti era inserito nel grande feudo reale ed imperiale monastico bobbiese. Oltre ai predetti possedimenti \u00e8 documentata anche la presenza di una chiesa intitolata a san Colombano in localit\u00e0 Casale di Momeliano posta alle dipendenze dalla pieve di Momeliano e successivamente andata distrutta.\nNel Medioevo, con la dominazione dei franchi molte terre vennero acquisite dai vari monasteri presenti nella citt\u00e0 di Piacenza, dapprima ed almeno fino al 1158 come pertinenze dirette del monastero di S. Brigida di Piacenza, a sua volta di propriet\u00e0 del monastero bobbiese e poi, in seguito, al monastero di San Savino di Piacenza. Dopo l'XI secolo, a causa delle lotte feudali, furono realizzate molte fortezze nella zona: oltre ai principali castelli vennero costruite anche case-torri, ancora visibili sul territorio nonostante le numerose trasformazioni e modifiche subite.\nPossesso dei Malaspina nel XII secolo, per iniziativa dei consoli del libero comune di Piacenza, all'inizio del secolo successivo fu liberata: in seguito fu coinvolta nelle guerre tra guelfi e ghibellini, nell'ambito di questi scontri, nel 1255, il podest\u00e0 di Piacenza Oberto Pallavicini ordin\u00f2 la distruzione dei castelli della zona.\nNel 1302 Gazzola, insieme a Travo e Pigazzano, viene concessa a Riccardo Anguissola da parte di Alberto I d'Asburgo. In quegli anni il Castello di Rivalta diventa di propriet\u00e0 della famiglia Landi, il castello viene poi distrutto nel 1322 da Galeazzo I Visconti, forse invaghitosi della moglie di Obizzo Landi.\nNel 1372 i castelli della zona furono occupati dalle truppe del papa, in guerra con i Visconti. Entrata la zona nel Ducato di Parma e Piacenza, nel 1636 spagnoli assediarono il borgo di Rivalta nel corso della guerra contro Odoardo I Farnese. Il castello sub\u00ec poi altri assedi nel 1746 da parte dei tedeschi e nel 1799 da parte delle truppe napoleoniche.\nOriginariamente frazione del comune di Rivalta Trebbia, a cui nel 1807 era stato aggregato il comune di Momeliano, Gazzola diventa sede del comune nel 1870, pur senza che ci\u00f2 comporti il cambio di denominazione comunale, che avviene in seguito, nel 1889.\nNell'aprile 1945, nell'ambito della resistenza partigiana combattuta durante la seconda guerra mondiale, il castello di Monticello \u00e8 teatro di una sanguinosa battaglia tra circa 400 militi delle brigate nere di Mantova e delle SS italiane e un gruppo di circa 30 partigiani, comandato da Gino Cerri, detto \"Cicogna\", che si erano rifugiati all'interno del forte. La battaglia, una delle pi\u00f9 importanti della resistenza piacentina, viene vinta dalle forze partigiane, anche grazie all'arrivo in supporto di rinforzi guidati da Cesare Rabaiotti, detto \"il Moro\", e da Lino Vescovi, detto \"il Valoroso\", il quale trova la propria morte durante gli scontri.\nSimboli.\nLo stemma del Comune di Gazzola \u00e8 stato concesso con regio decreto del 5 settembre 1929.\nEconomia.\nTradizionalmente, l'attivit\u00e0 economica prevalente a Gazzola fino alla seconda met\u00e0 del XX secolo \u00e8 stata l'agricoltura che si caratterizzava come l'unica attivit\u00e0 produttiva diffusa a livello locale con una produzione concentrata in prevalenza su cereali, uva, barbabietola da zucchero, frutta, ortaggi e foraggi per bovini da latte. Tuttavia queste attivit\u00e0 hanno conosciuto un rapido declino dopo la met\u00e0 del secolo. Le attivit\u00e0 di questo settore ancora presenti si concentrano nella porzione pianeggiante del territorio comunale caratterizzata da terreni irrigui di media fertilit\u00e0 dediti principalmente all'allevamento bovino e a colture industriali come il pomodoro. Nella fascia territoriale dove la pianura lascia il posto ai primi rilievi sono ancora presenti insediamenti agricoli di tipo estensivo dediti alla produzione di prodotti tipici e spesso associati ad attivit\u00e0 turistiche ed agrituristiche, mentre nella zona di alta collina l'attivit\u00e0 agricola, pur se ancora presente in alcuni casi risulta scarsamente vantaggiosa a causa delle caratteristiche del territorio.\nA partire dagli anni '90 del XX secolo ha conosciuto una buona espansione l'attivit\u00e0 produttiva, cos\u00ec come per altri comuni della prima e seconda cintura del capoluogo provinciale, che ha superato l'agricoltura per numero di addetti impiegati; l'attivit\u00e0 prevalente in questo settore \u00e8 la lavorazione di prodotti metallici, ferrosi in particolare, all'interno della quale spicca la produzione di raccordi per oleodotti. Altre attivit\u00e0 diffuse sono la realizzazione di componenti metalliche parte dei telai di finestre e porte finestre e la lavorazione del legno. La principale area artigianale del comune si trova immediatamente a nord del capoluogo, mentre non sono presenti attivit\u00e0 industriali a ciclo continuo.\nInfrastrutture e trasporti.\nTra il 1907 e il 1933 il comune fu servito dalla tranvia Piacenza-Agazzano, lungo la quale si trovavano le fermate di Tuna, Famiglia, Gazzola, Bottarone e Lisignano.\nIl territorio comunale \u00e8 attraversato dalla strada provinciale 7 di Agazzano che collega San Nicol\u00f2 di Rottofreno con Agazzano, dalla strada provinciale 40 di Statto che si dirama dalla strada provinciale 7 a Tuna e raggiunge Travo e dalla strada provinciale 28 bis di Gossolengo che collega, tramite un ponte sul fiume Trebbia, la strada provinciale 40 con la strada provinciale 28 di Gossolengo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune \u00e8 stato amministrato quasi ininterrottamente per 47 anni dalla stessa persona: infatti Luigi Francesconi \u00e8 stato eletto sindaco di Gazzola per la prima volta nel 1963 e lo \u00e8 stato fino al 12 marzo 2015 quando \u00e8 morto all'et\u00e0 di 84 anni. La sua guida del comune ha avuto una sola interruzione di cinque anni tra il 2004 e il 2009 durante i quali aveva ricoperto il ruolo di vice sindaco. Nelle elezioni del maggio 2014 si era presentato a capo di una lista civica ottenendo il 63,9% dei voti validi.\nTra il 2006, anno della costituzione dell'ente, e il 2009 e, ancora, tra il 2014 e il 2017, anno al termine del quale \u00e8 stata formalizzata l'uscita del comune dall'ente, Gazzola ha fatto parte dell'Unione Comuni Bassa Val Trebbia e Val Luretta. Nell'ultimo periodo di permanenza l'unione era composta, oltrech\u00e9 da Gazzola, dai comuni di Agazzano, Calendasco, Gossolengo, Rivergaro, Rottofreno e Sarmato.\nSport.\nCalcio.\nLa principale squadra di calcio del comune \u00e8 stata fino al 2015 l\"'A.S.D. Gazzola\", militante nella sua ultima stagione, nel campionato di Seconda Categoria. A partire dalla stagione 2015-2016 la societ\u00e0 si \u00e8 fusa con la Pontolliese, sodalizio militante all'epoca nello stesso campionato e con sede a Ponte dell'Olio, sempre in provincia di Piacenza, andando a formare l'A.S.D. Pontolliese Gazzola, che rappresenta entrambi i comuni e disputa le proprie partite casalinghe presso il campo Cementirossi di Ponte dell'Olio. AL termine della stagione 2017-2018 la squadra ha ottenuto la promozione nel campionato di Prima Categoria, campionato in cui milita nella stagione 2020-2021.\nGolf.\nNei pressi della frazione di Croara si trova un campo da golf da 18 buche aperto nel 1976 con un percorso da 9 buche e, in seguito, ampliato nel 1983 su progetto dell'architetto Croze."}
{"id": "29616", "revid": "1543377", "url": "https://it.wikipedia.org/wiki?curid=29616", "title": "Gossolengo", "text": "Gossolengo (\"Usleing\" o \"Ursleing\" in dialetto piacentino) \u00e8 un comune italiano di abitanti della provincia di Piacenza in Emilia-Romagna.\nGeografia fisica.\nGossolengo si trova sulla sponda destra del fiume Trebbia, circa a sud-ovest dal centro di Piacenza, ad un'altitudine di \nIl centro abitato di Gossolengo \u00e8 attraversato dal 45\u00ba parallelo. In particolare, il palazzo del municipio in piazza Roma si trova proprio sul suo percorso.\nOrigini del nome.\nSecondo la tradizione popolare, il nome Gossolengo deriverebbe da \"osso lungo\", il femore di un grosso mammifero rinvenuto in un fossato. Il reperto sarebbe stato ritenuto appartenente al corpo di un elefante africano, animale raffigurato anche nello stemma comunale, in quanto la zona fu interessata dal passaggio delle truppe di Annibale in occasione della battaglia della Trebbia.\nIl linguista e glottologo Giovan Battista Pellegrini in \"Toponomastica italiana\" evidenzia invece l'origine germanica del toponimo, suggerita dalla presenza del suffisso \"-engo\": o derivante dal nome personale germanico \"Gauzilo\" o da un etnonimo riconducibile al popolo dei Goti, di matrice gotica e successivamente longobardizzato. Attraverso \"Gondolenci\" nel X-XI secolo e \"Goselengi\" nel XIII, poi \"Gossolengi\" e infine \"Gosolengo\" nel XIV secolo si arriva al toponimo Gossolengo.\nStoria.\nLa zona di Gossolengo, frequentata fin dal Paleolitico, vide il passaggio di molti popoli, fra cui gli Etruschi, come testimoniato dal ritrovamento del fegato etrusco, i Cartaginesi e i Romani.\nNell'ambito della seconda guerra punica, lungo il corso del fiume Trebbia fu combattuta, il 18 dicembre del 218 a.C., la battaglia della Trebbia tra le legioni romane guidate dal console Tiberio Sempronio Longo e le truppe cartaginesi di Annibale conclusasi con la vittoria di questi ultimi.\nFin dall'epoca longobarda il territorio fu una pertinenza monastica dell'abbazia di San Colombano di Bobbio, che possedeva le terre della cella monastica di \"Gondolenci\" o \"Gondolencis\", facente parte della grande domusculta di Ancarano (Rivergaro) assieme alla corte di Travo fino alla fine del X secolo. Il territorio, con vari possedimenti, era inserito nel grande feudo reale ed imperiale monastico bobbiese.\nSuccessivamente la zona divenne di propriet\u00e0 dei monaci benedettini del monastero di San Savino di Piacenza e della cattedrale. Nel XII secolo fu edificato il castello. Nel basso Medioevo la storia di Gossolengo fu strettamente legata a quella di Piacenza: nel 1314 la zona di Gossolengo fu teatro di una battaglia tra il signore di Piacenza Alberto Scoto e i Visconti, desiderosi di espandersi a sud del corso del fiume Po.\nNel 1536 vi fu una battaglia tra i Farnese, signori di Parma e Piacenza, e le truppe spagnole, che arrivarono ad espugnare il castello. Nel 1630, nella zona impervers\u00f2 per cinque mesi la peste, che fece numerose vittime. Tra il 1636 e il 1637 il paese, cos\u00ec come quasi tutto il resto del Piacentino, sub\u00ec numerosi saccheggi da parte delle truppe francesi e spagnole. Tra la fine del 1746 e l'inizio del 1747 una nuova epidemia di peste si abbatt\u00e9 su Gossolengo, riducendo la popolazione del 25%.\nNel 1796 Gossolengo, insieme alla citt\u00e0 di Piacenza, fu occupato dalle truppe napoleoniche che, nel 1799, si scontrarono con le truppe austro-russe in una zona situata tra i comuni di Gossolengo, Rottofreno e Gragnano Trebbiense nella battaglia della Trebbia, vinta dagli austro-russi comandati dal generale Suvorov. Dopo la vittoria, questi ultimi dettero alle fiamme Gossolengo insieme ad altri villaggi della zona.\nNel 1877, in localit\u00e0 Ciavernasco di Settima, durante le operazioni di aratura di un campo, un contadino rinvenne un fegato bronzeo di epoca etrusco, piccolo oggetto usato dagli Etruschi per la divinazione che \u00e8 conservato nei musei civici di Piacenza presso palazzo Farnese.\nNell'estate del 1918 le zone militari recintate poste lungo il corso del fiume Trebbia, che gi\u00e0 a partire dal dicembre 1917 avevano ospitato un campo che raccoglieva soldati italiani considerati disertori provenienti dalla zona del fronte, ospitarono un campo di concentramento dedicato a prigionieri di guerra austriaci, tedeschi e ungheresi che arriv\u00f2 a contenere al suo interno pi\u00f9 di soldati, sfruttati per lo svolgimento di lavori di pubblica utilit\u00e0. Al termine del conflitto lo stesso campo venne riadattato per accogliere i soldati italiani reduci dal fronte e dalla prigionia, arrivando a ospitare nel giro di qualche giorno fino a persone che vi rimasero fino al periodi natalizio, quando furono autorizzate a fare ritorno alle proprie localit\u00e0 di origine.\nNegli anni tra la fine del XX e l'inizio del XXI secolo il paese ha vissuto un notevole sviluppo edilizio e demografico, avvicinandosi notevolmente alla citt\u00e0.\nGeografia antropica.\nFrazioni.\nNel territorio comunale sono riconosciute ufficialmente tre frazioni.\nAltre localit\u00e0 del territorio.\nTra le varie localit\u00e0 sparse nel comune si ricordano: Baselica, Ca' Blatta, Ciavernasco, Lanzafame, Mattiola, Ponte Nuovo e Rossia.\nEconomia.\nGrazie alla sua posizione pianeggiante e alla vicinanza con il corso del fiume Trebbia, il territorio gossolenghese \u00e8 stato storicamente dedicato all'attivit\u00e0 agricola, favorita dalle caratteristiche del terreno e dall'ampia disponibilit\u00e0 di acqua per l'irrigazione. Tra le coltivazioni pi\u00f9 diffuse si hanno cereali, frutta, barbabietole e foraggi destinati ad allevamenti di suini e bovini da latte. Sono, poi attive industrie nel campo della trasformazione alimentare come salumifici.\nInsediamenti industriali di piccole dimensioni si sono sviluppati nel capoluogo, lungo il percorso della strada provinciale 28, e nelle frazioni di Quarto e Settima, lungo il percorso della strada statale 45 di Val Trebbia, nonch\u00e9 in una zona a sud rispetto alla frazione di Quarto.\nLa vicinanza con la citt\u00e0 di Piacenza ha favorito, a partire dagli anni '90 del XX secolo, uno sviluppo edilizio, specialmente nei centri di Gossolengo e Quarto, che ha quasi completamente saturato le possibilit\u00e0 di espansione di questi centri abitati, permettendo, al contempo, un aumento della popolazione comunale di circa il 50%. Allo stesso modo la vicinanza con il capoluogo ha favorito un forte pendolarismo: secondo dati del 2001 i pendolari in uscita da Gossolengo per motivazioni lavorative erano giornalmente .\nInfrastrutture e trasporti.\nNel territorio comunale di Gossolengo, pi\u00f9 precisamente presso le frazioni di Quarto e Settima, passa la strada statale 45. Il capoluogo comunale \u00e8 interessato dal passaggio della strada provinciale 28 di Gossolengo che collega Piacenza a Rivergaro, dove si ricongiunge con la statale 45.\nNel territorio comunale c'\u00e8 un ponte sul Trebbia, il \"ponte di Tuna\", che prende il nome dall'omonima frazione del comune di Gazzola posta sull'altra sponda del fiume. Questo ponte unisce il comune di Gossolengo con la strada provinciale 40 di Statto, in comune di Gazzola.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nA partire dal 2006, anno di costituzione dell'ente, Rivergaro fa parte dell'Unione Comuni Bassa Val Trebbia e Val Luretta, che comprende diversi comuni piacentini compresi tra la bassa val Trebbia, la val Luretta e la pianura Padana. Al 2020 i comuni che fanno parte dell'unione sono, oltre a Gossolengo, Calendasco, Gragnano Trebbiense, Rivergaro e Rottofreno.\nSport.\nLa principale squadra di calcio del comune \u00e8 l'U.S.D Gossolengo Pittolo, rappresentante anche la frazione cittadina, che prosegue la tradizione sportiva dell'Unione Sportiva Gossolengo, fondata originariamente nel 1954, dopo la fusione con il Pittolo avvenuta nel 2018 che ha permesso ai gossolenghesi di conquistare la categoria in cui militava il Pittolo. Il sodalizio milita nel campionato 2020-2021 nel girone A provinciale di Seconda Categoria. Nella frazione di Quarto, condivisa con il comune di Piacenza, \u00e8 attivo il Lyons Quarto, militante nell'annata 2020-2021 in Terza Categoria.\nLa principale squadra rugbistica di Gossolengo \u00e8 l'A.S.D Elephant Rugby Gossolengo, militante nella stagione 2020-2021 nel campionato di Serie C1."}
{"id": "29617", "revid": "365417", "url": "https://it.wikipedia.org/wiki?curid=29617", "title": "Esperia", "text": "Esperia \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nEsperia \u00e8 il comune pi\u00f9 esteso della provincia, comprendendo le vette montagnose alle spalle della cittadina costiera di Formia. Il suo territorio \u00e8 per lo pi\u00f9 montuoso e boscoso con un'ampia escursione di quota: \nClima.\nClassificazione climatica: zona D, 1811 GG\nOrigini del nome.\nIl toponimo Esperia risale al 1867, quando le attuali frazioni si unirono in un'unica amministrazione e Roccaguglielma venne scelta come sede municipale. Il nome scelto per la nuova realt\u00e0 amministrativa indica l'astro Espero, ovvero il nome con cui gli antichi Greci indicavano la penisola italiana.\nUn'altra ipotesi vuole che il nome \"Esperia\" derivi dalla parola \u201cspera\u201d, che indica i raggi solari. Un'altra ipotesi ancora vuole invece che il nome sia dovuto allo \u201csperone\u201d alle cui pendici \u00e8 posto il paese. Non \u00e8 comunque da escludere che il toponimo faccia riferimento a entrambe le parole.\nStoria.\nAlcuni studiosi fanno risalire i primi insediamenti sul territorio esperiano come Interamna Lirenas o all'epoca tardo-antica sul monte Cecubo; certa \u00e8 invece la creazione di borghi voluta da Montecassino nel X secolo. La popolazione che prima di allora abitava piccoli insediamenti sparsi sul territorio fu fatta progressivamente convogliare nei pressi di San Pietro e di San Paolo della Foresta, due monasteri benedettini costruiti per sostituire l'antico Santo Stefano, distrutto tra l'817 e l'828 dai musulmani.\nIl normanno Guglielmo di Blosseville, nello stesso periodo, fece confluire la popolazione sempre da insediamenti locali nel \"castrum\" sul monte Cecubo da lui voluto. Il castello prese il nome di Roccaguglielma e aveva il fine di controllare il passo che permette di raggiungere da Pontecorvo e Aquino, citt\u00e0 dei Normanni, Gaeta senza dover passare per Cassino.\nNei secoli la collocazione strategica di Roccaguglielma e del suo feudo ne fece un territorio spesso conteso. Tra le famiglie nobili che ne presero possesso si ricordano gli Spinelli, che nel XIV secolo realizzarono molte opere edilizie, i della Rovere e i Farnese, Nel 1497 e nel 1503 Roccaguglielma e il suo territorio subirono pesanti distruzioni a opera del capitano spagnolo Gonsalvo di Cordoba. Il periodo pi\u00f9 florido fu tra il XVI e il XVII secolo. Nel 1636 il feudo fu devoluto alla camera regia. Nel 1654, a seguito di un violento terremoto, si ebbe una nuova devastazione.\nL'esperiano Clino Roselli ebbe parte attiva nella Repubblica Partenopea, ma venne giustiziato dai Borbonici nel 1799. Erano gli anni di maggiore diffusione locale del brigantaggio, che aveva forte presa sulla popolazione rurale spesso in funzione anti-napoleonica; agirono sul territorio l'itrano fra Diavolo nel periodo napoleonico e Chiavone nel periodo post-unitario. Sotto il governo di Gioacchino Murat, si realizz\u00f2 una nuova sistemazione amministrativa del territorio: Roccaguglielma fu separata dalle attuali frazioni di Esperia inferiore e Monticelli che costituirono il comune di San Pietro in Curulis. Dopo l'Unit\u00e0 d'Italia, nel 1867, Roccaguglielma e San Pietro si fusero e presero il nome di Esperia. Col declino delle opportunit\u00e0 date da un'economia rurale, Esperia inizi\u00f2 a spopolarsi progressivamente.\nEsperia si trova lungo quella che fu la linea Gustav durante il secondo conflitto mondiale: il territorio fu pi\u00f9 volte bombardato, la popolazione fugg\u00ec ma ci furono comunque ingenti perdite. Lo sfondamento del fronte avvenne proprio a Esperia per opera delle truppe franco-maghrebine, a cui poi fu concesso di usare la popolazione a piacimento (marocchinate). Per questo episodio al comune fu conferita l'onorificenza della medaglia d'oro al merito civile.\nMonumenti e luoghi d'interesse.\nAltro.\nRecentemente (2006) in localit\u00e0 San Martino, sono state scoperte e attualmente in fase di studio, orme di dinosauro di diverse specie. I primi studi fanno risalire queste impronte presumibilmente a 250 milioni di anni fa.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 140 imprese operanti nel territorio comunale, che rappresentavano lo 0,42% del totale provinciale (33.605 imprese attive), hanno occupato 251 addetti, lo 0,24% del dato provinciale; in media, ogni impresa nel 2015 ha occupato poco meno di due addetti (1,79).\nAllevamento.\nEsperia d\u00e0 il nome ad una razza di pony, originaria dei Monti Aurunci ed Ausoni, che \u00e8 una delle quindici razze a diffusione limitata riconosciute dall'Associazione Italiana Allevatori ed \u00e8 l'unica razza italiana denominata \"pony\".\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Esperia pass\u00f2 dalla provincia di Caserta a quella di Frosinone."}
{"id": "29618", "revid": "131145", "url": "https://it.wikipedia.org/wiki?curid=29618", "title": "Gragnano Trebbiense", "text": "Gragnano Trebbiense (\"Gragn\u00e0n\" in dialetto piacentino) \u00e8 un comune italiano di abitanti della provincia di Piacenza in Emilia-Romagna.\n\u00c9 situato nella pianura Padana, tra il fiume Trebbia ad est e il torrente Luretta a ovest.\nOrigini del nome.\nIl toponimo Gragnano deriva con buona probabilit\u00e0 dalla lingua latina, in particolare dall'aggettivo \"granianus\" che deriverebbe da \"Granius\", nome di un possidente terriero di epoca romana i cui domini si estendevano in quello che sarebbe, poi, diventato il territorio gragnanese.\nAltre ipotesi sull'origine del nome, associano il toponimo alla presenza di campi di grano che, come protetti da una benedizione, fornivano produzioni abbondanti e di ottima qualit\u00e0 che rendevano necessario costruire ogni anno granai pi\u00f9 capienti dove riporre il raccolto: il nome \"Gragnano\" sarebbe, quindi, originato da \"grano\" e \"granai\"; secondo questa ipotesi sarebbe ascrivibile a questa motivazione anche la presenza di una spiga di grano all'interno dello stemma comunale.\nStoria.\nIl suo territorio, come i vicini comuni di Gossolengo, Gazzola, e Agazzano, vide la battaglia della Trebbia in cui, secondo il racconto dello storico romano Polibio, nel dicembre del 218 a.C. Annibale inflisse una pesante sconfitta al console romano Tiberio Sempronio Longo. L'esercito dei cartaginesi, accampato nei pressi di Tavernago, riusc\u00ec a bloccare la fanteria romana nell'alveo paludoso del torrente Luretta; la cavalleria numidica appoggiata dagli arcieri fece strage dei soldati romani di cui solo un terzo riusc\u00ec a trovare scampo sull'altra sponda del fiume Trebbia, la zona fu successivamente abitata dai romani.\nFin dall'epoca longobarda vi operavano i monaci dell'abbazia di San Colombano di Bobbio con vari possedimenti inseriti nel grande feudo reale ed imperiale monastico bobbiese.\nNell'889 sulle rive del Trebbia si scontrarono gli eserciti del Marchese del Friuli Berengario I e del Duca di Spoleto Guido II, entrambi pretendenti alla corona di re d'Italia: la battaglia vide la vittoria del secondo.\nNel medioevo il feudo di Gragnano fu governato dai Malaspina, dai Piccinini e poi dagli Scotti.\nLa zona fu teatro di aspri scontri tra guelfi e ghibellini; nell'ambito di queste contese, nel 1220 il castello di Campremnoldo Sotto fu dato alle fiamme da esponenti della fazione guelfa. Nel trecento la zona fu fedele alla famiglia Visconti nell'ambito delle guerre con il papato, costringendo nel 1373 le truppe pontificie ad un assedio per espugnare Castelvecchio.\nNel 1624 il pieno possesso della zona di Campremoldo Sopra e Sotto e dei castelli fu concesso al conte Annibale Scotti ad opera della camera ducale farnesiana presieduta da Odoardo I Farnese. Nel 1636 Castelvecchio fu saccheggiato dalle truppe spagnole nell'ambito del conflitto tra questi ultimi e i francesi appoggiati da Odoardo Farnese.\nNel 1737 a Castelbosco di Campremoldo Sopra trova la sua morte il pittore Giovanni Battista Tagliasacchi, una targa nella locale chiesa commemora questo avvenimento.\nNel 1799 la zona di Gragnano e di Rottofreno fu teatro di una battaglia tra le truppe francesi comandate dal generale MacDonald e quelle austro-russe guidate dal generale Suvorov che costrinsero i francesi alla ritirata verso La Spezia.\nA seguito dell'unit\u00e0 d'Italia, nel 1862, il comune cambi\u00f2 il proprio nome da Gragnano a Gragnano Trebbiense.\nGeografia antropica.\nFrazioni.\nFanno parte del comune di Gragnano Trebbiense le frazioni di Casaliggio, situata circa a sud del capoluogo, dove si trovavano dei battelli che permettevano l'attraversamento del fiume Trebbia, Gragnanino, precedentemente nota come \"Gragnano Sottano\", situata a dal capoluogo e dove sorgeva un castello, appartenuto alla famiglia Scotti, poi sostituito dal Palazzo dei Fugazza, Campremoldo Sotto e Campremoldo Sopra, situate a poca distanza l'una dall'altra, rispettivamente a nord e a sud della strada per Borgonovo e caratterizzate dalla presenza di alcuni castelli e della Madonna del Pilastro, situata lungo la strada per Borgonovo, appena a nord di Gragnanino, dove si trova un santuario seicentesco sorto sulle basi di una preesistente cappella nel luogo di una presunta apparizione della Vergine.\nInfrastrutture e trasporti.\nIl territorio comunale \u00e8 attraversato dalla strada provinciale 7 di Agazzano che unisce San Nicol\u00f2 a Trebbia con Agazzano, la strada provinciale 11 di Mottaziana che si dirama dalla strada provinciale 7 a Gragnanino e raggiunge Borgonovo Val Tidone, la strada provinciale 48 di Centora che collega Rottofreno con la strada provinciale 11 in territorio gragnanese e la strada provinciale 1 tangenziale sud-ovest di Piacenza che supera il fiume Trebbia con un ponte tra i comuni di Gragnano e Piacenza.\nTra il 1907 e il 1933 il comune fu servito dalla tramvia Piacenza-Agazzano, lungo la quale erano poste nel territorio gragnanese le fermate di Gragnanino, Gragnano Trebbiense e Casaliggio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGragnano Trebbiense, comune votato all'agricoltura e abitato per la maggior parte da operai e braccianti agricoli, \u00e8 tradizionalmente considerata una roccaforte del centro-sinistra piacentino, e, a parte sporadici casi, ha sempre eletto sindaci e giunte legate a partiti della sinistra o liste civiche di quella estrazione politica.\nAltre informazioni amministrative.\nA partire dal 2006, anno di costituzione dell'ente, Gragnano Trebbiense fa parte dell'Unione Comuni Bassa Val Trebbia e Val Luretta che comprende diversi comuni piacentini compresi tra la bassa val Trebbia, la val Luretta e la pianura Padana. Al 2020 i comuni che fanno parte dell'unione sono, oltre a Gragnano, Calendasco, Gossolengo, Rivergaro e Rottofreno.\nSport.\nCalcio.\nL'ex campo sportivo, situato dietro il municipio, ospit\u00f2 dal 1962 al 1975 un torneo notturno di calcio a 6 giocatori, che grazie alle partecipazioni di giocatori del calibro di Mario Da Pozzo, Giuseppe Spalazzi, Gian Nicola Pinotti, Pierino Prati, Osvaldo Bagnoli, Ambrogio Pelagalli, Washington Cacciavillani, Mauro Bicicli e altri giocatori professionisti, divenne un importantissimo richiamo per gli appassionati di calcio della zona con un'affluenza di spettatori che in sei edizioni super\u00f2 complessivamente i spettatori.\nL'epopea del torneo notturno di Gragnano e la sua organizzazione ha ispirato un libro \"Il piccolo Maracan\u00e0\" del giornalista Giangiacomo Schiavi."}
{"id": "29619", "revid": "1543377", "url": "https://it.wikipedia.org/wiki?curid=29619", "title": "Gropparello", "text": "Gropparello (\"Grupar\u00e9ll\" in dialetto piacentino) \u00e8 un comune italiano di abitanti della provincia di Piacenza in Emilia-Romagna.\n\u00c8 situato a da Piacenza in direzione sud.\nGeografia fisica.\nTerritorio.\nIl territorio del comune di Gropparello si trova nell'Appennino ligure lungo le parallele val Riglio, val Vezzeno e val Chero, formate dagli omonimi torrenti. La forma allungata del territorio comunale \u00e8 origine di una grande variet\u00e0 di paesaggi: si va dalla bassa collina nella zona di Sariano, situato all'estremit\u00e0 settentrionale del comune, fino alla montagna, nella zona di Obolo e Groppovisdomo, all'estremit\u00e0 meridionale, con altezze anche superiori ai .\nParte del territorio comunale \u00e8 stato incluso nel 1996 nella riserva naturale geologica del Piacenziano a seguito dei cospicui ritrovamenti di reperti fossili risalenti al Pliocene. Nel 2011 la riserva \u00e8 confluita nel neocostituito parco regionale dello Stirone e del Piacenziano.\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a ; quella del mese pi\u00f9 caldo, luglio, \u00e8 di .\nOrigini del nome.\nOriginariamente la localit\u00e0 era indicata con il nome di origine latina \"Cagnano\" con cui ci si riferiva alla rocca e al paese; il nome Gropparello, indicante tutto il territorio comunale, deriva invece dal longobardo \"Groppo\" indicante una formazione montuosa di forma tondeggiante. Il toponimo Cagnano cadde infine in disuso prima della fine del XIX secolo.\nStoria.\nI primi insediamenti umani nella zona di Gropparello, nei pressi della frazione Groppovisdomo, risalgono all'et\u00e0 del ferro. In epoca romana la val Chero, nella quale si trovava il \"municipium\" di Veleia, situato nel limitrofo comune di Lugagnano Val d'Arda, ospit\u00f2 diversi insediamenti romani di cui alcune tracce sono visibili anche in comune di Gropparello, sulla sponda del Chero opposta rispetto a Veleia. Nella tabula alimentaria traianea, ritrovata a Veleia nel 1747, sono contenuti riferimenti alla villa di \"Satrianus\", la futura Sariano.\nLe prime testimonianze documentali nell'ottavo secolo vedono la zona, con l'eccezione della localit\u00e0 di Sariano, sotto il controllo del monastero dei SS. Salvatore e Gallo di Val Tolla. A questo secolo risalgono anche le prime citazioni del castello, posto all'entrata del paese, che nel 780 fu donato alla chiesa piacentina dall'imperatore Carlo Magno. Il castello \u00e8 poi citato in un documento dell'840 come appartenente al vescovo di Piacenza Seufredo II. Nel 1014 l'imperatore del Sacro Romano Impero Enrico II il Santo cedette al monastero di Val Tolla anche la zona di Sariano. Il territorio rimase sottomesso al monastero fino al 1535, quando avvenne la sua definitiva soppressione.\nNel 1255 il castello fu distrutto da parte dell'esercito ghibellino agli ordini di Oberto II Pallavicino per essere poi immediatamente ricostruito, nonostante i ripetuti tentativi dello stesso Pallavicino di espugnarlo per una seconda volta. Il castello cambi\u00f2 propriet\u00e0 attorno al 1300 quando il vescovo di Piacenza Filippo Fulgosio lo lasci\u00f2 ai suoi eredi, i quali si ritirarono a Gropparello nel 1335 dopo aver abbandonato la citt\u00e0.\nNel 1464 il duca di Milano Francesco Sforza cedette il castello a Galeazzo Campofregoso, togliendolo quindi dalle disponibilit\u00e0 dei Fulgosio. In seguito i cambi di propriet\u00e0 furono molteplici: tra i proprietari pi\u00f9 importanti si ricorda la famiglia Anguissola che tenne il fortilizio per due secoli.\nNel 1832 il territorio della val Riglio sulla sponda destra del torrente, fino a quel momento legato prevalentemente alla val Nure e alla famiglia Nicelli si un\u00ec ai territori della val Vezzeno e della val Chero dando origine al primo nucleo amministrativo del comune di Gropparello. Nel 1869 il castello pass\u00f2 nelle mani del conte Ludovico Marazzani Visconti che lo fece restaurare completamente.\nA partire dal 1866 cominciarono in val Riglio e in val Chero, ricerche petrolifere, condotte inizialmente da una societ\u00e0 genovese, poi dal conte Marazzani, dalla societ\u00e0 francese Petroles de Montechino e, infine, dal barone francese Adolfo Zipperlen proprietario della Societ\u00e0 Francese dei Petroli, sotto il quale l'attivit\u00e0 d'estrazione divenne operativa nel 1888.\nDurante la seconda guerra mondiale, la zona di Montechino sub\u00ec, fino all'armistizio dell'8 settembre vari bombardamenti da parte delle truppe alleate. La stessa zona divenne anche sede del presidio del gruppo corazzato Leonessa, poi, a partire dal 1944, dopo essere stata conquistata dai partigiani, Montechino fu sede del distaccamento \u00abUrsus\u00bb, parte della Divisione partigiana Val d'Arda. Nell'aprile 1945 la localit\u00e0 venne bombardata nuovamente dalle truppe alleate per distruggere i pozzi petroliferi presenti, che pure, in quel frangente, erano utilizzati dalle forze partigiane per rifornire i loro mezzi.\nDopo la fine della guerra, nel 1950 venne definitivamente sospesa l'attivit\u00e0 estrattiva, con i pozzi che vennero in gran parte smantellati.\nEconomia.\nAgricoltura.\nL'economia di Gropparello era tradizionalmente agricola, con produzione di cereali, uva, ortaggi e foraggi per l'alimentazione dei bovini da latte. Alle produzioni tradizionali, a partire dai primi anni del XXI secolo si sono affiancate alcune nuove colture, come l'olivicoltura ambito nel quale l'associazione Terre di Gropparello, formata da 25 soci, ha messo a dimora circa ulivi tra Gropparello e i comuni di Lugagnano Val d'Arda, Carpaneto Piacentino e Rivergaro le cui olive vengono inviate in tre frantoi situati tutti a Gropparello con una produzione annua che \u00e8 gradualmente aumentata partendo da nel 2009.\nNel territorio comunale, a Montechino, in val Riglio, e in val Chero sono presenti giacimenti di gas naturale e petrolio, che vennero sfruttati a livello industriale dal 1888 al 1950. In questi anni vennero aperti complessivamente 349 pozzi, profondi tra i 500 e i metri, alcuni capaci di una produzione giornaliera di di petrolio. Per servire i pozzi di Montechino fu costruito un oleodotto lungo che trasportava il petrolio sino a Fiorenzuola d'Arda, dove era situata una raffineria.\nIndustria.\nAccanto all'attivit\u00e0 agricola si sono sviluppate nel XX secolo attivit\u00e0 artigianali e industriali, specialmente nei settori della carpenteria metallica e dei serramenti. Nella frazione di Sariano si trova un'area artigianale che vede la presenza di una societ\u00e0 produttrice di sistemi di filtrazione e depolverazione dell\u2019aria. Nella stessa frazione si trovava il cantiere navale Atlantis del gruppo Azimut che occupava circa 200 persone e la cui attivit\u00e0 \u00e8 stata sospesa nel 2013 dopo quarant'anni di attivit\u00e0 con significative ripercussioni sull'economia della zona.\nNonostante la presenza di queste attivit\u00e0, il pendolarismo verso altri comuni interessa una fascia consistente della popolazione residente: secondo i dati del censimento del 2001 il 42.9% dei gropparellesi, includendo in questo computo anche gli studenti, risultavano essere pendolari; percentuale che si riduceva al 31.8% considerando i soli spostamenti per motivi lavorativi.\nTurismo.\nIl comune \u00e8 una meta di turismo estivo, anche grazie alla presenza del castello che nel 2015 \u00e8 stato il pi\u00f9 visitato tra i castelli piacentini aderenti al circuito Associazione dei Castelli del Ducato di Parma, Piacenza e Pontremoli con un totale di accessi. Il castello ospita anche il \"Parco delle fiabe - Primo Parco Emotivo d'Italia\", un parco didattico a tema medievale dedicato ai bambini che, accompagnati da figuranti in costume, possono partecipare ad un'avventura guidata a tema fantastico. L'estate \u00e8 anche il periodo in cui si tengono diverse manifestazioni sul territorio comunale tra cui la festa dell'uva sagra dedicata all'uva e al vino.\nInfrastrutture e trasporti.\nIl territorio comunale di Gropparello \u00e8 attraversato dalla strada provinciale 10 di Gropparello che collega il capoluogo comunale con Carpaneto Piacentino; oltrepassato il capoluogo la strada diventa, senza soluzione di continuit\u00e0, la strada provinciale 10bis di Castellana, proseguendo verso sud sino a Prato Barbieri, al confine tra i comuni di Gropparello e Bettola. Dalla strada provinciale 10 bis, a sud della frazione di Costa della Mora, si dirama la strada provinciale 67 di Massara che raggiunge Bettola. Infine, a sud di Castellana si dirama dalla strada provinciale 10 bis la strada provinciale 14 bis di Veleia che scende verso la val Chero andando a congiungersi con la strada provinciale 14 della Val Chero in comune di Lugagnano Val d'Arda.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nGropparello ha fatto parte della comunit\u00e0 Montana valli del Nure e dell'Arda, fino alla sua chiusura avvenuta nel 2013. In seguito allo scioglimento, Gropparello \u00e8 entrato a far parte dell'Unione Valnure e Valchero insieme ai comuni di Carpaneto Piacentino, Podenzano, San Giorgio Piacentino e Vigolzone."}
{"id": "29621", "revid": "1784938", "url": "https://it.wikipedia.org/wiki?curid=29621", "title": "Denis Diderot", "text": "Fu uno dei massimi rappresentanti dell'Illuminismo e uno degli intellettuali pi\u00f9 rappresentativi del XVIII secolo, amico e collaboratore di Voltaire e del barone d'Holbach, col quale scrisse numerose opere anonime di intonazione antireligiosa e anticlericale.\nFu promotore, direttore editoriale ed editore dell\"Encyclop\u00e9die\", avvalendosi inizialmente dell'importante collaborazione di d'Alembert, che per\u00f2 alle prime difficolt\u00e0 con la censura (dopo la condanna de \"L'esprit\" di Helv\u00e9tius, anch'egli collaboratore) si ritirer\u00e0.\nSar\u00e0 Diderot, dirigendo l'opera e scrivendo circa 5000 voci, spesso anonime, che porter\u00e0 avanti l'impresa quasi da solo, grazie a vari finanziamenti, sino all'uscita degli ultimi volumi nel 1772.\nOltre al colossale lavoro enciclopedico e alle pubblicazioni anonime per aggirare la censura, Diderot scrisse numerose opere filosofiche e teatrali, romanzi, articoli e saggi su disparati argomenti, occupandosi di arte, storia, politica e societ\u00e0.\nBiografia.\nOrigini familiari e formazione.\nLa famiglia, borghese e cattolica, relativamente benestante, avrebbe voluto avviarlo alla carriera ecclesiastica o a quella giuridica, ma il giovane Denis non pareva interessato n\u00e9 all'una n\u00e9 all'altra. Il padre era Didier Diderot, fabbricante di coltelli e ferri chirurgici, sposato ad Ang\u00e9lique Vigneron. Denis portava il nome del nonno. Aveva due fratelli: Didier-Pierre, poi sacerdote e canonico della cattedrale di Langres e Ang\u00e9lique che, diventata suora, morir\u00e0 giovane in convento, probabilmente suicida: una tragica figura che Diderot riprender\u00e0 nel romanzo \"La monaca\". Dopo aver studiato presso il collegio gesuita della citt\u00e0 natale, e aver effettuato anche la tonsura (il rito del taglio di capelli per entrare nell'ordine), lasci\u00f2 la vita clericale contro la volont\u00e0 paterna, e si trasfer\u00ec a Parigi per iscriversi all'Universit\u00e0, dove ottenne il baccalaureato. Ne usc\u00ec nel 1732, con il titolo di \"magister artium\", una laurea abbastanza generica e quindi relativamente carente per una specializzazione professionale.\nL'attivit\u00e0 letteraria e filosofica.\nSprovvisto di un preciso indirizzo di carriera, Diderot inizialmente, lavor\u00f2 per un periodo nello studio di un procuratore e in seguito si adatt\u00f2 ai pi\u00f9 diversi lavori; studi\u00f2 greco e latino, medicina e musica, guadagnandosi da vivere come traduttore ed entrando cos\u00ec in contatto con autori e idee da cui trasse ispirazione.\nFu anche scrivano pubblico e precettore, frequentando, come molti altri giovani anticonformisti, i salotti e i caff\u00e8 letterari in cui circolavano le idee illuministiche e libertine. Il suo spirito vulcanico e decisionista doveva farne un leader del movimento illuminista e non a caso \u00e8 di questo periodo la segnalazione alla polizia, che nel 1748 lo scheder\u00e0 come \"giovane pericoloso\" per le sue idee blasfeme e contro la religione.\nA Parigi conobbe, nel 1742, un altro provinciale come lui, il ginevrino Jean-Jacques Rousseau, con cui costru\u00ec un intenso quanto burrascoso rapporto. Il sodalizio tra alti e bassi si romper\u00e0 a un certo punto perch\u00e9 Rousseau si sent\u00ec \"tradito\" dagli amici illuministi che non condividevano le sue idee e i suoi atteggiamenti.\nDal 1742 al 1745 traduce dall'inglese il \"Dizionario medico\" di Robert James.\nNel 1745 incontr\u00f2 per la prima volta Condillac; nello stesso anno tradusse il \"Saggio sulla virt\u00f9 e sul merito\" di Anthony Ashley Cooper, III conte di Shaftesbury, del quale ammir\u00f2 le idee di tolleranza e di libert\u00e0. In seguito, assieme agli scrittori e traduttori Fran\u00e7ois-Vincent Toussaint e a Marc-Antoine Eidous, lavor\u00f2 alla versione francese del \"Dictionnaire universel de medicine\" (Parigi 1746-1748) del medico inglese Robert James.\nRisentono di questi rapporti culturali i suoi \"Pens\u00e9es philosophiques\" (\"Pensieri filosofici\") del 1746, di intonazione deista, \"La sufficienza della religione naturale\" e \"La passeggiata dello scettico\" del 1747; tutte opere aspramente critiche verso la superstizione e l'intolleranza.\nIl Parlamento di Parigi condann\u00f2 i \"Pensieri\", pubblicati anonimo, ad essere bruciati.\nRisalgono al 1748 il romanzo libertino \"I gioielli indiscreti\" e al 1749 la \"Lettera sui ciechi ad uso di coloro che vedono\" di intonazione sensista e materialista.\nGi\u00e0 questa prima rassegna di titoli, a cui vanno aggiunti anche alcuni saggi di matematica, lascia intravedere due caratteristiche fondamentali della personalit\u00e0 intellettuale del filosofo, vale a dire la vastit\u00e0 dei suoi interessi - che spaziarono dalla filosofia alla biologia, dall'estetica alla letteratura - e la flessibilit\u00e0 dei generi di scrittura da lui praticati, particolarmente congeniale al carattere mobile, aperto e dialogico del suo pensiero, nonch\u00e9 la sua propensione alla catalogazione dei vari rami del sapere.\nIn questo periodo, con l'editore Andr\u00e9 Le Breton, comincia a prendere forma il progetto dell'Encyclop\u00e9die. Diderot frequenta il salotte di madame Geoffrin, assieme a Voltaire e d'Alembert.\nL'arresto e la prigionia a Vincennes.\nIncarcerato nel castello di Vincennes per la \"Lettera sui ciechi ad uso di coloro che vedono\", un vero e proprio manifesto dell'ateismo, dove Diderot aveva fra l'altro ripreso alcuni passi degli scritti del prete-ateo Jean Meslier (1664-1729), poi pubblicati e revisionati da Voltaire, trascorrer\u00e0 centotr\u00e9 giorni di prigionia piuttosto blanda (grazie a Madame du Ch\u00e2telet, la compagna di Voltaire, che era parente del direttore del carcere, ebbe anche dei permessi di uscita), dal 22 luglio al 3 novembre 1749. Oltre che per la \"Lettera\", fu arrestato anche come sospetto di aver scritto un \"noto romanzo libertino\" e cio\u00e8 \"Th\u00e9r\u00e8se philosophe\", solitamente attribuito a Jean-Baptiste Boyer d'Argens o altri (si veda anche il paragrafo sul rapporto col libertinismo).\nLa \"Lettera sui ciechi\" sar\u00e0 invece inviata anche a Voltaire, che l'apprezzer\u00e0, pur non condividendo la tendenza materialista di Diderot. Diderot fu liberato dopo aver firmato una \"lettera di sottomissione\" e anche per le intercessioni di alcuni amici presso le autorit\u00e0 di sicurezza (e con tutta probabilit\u00e0 per l'influenza della favorita del re Luigi XV, madame de Pompadour, amica personale di Diderot e Voltaire); dovette per\u00f2 restare per un periodo in libert\u00e0 vigilata.\nCercher\u00e0 anche di attribuire i \"Pensieri\" alla sua amica ed ex amante Madame de Puisieux, ma poi dovette ammettere di averli scritti e promettere per iscritto di non scrivere pi\u00f9 \u00abcontro la religione e la morale\u00bb; da allora, per molto tempo, si limit\u00f2 ad esporre gli argomenti pi\u00f9 pericolosi del suo pensiero velatamente o in maniera superficiale o ricorrendo ad inserirli nelle voci dell'Enciclopedia meno sospette. In seguito pubblicher\u00e0 solo in forma anonima o sotto pseudonimi gli articoli pi\u00f9 scomodi, oppure parteciper\u00e0 con altri come Jacques-Andr\u00e9 Naigeon (costui era un'artista e scultore inizialmente coinvolto in articoli tecnici dell'Enciclopedia, in seguito instancabile propagatore di scritti antireligiosi) alla curatela delle opere materialistiche sotto pseudonimi del barone d'Holbach.\nSi racconta che mentre andava a trovare Diderot in prigione a piedi, durante questo periodo, Rousseau ebbe l'idea della sua prima opera, il \"Discorso sulle scienze e le arti\", che rimarr\u00e0 legata nell'aneddotica a questa particolare circostanza. Nello stesso anno, dopo 14 anni, Diderot si riappacific\u00f2 col padre che aveva condannato la sua vita giovanile spregiudicata e gli aveva tolto una modesta pensione di sopravvivenza.\nIl matrimonio e la relazione con la Volland.\nLa vita privata di Diderot fu intensa e libera, focalizzata intorno a centri affettivi di grande importanza come la famiglia. Sposatosi nel 1743 con la camiciaia Antoinette Champion (1710-1796) detta \"Nanette\", che si riveler\u00e0 un'ottima amministratrice dell'economia domestica, ed ebbe dal matrimonio quattro figli, dei quali gli sopravvisse solo l'amatissima figlia quartogenita Marie-Ang\u00e9lique (1753-1824), chiamata col nome della madre e della sorella di Diderot; i tre figli nati in precedenza, la primogenita chiamata anch'essa Ang\u00e9lique in onore della nonna, e i due maschi, Fran\u00e7ois-Jacques-Denis e Denis-Laurent, morirono tutti pochi mesi dopo la nascita. Il padre Didier era fortemente contrario al matrimonio, e minacci\u00f2 di diseredarlo (si rinconciliarono solo grazie alla mediazione di Antoinette stessa) se non si fosse fatto abate, come lui voleva. Riusc\u00ec con uno stratagemma a far rinchiudere il trentenne Diderot nel convento locale, per impedirne il matrimonio, ma lui fugg\u00ec dalla finestra e and\u00f2 alla cerimonia.\nA partire dal 1756 ebbe con l'amica e amante Sophie Volland una relazione sentimentale e intellettuale della quale ci resta un epistolario biografico, letterario e storico di grande valore. Il rapporto amoroso con Sophie, una donna molto diversa sia dall'amante Madeleine de Puisieux (1720-1798) - una scrittrice moralista e femminista che Diderot aveva incontrato nel 1745 - che dalla moglie Antoinette - di livello inferiore come istruzione e interessata, pi\u00f9 che al perseguimento degli ideali, alle faccende pratiche dell'esistenza che assicurassero una vita agiata - fu molto importante per Diderot, che scopr\u00ec il vero sentimento dell'amore e trov\u00f2 in lei una confidente e consigliera che gli fu vicina per tutta la vita. Di Sophie non \u00e8 rimasto alcun ritratto, ma solo alcune notazioni che dicono che portava gli occhiali e che aveva \u00abla menotte s\u00e8che\u00bb, delle \"manucce magre\" (\u00abJe baise votre front, vos yeux, votre bouche et votre menotte s\u00e8che qui me pla\u00eet tout autant qu'une potel\u00e9e...\u00bb) e che era dotata di un'accurata cultura scientifica e filosofica che dest\u00f2 l'ammirazione di Diderot.\nL'enciclopedia e il circolo del barone d'Holbach.\nDal 1745 Diderot fu coinvolto attivamente nell'ambizioso progetto dell\"Encyclop\u00e9die\", di cui diverr\u00e0 due anni dopo direttore, con d'Alembert condirettore per la parte matematica.\nL'editore Andr\u00e9 Le Breton e i suoi tre soci in affari, David, Durand e Briasson, ottennero un privilegio reale di 20 anni per pubblicare un Dizionario Universale delle Arti e delle Scienze, tradotto dalla \"Cyclopaedia\" dell'inglese Ephraim Chambers. La direzione editoriale venne affidata all'abate Gua de Malves, dell'Accademia delle Scienze. Tra i collaboratori vennero scelti Diderot e d'Alembert. Nell'ottobre del 1747, Gua de Malves abbandon\u00f2 l'incarico a favore di Diderot e d'Alembert, nominato condirettore.\nDi quest'opera, che lo occuper\u00e0 instancabilmente per il successivo ventennio, Diderot sar\u00e0 il pi\u00f9 infaticabile artefice: egli scorgeva in essa un'irrinunciabile battaglia politica e culturale che sostenne pressoch\u00e9 da solo, dopo la defezione di Jean d'Alembert nel 1759, a causa della persecuzione dei \"philosophes\" dovuta alla sentenza di condanna contro \"L'esprit\" di Helv\u00e9tius.\nPer Diderot, a differenza di quanto pensava Voltaire, l'Enciclopedia doveva servire a diffondere il sapere all'esterno della tradizionale cerchia culturale, come una nuova \u00abpaideia\u00bb, un'educazione per il popolo, non solo per nobili e alto-borghesi.\nViceversa, Diderot non dar\u00e0 in genere circolazione pubblica ai propri scritti, molti dei quali rimarranno quindi del tutto sconosciuti al di fuori della ristretta cerchia dei filosofi, per venire pubblicati solo dopo molti decenni dalla sua morte (alcuni addirittura dopo la seconda guerra mondiale). \nNel 1751 Diderot e d'Alembert avevano ricevuto, da Federico II di Prussia, la nomina di membri dell'Accademia di Berlino.\nDiderot, da questo periodo in poi, partecip\u00f2 anche alla stesura o alla revisione delle opere, pubblicate anonime, del barone d'Holbach, animatore di un circolo culturale scettico e materialista, ma frequentato da personalit\u00e0 di diverso tipo. Assieme al barone (autore principale e a cui i libelli sono generalmente attribuiti dalla critica), allo stretto collaboratore di quest'ultimo Jacques-Andr\u00e9 Naigeon e a Louis de Jaucourt, gi\u00e0 eminente partecipante all'Encyclopedie, Diderot stender\u00e0 o contribuir\u00e0 a diversi saggi antireligiosi e anticlericali (come \"Il sistema della natura\", \"Il buon senso\" e \"Il cristianesimo svelato\"), che d'Holbach faceva poi pubblicare in segreto e circolare grazie alle sue conoscenze personali e all'ingente patrimonio di famiglia. Come buona parte delle opere diderottiane pi\u00f9 sovversive, anche queste circolarono clandestinamente e gli furono attribuite, nelle parti in cui vi lavor\u00f2, solo molto tempo dopo la morte del filosofo e di quella di d'Holbach.\nProblemi con la censura.\nNel 1752, l'abb\u00e9 de Prades, uno dei redattori dell'Enciclopedia, venne accusato dalle autorit\u00e0 ecclesiastiche di promuovere il materialismo ateo e dare adito ai sovvertitori della societ\u00e0. Una sentenza del Consiglio del Re proib\u00ec e condann\u00f2 al macero i due volumi pubblicati. Diderot, con il supporto di Malesherbes, direttore della Biblioteca reale (equivalente del Ministero della Cultura), riuscir\u00e0 ad ottenere un nuovo privilegio reale, con una discreta libert\u00e0 di pubblicazione, che durer\u00e0 fino al 1759, grazie all'intervento della Pompadour presso il re. La pubblicazione riprese nel mese di novembre 1753. D'Alembert si dimise da condirettore, ma torn\u00f2 dopo pochi mesi per dedicarsi interamente agli articoli di fisica e matematica.\nA parte il periodo di Vincennes, Diderot si dedic\u00f2 infaticabilmente all'Enciclopedia; il Prospetto, scritto da lui stesso e considerato il manifesto programmatico degli Enciclopedisti, lanci\u00f2 una sottoscrizione per la vendita dell'opera. Il progetto riprese l'\"Albero della conoscenza umana\" di Francesco Bacone, innescando subito una polemica con i gesuiti che espressero la loro opposizione perch\u00e9 secondo loro, era diretto contro la Chiesa e la morale cristiana. Abbastanza rapidamente, infatti, il papa, i giansenisti e i gesuiti si ritrovarono insieme contro l'opera.\nAppartengono a questo periodo - oltre alla pubblicazione dell\"Encyclop\u00e9die\" che si concluder\u00e0 definitivamente solo nel 1772 - altre importanti opere, tra cui si possono ricordare i fondamentali saggi filosofici \"L'interpretazione della natura\" (1753) e il \"Sogno di d'Alembert\" (1769), i romanzi \"La monaca\" (1760) e \"Jacques il fatalista e il suo padrone\" (1773), il dialogo \"Il nipote di Rameau\" (1762); le opere teatrali \"Il figlio naturale\" (1757) e \"Il padre di famiglia\" (1758), nonch\u00e9 il trattato \"La po\u00e9sie dramatique\", mentre il \"Paradosso sull'attore\" \u00e8 ancora oggi una delle opere pi\u00f9 importanti sull'arte della recitazione.\nNel 1756 incontra di nuovo Rousseau, prima che quest'ultimo - a causa dell'articolo enciclopedico sulla sua citt\u00e0, Ginevra - litighi, sentendosi offeso, prima con gli autori dello scritto, d'Alembert e Voltaire, e poi con Diderot stesso, rompendo ogni rapporto con gli enciclopedisti. Da allora sia Voltaire (che lo bersagli\u00f2 di satire e \"pamphlet\") sia Diderot ostacolarono la circolazione delle opere del ginevrino, in particolare quelle autobiografiche, e Rousseau diverr\u00e0 ancora pi\u00f9 paranoico. \nSia Diderot che il suo amico Fr\u00e9d\u00e9ric-Melchior Grimm al quale Rousseau stato precedentemente legato, non tollerano pi\u00f9 l'umore scostante e la paranoia di Rousseau verso il gruppo che lui chiama la coterie holbachiana: Diderot lo accusa di essere un misantropo, scrivendo n\u00e9 \"Le fils naturel\" che \"il buono vive in societ\u00e0, il malvagio da solo\", causando in Rousseau un risentimento paranoico, mentre Voltaire lo definisce \"il Giuda della confraternita\". Essi criticano le scelte del ginevrino, come l'aver abbandonato i cinque figli in orfanotrofio, la sua difesa quasi sciovinista di Ginevra, l'accompagnarsi con una donna analfabeta e povera che non vuole sposare e deride con gli amici filosofi, ma per la cui famiglia chiede denaro agli amici e specialmente a Grimm e d'Holbach, mostrandosi secondo loro ingrato. Rousseau rispose con \"Le confessioni\", opera che Diderot e Grimm considerano a tratti diffamatoria, pubblicata integralmente solo dopo la morte nel 1778. \nL'ex amica di Rousseau Louise d'\u00c9pinay, in buoni rapporti con Diderot e da lui appoggiata, riesce a impedirne le letture pubbliche con una denuncia alla polizia (1771), infastidita dal fatto che Rousseau racconti in pubblico la relazione sentimentale quasi contemporanea che lui e Grimm avevano avuto con lei. L'amicizia tra i due si ruppe completamente gi\u00e0 negli anni '50, per Diderot la presenza di Rousseau \u00e8 fonte di \"inquietudine\", i suoi scritti deliranti (\"Rousseau \u00e8 il baratro che separa il cielo dall'inferno\", dir\u00e0) e si rifiuta di frequentarlo ulteriormente. Si incontrano per l'ultima volta all'Ermitage di Montmorency nel 1757 e litigano a causa della \"Lettera a d'Alembert\" sull'articolo su Ginevra. Diderot teme che Rousseau possa attirare la persecuzione delle autorit\u00e0 sugli enciclopedisti in un momento delicato. Rousseau scrive che \"dal mio insediamento all'Ermitage, Diderot non aveva cessato di molestarmi\".\nNel mese di gennaio 1757, il fallito tentativo del servitore di un parlamentare, lo squilibrato Robert Fran\u00e7ois Damiens, di assassinare Luigi XV venne attribuito, dagli avversari di Diderot e d'Alembert, all'influenza delle nuove idee, che sono accusati di diffondere. Luigi XV cominci\u00f2 a stringere le maglie della censura.\nL'anno seguente, i contrasti tra l'editore e d'Alembert, che abbandoner\u00e0 il progetto, e la persecuzione delle autorit\u00e0 contro uno dei collaboratori, Helv\u00e9tius, per aver pubblicato il saggio materialista \"De l'Esprit\", misero a rischio il lavoro. Il re sospese i privilegi, e ordin\u00f2 il rogo dei sette volumi usciti. Diderot riusc\u00ec a nascondere i volumi e le tavole a casa di Malesherbes, fino alla sospensione dei provvedimenti, ma solo nei confronti degli argomenti tecnici e non sensibili di censura.\nNel 1759 l'Enciclopedia comincia ad essere vittima della censura del Parlamento di Parigi, con l'approvazione di Luigi XV, e nemmeno la Pompadour riuscir\u00e0 pi\u00f9 a far nulla. Papa Clemente XIII, intanto, inserisce l'opera nell'Indice dei libri proibiti, ordinando ai cattolici, sotto minaccia di scomunica, di consegnare ai vescovi le copie in loro possesso, affinch\u00e9 venissero bruciate. Voltaire, dall'esilio nella sua propriet\u00e0 di Ferney, soccorre Diderot, proponendolo come accademico di Francia, ma lui declina; nel frattempo difende comunque l'amico, attaccato pubblicamente dal giornalista anti-illuminista \u00c9lie Fr\u00e9ron (che lo accusava di aver plagiato un'opera di Carlo Goldoni, \"Il vero amico\", ne \"Le Fils naturel\", anche se il vero bersaglio da colpire era sempre l'Enciclopedia), con la pubblicazione di molti pamphlet anonimi.\nLe Breton sottopose i volumi a una censura preventiva e bruci\u00f2 i manoscritti, atti che susciteranno la rabbia di Diderot, ma il progetto prosegu\u00ec, con la pubblicazione degli ultimi dieci volumi, completata nel 1772, sotto falso indirizzo e in maniera semi-clandestina.\nLa conclusione del progetto e altre iniziative.\nNel 1765 Diderot tent\u00f2 una riconciliazione con Rousseau, ma questi rifiuta. Lo stesso anno conobbe David Hume, in casa di d'Holbach, e cominciarono i rapporti epistolari con Caterina II di Russia, la pi\u00f9 potente dei monarchi \"illuminati\". Diderot le propose di poter lavorare ad un'edizione russa senza alcuna censura dell'Enciclopedia, ma l'imperatrice non accett\u00f2. Nel 1766, sempre nel salotto parigino del barone, conosce gli illuministi italiani Cesare Beccaria e Alessandro Verri (fratello di Pietro). Entusiasta del libro \"Dei delitti e delle pene\" del Beccaria, in cui si propugna razionalmente l'abolizione della tortura e della pena di morte - tradotto in francese dall'abb\u00e9 Morellet nel 1776 - Diderot ne scriver\u00e0 le note esplicative. Tutto questo lo spinger\u00e0 nettamente verso il sostegno all'abolizionismo della pena capitale.\nNel 1767 venne nominato membro dell'Accademia delle arti di San Pietroburgo.\nCome molti illuministi, sostenne la lotta dei coloni americani contro l'Inghilterra nella guerra d'indipendenza americana (1776), che si concluder\u00e0 nel 1783 con la nascita degli Stati Uniti d'America.\nGli ultimi anni.\nNel 1765, l'imperatrice Caterina II di Russia acquist\u00f2 la biblioteca di Diderot, che ne mantenne tuttavia l'usufrutto e una rendita come bibliotecario. Tra il 1764 e il 1765 conobbe l'eccentrico scrittore britannico Laurence Sterne e David Garrick.\nNel 1773 il filosofo si rec\u00f2 a San Pietroburgo, dove stese per l'imperatrice diversi progetti di riforma della societ\u00e0 e dell'istruzione, che non andranno in porto. La successiva delusione gli fece sconfessare la concezione voltairiana di assolutismo illuminato, per farlo tornare, in \"M\u00e9moires pour Cath\u00e9rine II\" e in \"Critica al libro \"Dell'uomo\" di Helv\u00e9tius\", a schierarsi con l'ex amico Rousseau, a favore di una concezione pi\u00f9 democratica e anti-assolutistica; negli ultimi tempi della sua vita Diderot era ormai quasi anti-monarchico, sebbene sostenesse che la zarina era certamente dispotica, ma non necessariamente tirannica. Diderot coni\u00f2 per la Russia la famosa definizione di \"colosso dai piedi d'argilla\", ripreso da un'immagine biblica.\nSempre nel 1773 la figlia Ang\u00e9lique spos\u00f2 Abel-Fran\u00e7ois Caroillon de Vandeul. Prima di partire per la Russia nomin\u00f2 Naigeon suo esecutore letterario, per cui il collaboratore di d'Holbach divenne editore, compilatore e commentatore delle opere di Diderot.\nAl ritorno del viaggio in Russia, nel 1774, visit\u00f2 i Paesi Bassi, fermandosi all'Aia.\nTornato a Parigi, dal 1774 fece vita ritirata a causa della sua salute in declino, risiedendo talvolta nella villa di campagna di d'Holbach, a Grandval. In questi ultimi anni scrisse molte opere e cominci\u00f2 la pubblicazione, a puntate, di \"Jacques il fatalista\".\nIn questo periodo moriranno molti dei suoi collaboratori \"philosophes\" (Montesquieu era morto nel 1755): Helvetius nel 1771, Voltaire e Rousseau nel 1778, l'amico d'Alembert morto nel 1783 (pochi giorni dopo il compimento dei 70 anni di Diderot) e madame d'Epinay (morta anche lei nel 1783, ad aprile). \nIl 19 febbraio 1784 Diderot, che soffriva d'ipertensione ed enfisema, venne colpito da un ictus. Furono per lui durissimi colpi la morte di Sophie, avvenuta solo tre giorni dopo, il 22 febbraio, e quella di una sua nipote, Minette, nata da poco, il 15 aprile. Nel luglio 1784 si trasfer\u00ec in un lussuoso appartamento in Rue de Richelieu, il cui affitto era pagato da Caterina II, dove per\u00f2 visse solo per due settimane; il 31 luglio dello stesso anno, infatti, Diderot mor\u00ec a Parigi per un improvviso attacco cardiaco: colpito dal malore, al termine di un pranzo con la moglie e la figlia, mentre si accingeva a mangiare una composta di ciliegie di cui era golosissimo, si accasci\u00f2 e mor\u00ec in pochi minuti, senza accorgersi quasi di nulla. L'autopsia, che fu eseguita secondo la volont\u00e0 espressa dallo stesso Diderot, ascrisse la causa della morte a cardiomiopatia ipertrofica ed embolia polmonare, causate da ipertrofia cardiaca cronica.\nSepoltura e vicende postume.\nIn prossimit\u00e0 della sua morte gli amici lo avevano convinto a trasferirsi, per risiedere in una parrocchia il cui sacerdote acconsentisse a seppellirlo cristianamente, per evitare, in questo modo - come aveva fatto anche Voltaire - la sepoltura infamante in una fossa comune. Diderot firm\u00f2 quindi, su loro insistenza, una falsa professione di fede cattolica e visse quindi gli ultimi mesi nel quartiere di Saint-Roch, dove aveva traslocato (nei pressi della dimora di d'Holbach, in un sontuoso appartamento di rue Richelieu, a spese di Caterina II). Il corpo di Diderot verr\u00e0 sepolto nella chiesa di Saint-Roch, proprio accanto al posto dove, nel 1789, sar\u00e0 inumato l'amico d'Holbach, condividendone il destino di celebre ateo sepolto in un luogo religioso.\nCaterina II garant\u00ec alla vedova di Diderot una donazione di 1000 rubli; precedentemente aveva concesso dei lasciti anche ai nipoti del filosofo.\nDopo la morte di Diderot, i suoi manoscritti e i volumi della sua biblioteca furono trasferiti a San Pietroburgo, dove l'imperatrice Caterina aveva riunito anche i volumi appartenuti a D'Alembert e Voltaire, oggi esposti alla Biblioteca nazionale russa.\nPostumo uscir\u00e0, per volont\u00e0 della moglie Antoinette, la versione completa, in volume, del celebre romanzo \"Jacques il fatalista\".\nNel 1791 i sanculotti assaltarono la chiesa di Saint-Roch, danneggiando anche le tombe, per cui i resti andarono dispersi. Assalti e combattimenti a Saint-Roch avvennero nuovamente nel 1795, durante l'insurrezione del 13 vendemmiaio anno IV (con scontri tra i soldati comandati da Napoleone Bonaparte e i monarchici) e nel 1815 (durante una protesta anticlericale), per cui l'aspetto originario della chiesa e delle lapidi \u00e8 andato perduto. Nel 2013, per il tricentenario della nascita, un gruppo di intellettuali ha proposto, al Presidente francese Fran\u00e7ois Hollande, il trasferimento solenne della tomba, a bara vuota come avvenuto per Condorcet, presso il Pantheon, dove gi\u00e0 si trova un cenotafio a Diderot, situato accanto ai sepolcri dei grandi di Francia, tra i quali Voltaire e Rousseau, qui portati durante la Rivoluzione francese.\nAltre attivit\u00e0 e studi di Diderot.\nOltre che filosofo e instancabile enciclopedista e scrittore, Diderot fu uno dei primi europei ad interessarsi di culture orientali, avviando gli studi sul buddhismo, il taoismo e l'induismo.\nDiderot \u00e8 stato considerato anche un precursore della psicologia: Sigmund Freud, il padre della psicoanalisi, afferma che egli ha gi\u00e0 intuito con acutezza la realt\u00e0 del complesso di Edipo, riferendosi ad una frase de \"Il nipote di Rameau\", nella traduzione tedesca di Goethe: \"\u00abSe il piccolo selvaggio fosse abbandonato a s\u00e9 stesso e se conservasse tutta la sua debolezza mentale, e alla mancanza di ragione propria del bambino in fasce congiungesse la violenza delle passioni dell'uomo di trent'anni, torcerebbe il collo al padre e giacerebbe con la madre\u00bb\".\nDiderot critico d'arte.\nDiderot svolse un ruolo capitale anche nella storia della critica d'arte e nella storia dell'arte, disciplina nata intorno agli anni trenta del secolo dei lumi, contemporaneamente alla storia della letteratura promossa dai protestanti rifugiati nei Paesi Bassi e dai benedettini di Saint-Maur.\nPotendo avere accesso alla pittura del XVI e XVII secolo, presente nelle collezioni del duca d'Orl\u00e9ans al Palais Royal, in quelle di Ange-Laurent de La Live de Jully in rue de Richelieu, nonch\u00e9 nelle propriet\u00e0 dell'amico barone d'Holbach, Diderot vi contribu\u00ec dischiudendo una strada che condurr\u00e0 sino a Baudelaire.\nDiderot fu il primo a collegare il punto di vista tecnico a quello estetico nella sua critica d'arte raccolta principalmente nella serie di impressioni ch'egli consegn\u00f2 in forma epistolare in occasione delle esposizioni parigine (i \"Salons\") alla \"Correspondance litt\u00e9raire\" dell'amico Friedrich Grimm. Il \"Salon\", iniziativa dapprima annuale, poi biennale dal 1746 al 1781 era un'esposizione di pittura ad ingresso gratuito che si apriva al mattino del giorno della festa del re, San Luigi, il 25 agosto e che durava all'incirca fino alla fine di settembre.\nSe il resoconto diderottiano del \"Salon\" del 1759, il primo redatto per la \"Correspondance litt\u00e9raire\", non fu che un articolo di una quindicina di pagine, a partire dal 1761 e dal 1763 queste lettere diventarono il terreno su cui Diderot formul\u00f2 alcuni dei suoi princ\u00ecpi estetici pi\u00f9 importanti, disseminandovi altres\u00ec riflessioni filosofiche storiche e morali.\nL'estetica illuminista trova in Diderot, che la intendeva come un mezzo di sviluppo della societ\u00e0, l'abbandono degli schemi idealistici, dato che il senso estetico e la bellezza divengono per lui il frutto di un \u201crapporto\u201d tra l'oggetto artistico e chi lo percepisce con la propria sensibilit\u00e0 individuale. In questo modo l'\u201cestetico\u201d non \u00e8 pi\u00f9 l'oggetto in s\u00e9, ma il \u201crapporto\u201d soggetto-oggetto. Questo rapporto ha delle tipologie estremamente variabili, pluralistiche, non prive di casualit\u00e0. Sono perci\u00f2 tali rapporti a fondare il bello in generale, mentre ogni singolo bello particolare (di ogni oggetto artistico) non \u00e8 riferibile ad alcuno degli schemi codificati di bellezza. Nel \"Trait\u00e9 du Beau\" Diderot precisa il suo pensiero relativamente al \u201cbello\u201d con un'ulteriore relativizzazione, conferendo una base filosofica all'estetica che \u00e8 lontana sia dal sensismo puro che dall'astrazione intellettualistica.\nSecondo Diderot un particolare elemento di giudizio nell'esame di un'opera d'arte pu\u00f2 essere rappresentato anche da quel \"velo del tempo\", da quella patina che valorizza i quadri di pittori come Claude Joseph Vernet che hanno \"\u00abun tono di colore migliore degli altri perch\u00e9 hanno avuto il vantaggio di essere stati dipinti dal tempo, come accade alle opere dei grandi coloristi. Vernet si trova bene alla verifica del tempo, che nuoce tanto ai suoi colleghi.\u00bb\" Diderot teorizza in questo modo anche un gusto per l'antico, che influenzer\u00e0 il restauro romantico e l'estetica del neoclassicismo.\nPensiero.\nLa natura.\nL'educazione alla scienza.\nTipicamente rispondente all'impegno pedagogico illuministico della liberazione dall'ignoranza e dalla superstizione religiosa \u00e8 l'invito di Diderot a una formazione culturale scientifica, rivolto specialmente alle giovani menti aperte alle novit\u00e0:\nDal deismo all'ateismo evoluzionista.\nNel discorso scientifico sulla natura sino al '700 non era assente il tema religioso. Agli inizi del suo pensiero Diderot, influenzato da Voltaire, si mostra attratto dal \"deismo\", fondato, pi\u00f9 che su quel perfetto meccanismo celeste che suscitava l'ammirazione di Newton e poi di Kant, sull'ammirevole ordine stabilito da un Ente supremo all'interno degli organismi naturali.\nLa constatazione poi che esistono individui malamente costituiti, se non addirittura mostri naturali, lo porta prima all'agnosticismo, gi\u00e0 presente in lui sotto certi aspetti, poi a un completo ateismo, anche se non esplicito e netto come quello dell'amico d'Holbach, e fondato sul probabilismo e su un parziale evoluzionismo: in natura infatti gli organismi si sono organicamente strutturati dopo una serie infinita di esperimenti che le forze naturali hanno compiuto prima di arrivare a costituire corpi in grado di affrontare l'esistenza. Gli esseri infelici per natura sono il risultato dei tentativi falliti, compiuti in un tempo che si pu\u00f2 definire eterno, se si ammette che l'universo e la materia siano da sempre esistenti. Questa concezione casuale e pre-evoluzionistica, che si potrebbe far risalire a Lucrezio e ancor prima agli atomisti, a Democrito ed Epicuro (a cui Lucrezio si ispirava), ebbe molta fortuna nel Settecento anche perch\u00e9, trovando conferme sperimentali della teoria della generazione spontanea dei germi (\"generatio aequivoca\"), sostenuta da molti biologi fino alla confutazione da parte di Lazzaro Spallanzani, portava ad escludere la necessit\u00e0 di un Dio creatore (anche la teoria di Spallanzani non necessitava comunque di una causa prima superiore).\nSulla linea di pensiero di Buffon (come lui anticipatore della teoria dell'evoluzione di Lamarck e Darwin) anche Diderot ritiene che in natura si debba escludere ogni meccanicismo incapace com'\u00e8 di spiegare la vita e per lo stesso motivo considera la matematica inutile per la biologia.\nTra le opere dedicate all'interpretazione naturalistica del mondo, oltre ai \"Pensieri\" e alla \"Lettera\", Diderot scrive \"Il sogno di d'Alembert\", in cui utilizza la finzione del sogno fatto dall'amico, a cui il libro \u00e8 dedicato per esporre organicamente la sua filosofia, spesso sotto forma di scene e dialoghi.\nL'origine della vita.\nIl tema pi\u00f9 ampiamente trattato da Diderot \u00e8 quello relativo al problema filosofico e scientifico dell'origine della vita che ai livelli superiori si manifesta come coscienza e pensiero: per la soluzione del problema bisogna scegliere tra due ipotesi:\nDiderot \u00e8 convinto che tutta la materia abbia possibilit\u00e0 di uno sviluppo senziente: le primigenie particelle materiali organizzandosi, arrivano alla vita e da questa a quelle forme pi\u00f9 alte di sviluppo che sono la coscienza e il pensiero. \nEgli pensa che un organismo completamente formato abbia in s\u00e9 un complesso di elementi vitali indipendenti dal tutto cos\u00ec come il complesso unitario rappresentato da uno sciame di api (l'organismo) \u00e8 costituito dai singoli insetti (i \"microanimali\" indipendenti). La prova di questo \u00e8 nel vedere come ad esempio un polipo possa dividersi in organismi pi\u00f9 piccoli o come dalla decomposizione di un corpo nascano microrganismi diversi. Seguendo Condillac, Diderot aderisce al sensismo: le sensazioni e la sensibilit\u00e0, correttamente interpretati dalla ragione, sono parti importanti dell'esperienza della vita, ma occorre distinguere tra opinione e realt\u00e0 verificata.\nCome Hume, d'Holbach, Voltaire e Rousseau (e gran parte degli illuministi) riconosce il rispetto agli animali in quanto essere senzienti, anche se per Diderot la natura \u00e8 interessante soprattutto per la presenza dell'uomo, l'unico animale che la ammira e la studia, altrimenti sarebbe solo uno spettacolo senza spettatori:\nLa morale.\nTutte queste tesi sulla natura non vengono mai affermate da Diderot in maniera esclusiva e definitiva: egli preferisce usare la forma dialogica nei suoi scritti - spesso uno dei due dialoganti \u00e8 Diderot e l'altro un suo conoscente - proprio per evitare quelle affermazioni dogmatiche, che talora si riscontravano anche tra gli illuministi (ad esempio in d'Holbach, ma anche in Rousseau), alle quali Diderot contrappone uno scetticismo che non scade mai a derisione dell'avversario con cui sta polemizzando, cosa che lo differenzia nello stile da Voltaire.\nNella morale Diderot \u00e8 contrario a qualunque impostazione deterministica, sostenuta in parte dal d'Holbach, che consideri l'uomo vittima impotente di elementi naturali: al contrario l'individuo \u00e8 libero di scegliere il suo comportamento dominando se stesso e le forze naturali nei limiti in cui riesce a sfuggire ai suoi istinti naturali: per il dominio della natura e per la sua libert\u00e0 giova all'uomo la conoscenza dei fenomeni naturali e della storia umana che gli permetter\u00e0 di liberarsi dalla superstizione e dai pregiudizi per conseguire una vita che sar\u00e0 felice a condizione che rispetti il bene universale.\nLa sua critica agli eccessi della propriet\u00e0 privata non cade invece mai in sogni di restaurazione primitiva o rifiuto del progresso \"corruttore\", come in Rousseau.\nNonostante la diffusione del razzismo e del filo-colonialismo tra gli intellettuali dell'epoca (tranne quelli di area gesuita, con le loro \"missioni\"), anche nell'Encyclopedie, Diderot, ammirando la societ\u00e0 dell'isola di Tahiti come prototipo realizzato della teoria del \"buon selvaggio\", si pronunci\u00f2 contro lo schiavismo e la colonizzazione, oltre che contro la sottomissione della donna, e a favore della libert\u00e0 sessuale nell'opera \"Supplemento al viaggio di Bougainville\". \nDiderot e il libertinismo.\nDiderot ebbe rapporti filosofici con i circoli del libertinismo; egli non \u00e8 un \"libertino amorale\", ma la sua morale laica \u00e8 diversa da quella corrente alla sua epoca: le passioni buone portano al piacere e alla felicit\u00e0, e vanno coltivate, in maniera decisa.\nIl tema morale, come quello della scelta tra il determinismo e il libero arbitrio, \u00e8 ripreso da Diderot anche nelle sue opere letterarie come il romanzo filosofico \"Giacomo il fatalista\" dove sostiene che, sulla base delle esperienze vissute, un rigido determinismo sia da escludere.\nNe \"La monaca\" accusa la morale corrente di ipocrita perbenismo ed esalta invece la felicit\u00e0 raggiungibile su questa Terra, criticando, da spunti biografici e familiari, il costume di avviare ragazzi e ragazze ancora giovani alla vita ecclesiastica, pur in assenza di una qualsiasi vocazione o libera scelta. Nel libro, come gi\u00e0, con toni pi\u00f9 satirici ne \"I gioielli indiscreti\", Diderot riprende temi erotico-libertini, ma come pretesto per spiegare delle idee. In particolare attacca la vita religiosa, vista come ambiente di perversione e malvagit\u00e0, spesso usata dai padri per risolvere questioni di eredit\u00e0 o nascondere scomode relazioni extraconiugali, facendo sparire i figli nati dall'adulterio, come la protagonista del romanzo, e condannandoli ad una vita di infelicit\u00e0 per tutelare i loro interessi. \nQualche critico ha attribuito a Diderot anche il romanzo libertino erotico-filosofico \"Th\u00e9r\u00e8se philosophe\", solitamente attribuito - almeno in alcuni suoi estratti - a Jean-Baptiste Boyer d'Argens, che lo pubblic\u00f2 anonimo nel 1748. Fu uno dei motivi dell'arresto a Vincennes, in quanto ritenuto altamente diretto contro la Chiesa e la morale (egli neg\u00f2 sempre, anche nelle lettere, di aver scritto il romanzo). Il libro oltre a scene di erotismo esplicito riprende le teorie materialiste ed edoniste di Julien Offray de La Mettrie, ufficialmente rifiutate da Diderot, teorie che tuttavia talvolta ricompaiono nelle opere di Diderot in forma attenuata. Il filosofo enciclopedista avrebbe, secondo questa ipotesi, scritto il romanzo in segreto, pi\u00f9 che altro per autofinanziamento, difatti fu un vero \"best-seller\" per decenni.\nNe \"Il nipote di Rameau\" descrive le vicende di un nuovo Don Giovanni, che impronta la sua vita alla leggerezza e allo sfoggio di una superficiale intellettualit\u00e0 distruggendo cos\u00ec ogni vero valore morale e ogni verit\u00e0 accertata. Qui Diderot attacca il parassitismo di chi lusinga la classe dominante, per avere favori, soffocando il vero spirito artistico, culturale e creativo.\nTra gli illuministi, fu praticamente l'unico, a parte Julien Offray de La Mettrie e il libertino radicale pi\u00f9 tardo Marchese de Sade, a sostenere esplicitamente diritto umano di un costume sessuale e sentimentale apertamente libero, nonostante i due citati fossero distanti peraltro da lui in moltissime posizioni; Diderot infatti condann\u00f2 La Mettrie per il suo volume \"Antiseneca\", per essere un edonista eccessivo e per il suo determinismo meccanicista assoluto. A proposito della morte di La Mettrie dopo un pranzo eccessivo scrisse in una lettera che \"La Mettrie \u00e8 morto come era giusto dovesse morire, vittima della sua intemperanza e della sua follia. Si \u00e8 ucciso per ignoranza di ci\u00f2 che professava. Questo giudizio \u00e8 severo, ma giusto\", definendolo \"corrotto nei costumi e nelle idee\". Il libertinismo di Diderot non \u00e8 comunque mai eccessivo come quello del celebre scrittore o dei classici libertini, ed \u00e8 incentrato sulla \"bont\u00e0\" o \"neutralit\u00e0\" dell'uomo naturale, non sull'origine che l'uomo sua malvagio e trovi soddisfazione nel peccato e nel senso di colpa (cardini del pensiero sadiano seppur mascherati da ateismo), che Diderot come La Mettrie non approva. Diderot \u00e8 anche l'unico degli illuministi pre-rivoluzionari a non condannare esplicitamente l'omosessualit\u00e0, mantenendosi su un atteggiamento di vaga e leggera disapprovazione senza invocare interventi esterni di Stato o religione sulle vicende private. Queste posizioni illuministe libertarie, filtrate dagli \"id\u00e9ologues\", avranno influenza anche sulla legislazione della Rivoluzione francese, che decriminalizzer\u00e0 i cosiddetti \"reati immaginari\" quali adulterio e omosessualit\u00e0, con l'istituzione del divorzio e del matrimonio civile.\nNel \"Saggio sui regni di Claudio e Nerone\", usando la storia dell'Impero romano, esalta invece la libert\u00e0 del pensiero rappresentata da Seneca.\nLa vita di Diderot \u00e8 stata spesso rappresentata nel romanzo e nel cinema come quella di un esponente libertino dell'illuminismo, talvolta con licenze letterarie; ad esempio, in maniera molto romanzata, Diderot \u00e8 il singolare protagonista, a met\u00e0 tra il filosofo e l'uomo di mondo, della commedia teatrale \"Il libertino\" (\"Le libertin\", 1997) di \u00c9ric-Emmanuel Schmitt, il quale ispir\u00f2 l'omonimo film del 2000 di Gabriel Aghion, che ne fa un prototipo dell'illuminista radicale e gaudente, assai simile al tipo di personaggio solitamente rappresentato da Giacomo Casanova.\nOpere.\nEdizioni moderne delle opere di Diderot \nBibliografia.\nIn inglese.\nIn tedesco"}
{"id": "29622", "revid": "767487", "url": "https://it.wikipedia.org/wiki?curid=29622", "title": "Monticelli d'Ongina", "text": "Monticelli d'Ongina (\"Munt\u015b\u00e9i\" in dialetto piacentino), \u00e8 un comune italiano di abitanti della provincia di Piacenza in Emilia-Romagna. \nAl suo centro vi \u00e8 il castello Pallavicino Casali (chiamato semplicemente la \"Rocca\"), costruito nel XV secolo da Rolando Pallavicino, che attualmente ospita il Museo Etnografico del Po.\nNel suo territorio, in un'ansa del Po, si trova il punto pi\u00f9 settentrionale della regione Emilia-Romagna. \n\u00c8 noto per la produzione di aglio e per la Spongata.\nStoria.\nPreistoria ed epoca romana.\nRitrovamenti archeologici dimostrano che la zona era gi\u00e0 abitata 7000 anni fa. Il percorso del fiume era molto differente da quello attuale e il territorio era caratterizzato da acquitrini e \"monticelli\" di sabbia, particolarit\u00e0 a cui si deve il nome del paese.\nPrima di essere sottomesso ai Romani, il territorio ha visto l'avvicendarsi di Arii, Pelasgi, Etruschi e Galli Boi.\nLa fondazione del paese risale al 163 a.C., quando i soldati Romani volti alla conquista della Gallia Cisalpina vi costruirono un accampamento, l'area venne bonificata quasi cinquanta anni dopo.\nIl periodo cremonese.\nNel 774 d.C. Carlo Magno re dei Franchi fece dono di questo territorio al Vescovo di Cremona, nel 914 il borgo venne diviso tra la diocesi cremonese e quella piacentina, ma il territorio fu oggetto di disputa per oltre due secoli.\nNel XII secolo il comune medioevale di Cremona fece propri i territori che fino ad allora erano della diocesi, Monticelli compresa.\nIl toponimo Ongina risale al nome di uno degli esponenti della famiglia cremonese Bonifaci.\nCon la costruzione del castello, nel 1248, la borgata divenne l'avamposto difensivo dei cremonesi nel territorio emiliano. Fu riconosciuta autonomia giuridica, con la nomina in loco di figure quali un Podest\u00e0 e un Notaio e l'assegnazione di una bandiera. All'epoca dipendevano da Monticelli anche Castelvetro, Olza, San Pietro in Corte, Borgonovo.\nI Pallavicino.\nDal 1335 Cremona fu sotto il dominio dei Visconti e durante il XIV secolo il ducato di Milano si consolid\u00f2 sempre di pi\u00f9. Tra le famiglie legate all'imperatore e i duchi milanesi, la famiglia ghibellina dei Pallavicino eresse uno stato feudale autonomo tra Cremona, Parma e Piacenza.\nIl massimo sviluppo di questo stato \u00e8 legato alla figura di Rolando Pallavicino, detto \"il Magnifico\". Fu allora che a Monticelli venne costruita La Rocca, testimone del prestigio politico, nonch\u00e9 luogo strategico.\nI problemi di successione che conseguirono alla sua dipartita resero il territorio meno autonomo e pi\u00f9 frazionato. La zona di Monticelli venne affidata a Carlo Pallavicino, figlio di Rolando e vescovo di Lodi.\nBenefattore e mecenate fece completare il castello e ne fece la propria dimora estiva. A lui si deve inoltre, nel 1470, la costruzione della Collegiata di San Lorenzo, dove tuttora si trovano le sue spoglie.\nDopo il governo di Carlo, durato oltre 40 anni, il feudo venne diviso tra i suoi due nipoti.\nI Casali.\nQuando il ramo Pallavicino si estinse, due terzi del territorio vennero rilevati dalla Camera Ducale, il restante terzo venne affidato nel 1567 a Michele Casali, figlio di una nipote di uno degli eredi di Carlo Pallavicino, coniugata con la suddetta famiglia tosco-bolognese.\nFrancesco Casali seppe ricostruire il feudo originario poco meno di cent'anni dopo (1650).\nOnorificenze.\nIl Comune di Monticelli d'Ongina \u00e8 tra le citt\u00e0 decorate al valor militare per la guerra di liberazione, insignita il 9 maggio 1994 della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nInfrastrutture e trasporti.\nTranvie.\nTra il 1882 e il 1935 Monticelli d'Ongina fu servita dalla tranvia Piacenza-Cremona. Dalla localit\u00e0 \"Cristo\" (cos\u00ec denominata per via di un'icona sacra che vi si trovava) si diramava la linea per Lugagnano, attiva tra il 1900 e il 1923.\nFerrovie.\nIl paese dispone di una stazione ferroviaria sulla linea Cremona-Piacenza ma dal 2013 circolano solo treni merci.\nVennero istituiti autobus sostitutivi FS poi integrati nel servizio di linea come corse dirette Piacenza-Cremona con fermate intermedie solo a Caorso-Monticelli-Castelvetro. Linea extraurbana E57 gestita da SETA.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29624", "revid": "31886", "url": "https://it.wikipedia.org/wiki?curid=29624", "title": "Nibbiano", "text": "Nibbiano (\"Nibian\" in dialetto piacentino) \u00e8 una frazione del comune italiano di Alta Val Tidone, in provincia di Piacenza, in Emilia-Romagna.\nFino al 31 dicembre 2017, prima della fusione con i limitrofi comuni di Caminata e Pecorara che ha dato vita al comune di Alta Val Tidone, \u00e8 stato comune autonomo. A Nibbiano si trova la sede municipale dell'ente unificato.\nGeografia fisica.\nNibbiano \u00e8 situato nel fondovalle della media val Tidone, sulla sponda sinistra dell'omonimo torrente ad un'altitudine di , immediatamente a monte della foce del Tidoncello nel Tidone.\nIl territorio comunale del disciolto comune di Nibbiano occupava un'ampia porzione della vallata del Tidone, all'estremit\u00e0 occidentale della provincia di Piacenza, sul confine con l'Oltrep\u00f2 pavese, dalle prime propaggini collinari dell'Appennino ligure poste sul limitare della pianura Padana, dove si trovava la frazione di Str\u00e0, fino ad un territorio pi\u00f9 propriamente montuoso, ad esempio nei pressi di Trebecco, con un'altitudine che variava tra 161 e .\nNella parte meridionale del territorio comunale di Nibbiano, sul confine con il comune di Zavattarello, si trova il lago di Trebecco, bacino artificiale sorto a seguito della costruzione a fini idropotabili e idroelettrici, tra il 1921 e il 1928, di una diga lungo il corso del torrente Tidone e che prende il nome dalla frazione di Trebecco in quanto, al momento della costruzione della diga, la gran parte del lago rientrava all'interno del territorio comunale trebecchino, comune in seguito soppresso ed aggregato a Nibbiano.\nStoria.\nI territori situati nei pressi di Nibbiano furono abitati fin dalla preistoria; in seguito, in epoca romana venne chiamato \"Curte Neblani\", il territorio assunse un certo grado di importanza per la posizione strategica, in particolare nei pressi della confluenza del torrente Chiarone nel Tidone, dirimpetto alla quale, nei pressi della frazione di Trevozzo situata sulla sponda opposta del torrente, sono stati fatti diversi ritrovamenti di reperti.\nDurante l'alto medioevo, fin dall'epoca longobarda Nibbiano fu soggetta dell'abbazia di San Colombano di Bobbio: la corte di Nibbiano (\"curte Neblani\"), assieme alla corte di San Sinforiano (Caminata) ed alla corte di Pecorara viene citata tra i possedimenti del feudo monastico imperiale bobbiese all'interno della Carta di Wala abate di Bobbio nell'833, comprendente anche i territori dei comuni di Golferenzo, Borgonovo Val Tidone, Pianello Val Tidone e Ziano Piacentino. Oltre ai predetti possedimenti \u00e8 documentata la cella di \"Campaniola\" (ora Trevozzo) ed anche la presenza di una chiesa intitolata a San Colombano in localit\u00e0 Monterosso posta alle dipendenze dalla pieve di Stadera di Nibbiano e successivamente andata distrutta.\nIl 18 luglio 929 \u00e8 testimoniato il passaggio a Nibbiano dell'arca contenente il corpo di san Colombano durante la traslazione della salma da Pavia a Bobbio, operazione resa necessaria per contrastare le mire del vescovo di Piacenza sui possedimenti del feudo monastico bobbiese.\nA partire dal X secolo nella zona inizi\u00f2 la costruzione di diversi castelli, tra i quali quello di Nibbiano, citato per la prima volta in un atto del 1029, e quelli di Trebecco, Trevozzo e Sala Mandelli.\nNegli anni in cui il ducato di Milano venne governato dai Visconti Nibbiano usc\u00ec dalla sfera d'influenza dell'abbazia bobbiese, passando sotto il controllo della famiglia Malvicini Fontana. Nel 1514 il castello di Trevozzo venne pesantemente danneggiato durante un attacco condotto da truppe fedeli ai Dal Verme; nello stesso anno Nibbiano venne attaccato da truppe genovesi, le quali vennero, per\u00f2 scacciate dalla zona.\nIn seguito, il territorio di Nibbiano entr\u00f2 a far parte del ducato di Parma e Piacenza, diventando sede di una dogana nei pressi della frontiera con il territorio di Caminata. La frontiera tra Nibbiano e Caminata rimase fino all'unit\u00e0 d'Italia.\nTra il XVI e il XVII secolo, a seguito dell'imposizione fatta alle famiglie nobili da parte dei duchi Farnese di trasferire la propria residenza principale nella citt\u00e0 di Piacenza, la maggior parte dei castelli della zona venne trasformata in residenze nobiliari utilizzate durante il periodo estivo.\nNel 1765 il feudo di Nibbiano venne concesso alla famiglia nobile spagnola degli Azzara.\nTra il 1921 e il 1928, dopo che nei primi decenni del secolo ne era stata pi\u00f9 volte paventata l'edificazione, venne costruita su progetto dell'ingegnere Augusto Ballerio, lungo il corso del torrente Tidone, all'interno del territorio comunale di Trebecco che sarebbe, poi, entrato a far parte del comune di Nibbiano, la diga del Molato, la quale diede origine al lago artificiale di Trebecco. L'infrastruttura venne inaugurata nel 1928 alla presenza del capo del governo Benito Mussolini.\nNel 1928 i comuni di Trebecco e Caminata, fino al 1923 parte della provincia di Pavia, i quali, a differenza dei limitrofi comuni di Ruino, Zavattarello e Romagnese non erano tornati a far parte di essa nel 1926, vennero aggregati al comune di Nibbiano. Nel 1937 le frazioni di Moncasacco, Mostarine e Casanova, precedentemente parte del comune di Caminata vennero distaccate dal comune di Nibbiano ed aggregate al comune di Pometo, tornando a fare parte della provincia di Pavia.\nIl 30 luglio 1944, durante la seconda guerra mondiale, nell'ambito della resistenza italiana, truppe tedesche e fasciste in fuga dalla zona della rocca d'Olgisio nei pressi della quale era avvenuto uno scontro con le forze partigiane, saccheggiarono e incendiarono diversi edifici nella frazione di Str\u00e0, prendendo, poi, in ostaggio nella bottega gestita dalla famiglia Riccardi 9 persone, che furono, poi, uccise lanciando diverse bombe a mano all'interno della bottega. L'evento fu forse una rappresaglia a seguito dell'uccisione di un soldato tedesco o per l'esito negativo dei combattimenti avvenuti nei pressi della rocca d'Olgisio.\nNel 1950 venne ricostituito il comune di Caminata ripristinandolo nei confini presenti fino al 1928.\nIl 22 luglio 2016 il consiglio comunale approv\u00f2 un'istanza per chiedere alla regione l'avvio della procedura di fusione con i confinanti comuni di Caminata e Pecorara. L'assemblea legislativa della regione Emilia-Romagna approv\u00f2 il progetto di legge per l'istituzione di un nuovo comune il 28 febbraio 2017, in seguito ad esso venne indetto un referendum consultivo nei tre territori comunali, poi fissato per il 28 maggio 2017. Il referendum vide la vittoria del s\u00ec in tutti e tre i comuni, permettendo il proseguimento dell'iter di fusione. Il referendum vide anche la scelta del nome del nuovo comune, Alta Val Tidone, che viene istituito il 1\u00ba gennaio 2018.\nA seguito dell'istituzione del nuovo comune, Nibbiano divenne la sede dell'ente unificato.\nCultura.\nQuesto paese fa parte del territorio culturalmente omogeneo delle quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che, accompagnato dalla fisarmonica e un tempo dalla m\u00fcsa (cornamusa appenninica), guida le danze e anima le feste.\nEventi.\nIl penultimo marted\u00ec di agosto si tiene ogni anno la tradizionale ed antica fiera di Nibbiano, manifestazione organizzata a partire dal 1985 riprendendo una tradizione che vede una fiera organizzata nel territorio nibbianese sin dall'epoca romana e carolingia. Lo svolgimento dell'evento \u00e8 stato confermato anche con la soppressione del comune di Nibbiano e la costituzione del comune di Alta Val Tidone.\nGeografia antropica.\nFacevano parte del comune di Nibbiano, oltre al capoluogo comunale, le frazioni di Str\u00e0, situata all'estremit\u00e0 settentrionale del territorio comunale, in una porzione di territorio sostanzialmente pianeggiante, Trebecco, situato a sud del capoluogo, in un territorio spiccatamente montano, Trevozzo, centro sviluppatosi lungo il percorso della ex strada statale 412 sulla sponda opposta rispetto al centro di Pianello Val Tidone, che, secondo i dati del censimento del 2001, contava pi\u00f9 del doppio degli abitanti rispetto al capoluogo comunale, Genepreto, Sala Mandelli e Tassara, tutte e tre piccoli centri sorti intorno a insediamenti di epoca medievale.\nEconomia.\nFino alla met\u00e0 del XX secolo l'attivit\u00e0 economica prevalente nel comune di Nibbiano \u00e8 stata l'agricoltura, attivit\u00e0 alla quale afferivano circa il 90% degli occupati Negli anni successivi, fino ai primi anni del XXI secolo si \u00e8 assistito un cambiamento, con la riduzione dell'importanza del settore agricolo e un aumento delle attivit\u00e0 nel settore manifatturiero, delle costruzione e del commercio.\nPer quanto riguarda il comparto agricolo l'attivit\u00e0 preponderante \u00e8 quella dei seminativi, superfici oggetto di colture erbacee soggette all'avvicendamento colturale (cereali, colture industriali, ortive, foraggiere ecc.) Tra queste, il comparto predominante, sia dal punto di vista dei numeri, sia dal punto di vista qualitativo \u00e8 quello vitivinicolo che copre da solo circa il 20% dell'intero suolo dedicato all'agricoltura. Il territorio comunale di Nibbiano rientrava parzialmente nelle aree di produzione DOC dei colli piacentini e dell'Oltrep\u00f2 Pavese.\nInfrastrutture e trasporti.\nTra il 1908 al 1933 Nibbiano fu capolinea di una tranvia a vapore che collegava Nibbiano a Pianello Val Tidone, Castel San Giovanni e Piacenza e lungo cui si trovavano nel territorio comunale le fermate di Str\u00e0, Bivio Trevozzo, Trevozzo Chiesa, Trevozzo Corticelli, Genepreto, Pradaglia, Villa Solari, Lentino e Nibbiano. Tra il 1933 e il 1938 il servizio sulla tratta fu limitato a Pianello\nNel 1927 la SIFT, societ\u00e0 che aveva in gestione la linea tranviaria, commission\u00f2 al Politecnico di Milano, nelle persone degli ingegneri Marco Semenza e Arturo Danusso un progetto che prevedeva la trasformazione delle tranvie della provincia di Piacenza, inclusa la Piacenza-Pianello-Nibbiano, in linee ferroviarie. Nello stesso anno venne costituita a Milano la societ\u00e0 ferroviaria \"Sud Milano\", nel cui partecipata dalla SIFT, con lo scopo di realizzare un collegamento ferroviario tra Milano e la val Tidone, con la prospettiva futura di un'ulteriore estensione verso sud. Nonostante gli intenti, nessuno dei progetti relativi a una linea ferroviaria per Nibbiano venne mai realizzato.\nIl territorio comunale del disciolto comune di Nibbiano veniva attraversato da nord a sud dal percorso della ex strada statale 412 della Val Tidone che, proveniente da Milano risale la val Tidone fino a congiungersi alla ex strada statale 461 del Passo del Penice qualche chilometro a valle dell'omonimo passo.\nOltre alla ex strada statale 412 interessavano il territorio comunale la strada provinciale 34 di Pecorara che, diramandosi dalla ex strada statale 412 nei pressi di Nibbiano, risale la val Tidoncello raggiungendo Pecorara per, poi, riunirsi alla strada statale 461 in comune di Bobbio, la strada provinciale 59 di Moncasacco che collega l'omonima frazione del comune di Caminata con la provincia di Pavia, la strada provinciale 44 di Montalbo che collega Castel San Giovanni a Trevozzo passando per Montalbo, frazione del comune di Ziano Piacentino, la strada provinciale 45 di Tassara e la strada provinciale 45 bis di Stadera che collegano Trevozzo a Nibbiano passando per le frazioni di Tassara e Stadera e la strada provinciale 60 di Croce.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nTra il 2001 e il 2009, anno in cui l'ente \u00e8 stato soppresso, Nibbiano ha fatto parte della comunit\u00e0 Montana valle del Tidone.\nDopo non aver aderito inizialmente all'unione di comuni costituita a sostituzione della comunit\u00e0 montana, nel 2013 il comune di Nibbiano \u00e8 entrato a far parte dell'Unione dei Comuni Valle del Tidone, insieme ai comuni di Pecorara e Pianello Val Tidone. Il comune di Nibbiano \u00e8 rimasto nell'unione, anche con il cambio di nome in Unione dei Comuni Val Tidone e lo spostamento della sede a Castel San Giovanni, avvenuti nel 2015. Nibbiano \u00e8 rimasto all'interno dell'unione fino alla sua soppressione, avvenuta a seguito della nascita del comune di Alta Val Tidone."}
{"id": "29625", "revid": "1656773", "url": "https://it.wikipedia.org/wiki?curid=29625", "title": "Falvaterra", "text": "Falvaterra \u00e8 un comune italiano di 544 abitanti della provincia di Frosinone nel Lazio.\nGeografia fisica.\nTerritorio.\nIl paese \u00e8 arroccato su di uno sperone roccioso che domina la sottostante vallata dove confluiscono i fiumi Liri e Sacco.\nClima.\nClassificazione climatica: zona D, 1904 GR/G\nOrigini del nome.\nIl nome di Falvaterra sembra derivare da quello della antica citt\u00e0 romana di \"Fabrateria\", situata non lontano dall'attuale posizione del paese.\nStoria.\nNel suo territorio sono stati trovati resti di mura poligonali, risalenti al periodo preromano, nell'area del Castellone, posti all'interno del Monumento Monumento naturale regionale delle Grotte di Falvaterra e Rio Obaco.\n\"Fabrateria nova\" venne stata fondata dai romani nel 125 a.C. sulla sponda destra del fiume Liri, poco dopo la confluenza con il fiume Sacco, all'indomani della distruzione della vicina \"Fregellae\".\nGiovenale celebr\u00f2 le bellezze naturali del territorio nei suoi versi descrivendo il paese come il luogo ideale per l\"'otium\".\nDurante le invasioni dei Longobardi VI-VII secolo d.C. \"Fabrateria nova\" venne distrutta insieme ad Aquino ed Atina. La popolazione sopravvissuta si insedi\u00f2 sul vicino lembo dei Monti Ausoni per difendersi da ulteriori attacchi nemici e dette il nome di Falvaterra a questo paese.\nTracce storiche del paese in forma documentale esistono solo a partire da dopo l'anno Mille quando il borgo fu soggetto al potere della famiglia dei de Ceccano perch\u00e9 soggetta all'abate di Montecassino.\nNel 1100 Falvaterra pass\u00f2 sotto il dominio del vescovo-conte di Veroli che successivamente, intorno al 1200, la cedette alla famiglia Pagani. Nel 1301 Adenolfo Pagani la vendette a Pietro II Caetani, nipote di Papa Bonifacio VIII. Dal 1499 al 1503 Falvaterra, confiscata ai Caetani da papa Papa Alessandro VI, fu sotto la famiglia Borgia. Nel 1504 il conte di Fondi, Onorato III Caetani, volle recuperarne il dominio, che era passato a Prospero Colonna, ma dopo un lungo contenzioso il papa riconobbe i diritti della famiglia Colonna.\nLa famiglia Colonna ha governato per molto tempo Falvaterra, costituendo uno dei motivi della guerra del 1556 tra il Papa ed il Re di Spagna che intervenne in difesa dei Colonna. Nel novembre del 1556 le truppe spagnole al comando del Duca d'Alba invasero lo Stato Pontificio, assediando ed occupando vari castelli tra i quali anche quello di Falvaterra che, unico, aveva resistito per nove giorni all'assedio e solo a seguito della completa disfatta delle truppe papali si arrese spontaneamente.\nIl dominio dei Colonna termin\u00f2 nel 1870. Successivamente all'annessione all'Italia del Regno delle due Sicilie, Falvaterra fu interessata dal fenomeno del brigantaggio.\nDurante la seconda guerra mondiale Falvaterra ospit\u00f2 molti sfollati dei comuni limitrofi in cerca di riparo tanto dai bombardamenti alleati che dalle violenze degli occupanti tedeschi. Durante l'occupazione tedesca si verificarono casi di resistenza civile: nel gennaio 1944 un gruppo di contadini organizz\u00f2 una spedizione per riprendersi del bestiame razziato dai tedeschi. La reazione fu durissima, con un rastrellamento a tappeto che coinvolse almeno duecento persone e la fucilazione di alcuni innocenti.\nMonumenti e luoghi d'interesse.\nArchitetture civili.\nCastello, di cui si individuano le tracce in una torre prospiciente piazza S. Maria Maggiore\nPalazzetto Amati (sec. XVIII), in piazza S. Maria Maggiore\nAltro.\nMonumento ai Caduti (sec. XX), in piazza Piccirilli\nFontana con gruppo in pietra calcarea \"La Solidariet\u00e0\" (1969), in piazza Umberto I, opera dello scultore Peppino Quinto. La fontana fu commissionata come dono alla cittadina dall'allora sindaco Mario Amati.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 11 imprese operanti nel territorio comunale, che rappresentavano lo 0,03 del totale provinciale (33.605 imprese attive), hanno occupato 98 addetti, lo 0,09% del dato provinciale; in media, ogni impresa nel 2015 ha occupato poco meno di nove addetti (8,91).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Falvaterra pass\u00f2 dalla provincia di Roma a quella di Frosinone."}
{"id": "29626", "revid": "1543377", "url": "https://it.wikipedia.org/wiki?curid=29626", "title": "Pecorara", "text": "Pecorara (\"P\u00fcgr\u00e8ra\" o in dialetto piacentino) \u00e8 una frazione di 688 abitanti del comune italiano di Alta Val Tidone, in provincia di Piacenza.\nFino al 31 dicembre 2017, prima della fusione con i limitrofi comuni di Caminata e Nibbiano che ha dato vita al comune di Alta Val Tidone, \u00e8 stato comune autonomo.\nGeografia fisica.\nIl centro abitato di Pecorara si trova nell'Appennino ligure, nella val Tidoncello, formata dall'omonimo torrente affluente di destra del torrente Tidone, ad un'altitudine di , sulla sponda destra del torrente nei pressi della confluenza dei due rami che vi danno origine, il Tidoncello Merlingo e il Tidoncello di Sevizzano. Il centro abitato \u00e8 sovrastato dal rilievo del monte Aldone, alto \nIl territorio del soppresso comune di Pecorara si estendeva tra la val Tidoncello e la val Tidone, comprendendo anche una porzione di territorio situata nella valle del torrente Chiarone, altro affluente di destra del Tidone, con un'altitudine compresa tra 244 e in un territorio in gran parte montuoso, posto all'estremit\u00e0 sud-occidentale del territorio provinciale, al confine con i comuni di Romagnese e Zavattarello, parte dell'Oltrep\u00f2 Pavese. Le quote pi\u00f9 alte si raggiungevano nei pressi dello spartiacque con la val Trebbia, formato dai monti Pietra Corva e Mosso i quali superano i \nStoria.\nIl territorio di Pecorara fu abitato sin dalla Preistoria, come testimoniato dal ritrovamento di alcune tracce di insediamenti presso Cicogni.\nIn epoca altomedievale il territorio di Pecorara fece parte, fin dal periodo longobardo, dei possedimenti dell'abbazia di San Colombano di Bobbio; nell'833 la grande corte di Pecorara (\"Pecoraria\") venne citata tra i possedimenti del feudo monastico imperiale bobbiese all'interno della carta di Wala, abate dell'abbazia bobbiese, assieme all'autonoma corte di Casella (\"curtis de Caxelle o Caselle o Casellas\", allora sotto Romagnese), e comprendente anche la vicina corte di San Sinforiano (\"Sanctum Simphorianum in curte Neblani\"), identificabile con Caminata, e Nibbiano, ed i territori dei comuni di Golferenzo, Borgonovo Val Tidone, Pianello Val Tidone e Ziano Piacentino. Nel territorio pecorarese sono citati Busseto (\"Buzeto\"), Caprile (\"Capro\"), Cicogni (\"Cicognum\" o \"Cigugni\"), Corneto, Costalta, Lazzarello, Marzonago (\"Marcinago\"), Montemartino, Morasco, Praticchia, Salenso e Sevizzano.\nDopo la caduta dei Longobardi a opera di Carlo Magno, si form\u00f2 il Sacro Romano Impero, che nel X secolo, alla fine del periodo Carolingio, costitu\u00ec i feudi Imperiali all'interno della Marca Obertenga, con lo scopo di mantenere un passaggio sicuro verso il mare. Nel 1164 Federico Barbarossa assegn\u00f2 Pecorara, insieme a molti dei territori limitrofi, alla nobile famiglia obertenga dei Malaspina, i quali procedettero alla costruzione di diversi castelli nel territorio con la funzione di presidio della via di comunicazione che, diramandosi dalla val Tidone, risaliva la val Tidoncello per raggiungere Bobbio attraverso il colle della Crocetta, tra i quali il castello del capoluogo, situato accanto alla chiesa in quella che sarebbe, in seguito, diventata la localit\u00e0 di Pecorara Vecchia.\nIn et\u00e0 comunale la famiglia Malasspina dovette cedere i propri possedimenti e si assistette all'ascesa della famiglia Da Pecorara, originaria proprio della zona, il cui membro storicamente pi\u00f9 influente fu il cardinale Jacopo da Pecorara, vissuto nel XII secolo e nativo, secondo alcune fonti, di Cicogni, che fu vescovo di Palestrina, abate dell'abbazia delle Tre Fontane di Roma, legato pontificio per conto di papa Gregorio IX e mentore per il futuro papa Gregorio X.\nSuccessivamente la zona entr\u00f2 a far parte dei domini della famiglia Visconti, fino a quando, nel 1379, Gian Galeazzo Visconti lo concesse a Jacopo Dal Verme, che lo aveva servito come consigliere e capitano, insieme ad altri territori in precedenza soggetti al dominio bobbiese. Pecorara entr\u00f2, quindi, a far parte dello stato Vermesco. Negli anni successivi il feudo pecorarese fu soggetto a diversi passaggi di mano, entrando nelle dipendenze delle famiglie Scotti e, poi, Fulgosi, prima di ritornare tra i domini dei Dal Verme e, infine, ancora degli Scotti.\nNel 1815, dopo il congresso di Vienna, il territorio pecorarese venne annesso al ducato di Parma e Piacenza.\nDurante la seconda guerra mondiale, nell'ambito della resistenza partigiana il territorio pecorarese, utilizzato come base dalle brigate di Giustizia e Libert\u00e0, fu teatro di diversi scontri tra le forze partigiane e le truppe tedesche e repubblichine. Il 31 dicembre 1944 vennero uccisi nella localit\u00e0 Aie di Busseto, ad opera delle truppe nazifasciste, 13 partigiani provenienti da diverse parti del territorio italiano.\nIl 23 luglio 2016 il consiglio comunale approv\u00f2 un'istanza per chiedere alla regione l'avvio della procedura di fusione con i comuni di Caminata e Nibbiano. L'assemblea legislativa della regione Emilia-Romagna approv\u00f2 il progetto di legge per l'istituzione di un nuovo comune il 28 febbraio 2017, in seguito ad esso venne indetto un referendum consultivo nei tre territori comunali, poi fissato per il 28 maggio 2017. Il referendum vide la vittoria del s\u00ec in tutti e tre i comuni, permettendo il proseguimento dell'iter di fusione. Il referendum vide anche la scelta del nome del nuovo comune, Alta Val Tidone, che venne istituito a partire dal 1\u00ba gennaio 2018.\nCultura.\nPecorara fa parte del territorio culturalmente omogeneo delle quattro Province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste. L'usanza della questua del calendimaggio, qui chiamato \"gal\u00ebina grisa\" \u00e8 viva in particolar modo nella frazione di Cicogni.\nGeografia antropica.\nFacevano parte del comune di Pecorara, oltre al capoluogo, le frazioni di Cicogni, Busseto, Peschiera, Praticchia, Costalta, Lazzerello, Marzonago, Montemartino, Vallerenzo, Poggio Moresco, Caprile, Roncaglie e Sevizzano. Oltre alle frazioni, nel territorio comunale erano incluse altre localit\u00e0 classificate come centri storici: Pecorara Vecchia, Monte, Geneprino, Casella, Casa Follini, Casa Fracchioni, Morasco, Corneto e C\u00e0 Bazzarri.\nI due centri frazionali maggiori erano Cicogni, situato in un'area montana all'estremit\u00e0 meridionale del territorio pecorarese e con un centro abitato coincidente quasi esclusivamente con l'agglomerato storico e Costalta, posto anch'esso in una zona montana al limite ovest del territorio comunale, generato dall'unione di due nuclei storici sviluppatisi inizialmente in forma separata.\nEconomia.\nL'agricoltura \u00e8 stata tradizionalmente, fino alla met\u00e0 del XX secolo l'attivit\u00e0 economica pi\u00f9 praticata nel territorio pecorarese, arrivando a occupare circa il 90% della forza lavoro locale. Successivamente, a partire dalla met\u00e0 del secolo, il numero delle imprese operanti nel settore agricolo \u00e8 gradualmente diminuito tantoch\u00e9, prima della sua soppressione, il comune di Pecorara era stato classificato come area agricola caratterizzata da svantaggi naturali dalla provincia di Piacenza. In dettaglio, tra il 1990 e il 2011 il numero delle imprese operanti nel settore agricolo a Pecorara si \u00e8 ridotto del 55%, mentre la superficie agraria totale si \u00e8 ridotta del 22%. Tra le essenze coltivate spicca, per la collocazione montana del territorio la presenza di boschi e pioppeti, che occupano il 23% della superficie agricola totale.\nParallelamente alla decrescita del settore agricolo, si \u00e8 avuto un aumento del numero degli impiegati nel settore edile, nonch\u00e9, in misura minore, del settore ricettivo e del commercio al dettaglio.\nNel censimento del 2011 il tasso di occupazione del comune di Pecorara si caratterizzava come uno dei pi\u00f9 bassi della provincia di Piacenza, fermandosi al 34,30% contro una media provinciale del 49,96%.\nInfrastrutture e trasporti.\nIl territorio del soppresso comune di Pecorara era interessato dal passaggio della strada provinciale 34 di Pecorara che si dirama dalla ex strada statale 412 della Val Tidone nei pressi di Nibbiano, risale la val Tidoncello toccando il centro abitato di Pecorara, raggiunge la val Trebbia valicando il colle della Crocetta e si innesta sulla ex strada statale 461 del Passo del Penice nel territorio del comune di Bobbio, qualche chilometro a valle del passo del Penice, dalla strada provinciale 70 di Costalta che si dirama dalla strada provinciale 34 nei pressi di Pecorara, raggiungendo l'omonima frazione e, in seguito, il confine con il comune di Romagnese, sullo spartiacque tra val Tidoncello e val Tidone, dalla strada provinciale 65 della Caldarola e dalla strada provinciale 68 di Bobbiano che raggiungono, da versanti diversi, il passo della Caldarola, valico situato sul confine con il comune di Bobbio.\nAmministrazione.\nAltre informazioni amministrative.\nDopo aver fatto parte della comunit\u00e0 montana Appennino Piacentino ed esservi uscito nel 2001, tra quest'anno e il 2009, anno in cui l'ente \u00e8 stato soppresso, Pecorara ha fatto parte della comunit\u00e0 Montana valle del Tidone.\nIn seguito allo scioglimento della comunit\u00e0 montana, il comune di Pecorara ader\u00ec alla neocostituita Unione dei Comuni Valle del Tidone, insieme al comune di Pianello Val Tidone, nel 2013 ader\u00ec all'unione anche il limitrofo comune di Nibbiano. Successivamente l'unione si estese gradualmente, con l'entrata di alcuni comuni di pianura cambiando il proprio nome in Unione dei Comuni Val Tidone. Con la nascita del comune di Alta Val Tidone l'unione venne soppressa.\nSport.\nLa squadra di calcio locale nasce alla met\u00e0 degli anni '70 affermandosi come l'unica entit\u00e0 sportiva del paese. Dopo i primi anni di militanza nei campionati dilettantistici provinciali, nella seconda met\u00e0 degli anni '80 la squadra, guidata dal presidente Bertola ottenne tre promozioni consecutive tra le stagioni 1986-1987 e 1988-1989, arrivando a militare in Promozione. Dopo l'abbandono della guida societaria da parte del presidente Bertola, il Pecorara rinunci\u00f2 alla partecipazione al campionato di Promozione, tornando a militare in tornei di livello provinciale."}
{"id": "29628", "revid": "399", "url": "https://it.wikipedia.org/wiki?curid=29628", "title": "Pianello Val Tidone", "text": "Pianello Val Tidone (\"Pianell\" in dialetto piacentino) \u00e8 un comune italiano di abitanti della provincia di Piacenza in Emilia-Romagna.\nGeografia fisica.\nIl territorio comunale si estende in una zona collinare al centro della val Tidone, il paese \u00e8 situato sulla riva destra del torrente Tidone, nei pressi della confluenza in quest'ultimo del suo affluente Chiarone, la cui valle \u00e8 in buona parte ricompresa nel territorio comunale pianellese.\nStoria.\nLa zona di Pianello fu teatro di insediamenti umani fin dall'et\u00e0 neolitica, tra il V e il III millennio a.C., grazie alla posizione posta presso la confluenza dei torrenti Tidone e Chiarone, posizione dalla quale deriva, probabilmente il toponimo Pianello, da \"piana\" o \"spianata\", a indicare il territorio pianeggiante posto tra i due corsi d'acqua. Pianello fu abitata ininterrottamente attraverso le et\u00e0 del ferro e del bronzo. Un insediamento di et\u00e0 romana, databile al periodo compreso tra il I secolo a.C. e il I secolo d.C. \u00e8 stato, invece, scoperto ad est dell'abitato nella zona occupata dal cimitero comunale. Nelle vicinanze di questo insediamento \u00e8 stata trovata anche una necropoli altomedievale. Oltre alla zona del capoluogo, anche in val Chiarone, nella zona della piana di San Martino si svilupparono diversi insediamenti umani che furono attivi dall'et\u00e0 del bronzo fino all'alto Medioevo.\nIn epoca altomedievale il territorio di Pianello fu parte, fin dal periodo longobardo, degli antichi possedimenti dell'abbazia di San Colombano di Bobbio, fondata da San Colombano nel 614, assieme alle corti di Pecorara e Nibbiano e a diverse celle monastiche attive in tutta la val Tidone e inserite nei possedimenti del grande feudo monastico imperiale bobbiese descritti nella carta di Wala, abate di Bobbio nell'833.\nPianello \u00e8 citato nei documenti dell'epoca con i nomi di \"Pianellae\", \"Planellis\" o \"Planitas\", mentre le prime celle monastiche documentate sul territorio furono quelle di Arcello (\"Argele\"), Azzano, Casanova, Gabbiano (\"Cabiano\"), Rocca Pulzana, \"Monte Altone\" (o Aldone).\nNel periodo a cavallo dell'anno Mille venne costruito nell'abitato di Pianello un castello, che venne successivamente raso al suolo nel 1164 da parte delle truppe dell'imperatore Federico Barbarossa. Nel 1076 la rocca d'Olgisio, castello risalente al X secolo posto sullo spartiacque tra val Tidone e val Chiarone, a sud del capoluogo, venne ceduto da parte di Giovanni, canonico della cattedrale di Piacenza, ai monaci benedettini del monastero di San Savino di Piacenza che mantennero il possedimento fino al 1296.\nNella seconda parte del XIII secolo venne edificata la chiesa parrocchiale, dedicata al patrono San Maurizio; in paese era gi\u00e0 presente all'epoca una chiesa pi\u00f9 antica, consacrata a San Colombano, eretta probabilmente intorno al VII secolo dai monaci colombaniani di Bobbio..\nDopo che nel Duecento e nel Trecento la zona era stata fortemente colpita dalle contese tra guelfi e ghibellini, nel 1378 il duca di Milano Gian Galeazzo Visconti concesse Pianello al capitano di ventura Jacopo Dal Verme, che era gi\u00e0 proprietario della Rocca d'Olgisio e di altri territori tra cui Bobbio. Per iniziativa dei Dal Verme fu fatta costruire la rocca municipale in sostituzione del fortilizio distrutto dal Barbarossa. Alla fine del XV secolo il duca di Milano Ludovico il Moro concesse Pianello al suo capitano Galeazzo Sanseverino. Negli anni successivi Pianello fu contesa tra i Dal Verme e i Sanseverino che si videro rinnovata l'assegnazione nel 1516 da parte del re di Francia Francesco I. Durante la discesa di Francesco la Rocca d'Olgisio sub\u00ec un importante assedio, riuscendo, per\u00f2, a non capitolare nonostante il danneggiamento di una torre.\nCon la sconfitta francese e il passaggio del piacentino sotto il controllo papale, nel 1521, la zona di Pianello fu di nuovo concessa alla famigli Dal Verme che la mantenne fino al 1646 quando la morte di Federico Dal Verme port\u00f2 la casata all'estinzione e segn\u00f2 il passaggio di Pianello tra i beni della Camera Ducale Farnesiana, con la definitiva annessione al Ducato di Parma e Piacenza.\nA seguito dell'unit\u00e0 d'Italia, nel 1862, il comune cambi\u00f2 il proprio nome da Pianello a Pianello Val Tidone.\nDurante la seconda guerra mondiale, nell'ambito della resistenza partigiana, la Rocca d'Olgisio fu sede del comando della I brigata della II divisione partigiana Piacenza e per questo motivo venne fatta oggetto di due assalti da parte delle truppe tedesche e fasciste presenti nella zona: il primo tentativo venne respinto da parte dei partigiani, tra i quali era presente Giovanni Lazzetti, detto \"il Ballonaio\", mentre il secondo tentativo vide prevalere le forze nazifasciste che riuscirono a espugnare il castello, provocandogli pesanti danneggiamenti.\nNei pressi della Rocca d'Olgisio, verso la fine degli anni novanta del XX secolo, \u00e8 stato scoperto un insediamento umano risalente al Neolitico, comprensivo di una necropoli.\nSimboli.\nBlasonatura dello stemma: \"D'argento a tre fasce di rosso\".\nCultura.\nQuesto paese fa parte del territorio culturalmente omogeneo delle quattro Province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nIn particolare, \u00e8 ancora sentita la tradizione del calendimaggio che in val Tidone prende il nome di gal\u00ebina grisa (gallina grigia), che rimanda alle usanze popolari delle feste di primavera durante le quali i giovani del paese giravano di cascina in cascina a chiedere uova in cambio di canti e balli.\nGeografia antropica.\nFrazioni.\nFanno parte del territorio comunale pianellese le frazioni di Arcello, Azzano, C\u00e0 del Diavolo, Casa Bruciata, Casanova, Case Comaschi, Case Gazzoli, Case Gramonti, Case Rebuffi, Casturzano, Chiarone, Fontanese, Fravica, Gabbiano, Gadignano, Morago, Pradaglia, Rocca d'Olgisio, Rocca Pulzana, Santa Giustina, Vaie e Valle.\nEconomia.\nNel territorio comunale, che fa parte della zona DOC dei colli piacentini, \u00e8 diffusa la viticoltura, cos\u00ec come la coltivazione di cereali.\nAlla tradizionale attivit\u00e0 agricola, a partire dagli ultimi anni del XX secolo si \u00e8 affiancata anche l'attivit\u00e0 ricettiva, in particolare agrituristica, legata prevalentemente al turismo estivo.\nIl settore industriale vede la presenza di attivit\u00e0 del settore metalmeccanico, con la produzione di valvole e serbatoi, manufatti di cemento e prodotti in gomma.\nInfrastrutture e trasporti.\nDal 1896 al 1938 il comune fu servito dalla tranvia Piacenza-Pianello-Nibbiano, lungo la quale era presente unicamente la fermata del capoluogo, la quale svolse la funzione di capolinea tra il 1933 e il 1938.\nIl comune di Pianello \u00e8 attraversato dalla strada Provinciale 60 di Croce che si dirama dalla ex strada statale 412 di Val Tidone a Trevozzo, frazione del comune di Alta Val Tidone, situata sulla sponda opposta del torrente rispetto a Pianello e che si innesta nella strada provinciale 65 della Caldarola in comune di Piozzano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nPianello \u00e8 stato capoluogo della comunit\u00e0 Montana valle del Tidone, che comprendeva anche i comuni di Nibbiano, Pecorara e Caminata fino al suo scioglimento, avvenuto nel 2009.\nA seguito dello scioglimento della comunit\u00e0 montana, il comune di Pianello \u00e8 entrato a far parte dell'Unione Comuni Valle del Tidone, inizialmente insieme al solo comune di Pecorara, ospitandone la sede. Pianello \u00e8 rimasto all'interno dell'unione anche successivamente, dopo l'ingresso dei comuni di Nibbiano, nel 2013 e Castel San Giovanni oltrech\u00e9 il trasferimento della sede a Castel San Giovanni e il cambio di nome in Unione dei Comuni Val Tidone, avvenuti tutti e tre nel 2015. A seguito dello scioglimento dell'ente, avvenuto nel 2018, il comune non \u00e8 parte di nessuna unione.\nIl comune di Pianello fa parte dell'associazione degli Azzano d'Italia, undici fra comuni e frazioni che portano nel loro nome il termine Azzano e che hanno i cittadini che si chiamano azzanesi: Azzano d'Asti, Azzano Decimo, Azzano Mella, Azzano San Paolo, Castel d'Azzano e sei frazioni."}
{"id": "29629", "revid": "1543377", "url": "https://it.wikipedia.org/wiki?curid=29629", "title": "Filettino", "text": "Filettino \u00e8 un comune italiano di 516 abitanti della provincia di Frosinone nel Lazio.\nGeografia fisica.\nTerritorio.\nFilettino sorge a 1.063 ed \u00e8 pertanto il comune laziale con l'altitudine pi\u00f9 elevata. Il territorio comunale si trova nel punto di incontro della catena montuosa dei monti Simbruini e dei monti Cantari, mentre pi\u00f9 a sud sono posti i Monti Ernici. Fa parte del Parco naturale regionale dell'Appennino - Monti Simbruini. Nel territorio comunale, al confine con Trevi nel Lazio, nasce il fiume Aniene. A nord-est a quota 1602 \u00e8 posto il passo Serra Sant'Antonio, che collega il territorio con quello del limitrofo comune abruzzese di Capistrello (AQ). Lungo la stessa strada, prima del passo, da un bivio, si accede all'area montana di Campo Staffi, localit\u00e0 turistica invernale ed estiva dotata di impianti di risalita e piste da sci.\nClima.\nIl clima del territorio \u00e8 quello tipico delle zone di bassa e media montagna dell'Appennino centrale. D'inverno il clima \u00e8 rigido con la neve che compare a bassa quota con ondate di freddo e perturbazioni da ovest. La piovosit\u00e0 \u00e8 abbastanza alta per via dell'esposizione diretta alle correnti umide occidentali. La stagione pi\u00f9 piovosa \u00e8 l'autunno seguita da primavera e inverno, l'estate \u00e8 la stagione secca, interrotta da possibili temporali.\nOrigini del nome.\nIl nome della citt\u00e0 viene dal latino \"filictum\", derivato collettivo da \"filex\" \u2018felce\u2019.\nPotrebbe anche derivare da \"\u03d5\u03c5\u03bb\u03b1\u03ba\u03c4\u03ae\u03c1\u03b9\u03bf\u03bd\" termine con cui i bizantini definivano le postazioni fortificate poste a controllo di posizioni strategiche, che spesso viene reso con il toponimo \"Filetto\" (come anche Filattiera, in Lunigiana).\nStoria.\nPrima della conquista romana, l'area in cui sorge Filettino apparteneva agli Equi. Per lo storico settecentesco Eleuterio Arquati, Filettino fu fedele a Roma in occasione della battaglia delle Forche Caudine e durante la seconda guerra punica.\nNon si hanno comunque notizie certe di un insediamento denominato Filettino fino all'atto dell'XI secolo con il quale papa Niccol\u00f2 II sopprimeva la diocesi di Trevi nel Lazio e ne accorpava il territorio alla diocesi di Anagni. I primi edifici sorsero sul Cotardo dove la difesa era pi\u00f9 facile. Il nucleo urbano si svilupp\u00f2 a spina, adattandosi all'orografia. \u00c8 anzi probabile che il toponimo derivi dalle caratteristica disposizione in fila delle abitazioni.\nDal 1257, la famiglia papale Conti detiene il controllo di Filettino. Nel 1299 il paese pass\u00f2 sotto i Caetani. Nel 1438 vi soggiorn\u00f2 Bernardino da Siena, che, nel corso della sua permanenza, secondo una leggenda protesse la popolazione dall'assedio dei briganti mediante una miracolosa pioggia di ghiande di ferro. Proprio in virt\u00f9 di questo episodio san Bernardino \u00e8 oggi il patrono del paese.\nNel 1602 con la condanna a morte di Prospero Caetani da parte di Clemente VIII, Filettino divenne Comunit\u00e0 \"immediate subiecta\", ovvero dipendente direttamente dalla Camera Apostolica, che amministrava il patrimonio dello Stato pontificio. Il paese fu dotato di uno Statuto Comunale redatto il 16 maggio 1604. La Sacra Consulta inviava nel paese un governatore (detto anche podest\u00e0 o pretore), che rimaneva in carica uno o pi\u00f9 anni, il quale doveva vigilare sull'attivit\u00e0 della Magistratura Civica per conto del Governo Centrale senza interferirvi.\nLa riforma di Mons. Albergotti del 1702 disponeva che ad amministrare la Magnifica Comunit\u00e0 di Filettino vi fosse un Consiglio Pubblico Generale di sessanta membri, composto dal Magistrato pro tempore e dai Consiglieri. Secondo una nota del 1807 i membri del Consiglio facevano parte del Ceto dei Consiglieri.\nLa carica di Consigliere era ereditaria, come recita una nota del 2 agosto 1800 a proposito della richiesta del depositario eletto Domenico Cerrocchi di cedere la carica al fratello maggiore: \"Se dunque il maggior fratello \u00e8 persona benestante e senza figli ed ha il requisito di esser Consigliere in luogo del defunto padre, sembra assai pi\u00f9 giusto che a questo diasi l'officio di Depositario [...]\" e anche: \"\u00c8 altres\u00ec vero che il di lui fratello maggiore esercita la carica di Consigliere come persona comoda e senza figli che subentr\u00f2 in luogo del di loro padre morto\".\nI membri del Consiglio avevano pari dignit\u00e0 e facevano parte del \"Bussolo di Magistrato\", ulteriormente suddiviso in \"Bussolo dei Sindaci\" e \"Bussolo degli Ufficiali\". In questi bussoli, secondo una nota del 1706, vi si ritrovavano \"li pi\u00f9 benestanti et atti all'esercitio et amministratione del pubblico\". La Congregazione Bussolare, costituita da un deputato ecclesiastico e da uno secolare scelti dal Consiglio, traeva periodicamente, dal Bussolo di Magistrato, venti individui da inserire nel Bussolo dei Sindaci e quaranta da inserire nel Bussolo degli Ufficiali. Sindaci ed Ufficiali venivano approvati mediante votazione del Consiglio ed estratti a sorte ogni semestre, andando a costituire il Magistrato pro tempore.\nI Bussoli duravano teoricamente 10 anni ma in questo lasso di tempo avveniva che alcuni Consiglieri morissero e fossero surrogati dai figli sia nella carica di Consigliere che nel Bussolo di cui erano temporaneamente parte. Tuttavia, a bussoli esauriti, la Congregazione si riuniva per rifarli, rinnovandoli totalmente secondo le qualit\u00e0 dei membri del Ceto dei Consiglieri.\nIn caso una famiglia del Ceto si fosse estinta, si sarebbe proceduto all'aggregazione di un'altra famiglia benestante e di condizione civile.\nLe cariche di Magistrato potevano essere esercitate dai figli dell'eletto. Recita infatti una nota del 1706 che, qualora gli estratti avessero gi\u00e0 compiuto settant'anni, ma avessero avuto \"figlioli atti ad esercitar le loro veci\", avrebbero potuto rinunciare alla carica in favore del figlio. Tutti gli eletti venivano solennemente insediati dal Podest\u00e0.\nAd assistere ai Consigli vi era il Deputato Ecclesiastico, sacerdote locale scelto per assistere, senza diritto di intervento, ai Consigli.\nVi era inoltre la carica di depositario, detto anche esattore, tesoriere o camerlengo, assegnata per sorteggio ad un possidente iscritto in un'apposita lista.\nDal XVII al XIX secolo Filettino ebbe una fase di prosperit\u00e0, dovuta all'allevamento di ovini, bovini ed equini e al fiorente commercio locale.\nDal 1938 al 1945 il comune prese il nome di Filettino Graziani, in omaggio al maresciallo d'Italia Rodolfo Graziani, noto generale e politico, che vi era nato nel 1882.\nIl 24 settembre 2011, per protestare del mancato pagamento da parte dell'ACEA dell'acqua attinta alle sorgenti poste sul territorio comunale, il Comune di Filettino si autoproclama \"principato\" indipendente; l'autonomia comunale non \u00e8 stata riconosciuta.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2013 la popolazione straniera residente era di 6 persone.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 45 imprese operanti nel territorio comunale, che rappresentavano lo 0,13% del totale provinciale (33.605 imprese attive), hanno occupato 87 addetti, lo 0,08% del dato provinciale; in media, ogni impresa nel 2015 ha occupato poco meno di due addetti (1,93).\nInfrastrutture e trasporti.\nStrade.\nFilettino, tramite la strada provinciale 28, \u00e8 collegata a Trevi nel Lazio, mentre la strada provinciale 30 collega il paese a Campo Staffi e con il prolungamento della strada provinciale 63 Simbruina a Capistrello, in Abruzzo.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Filettino pass\u00f2 dalla provincia di Roma a quella di Frosinone.\nNel 1938 cambi\u00f2 denominazione in \"Filettino Graziani\", e nel 1945 nuovamente in Filettino.\nAltre informazioni amministrative.\nIl comune fa parte della Comunit\u00e0 montana Monti Ernici."}
{"id": "29631", "revid": "30610", "url": "https://it.wikipedia.org/wiki?curid=29631", "title": "Pontenure", "text": "Pontenure (\"Pontn\u00fcr\" in dialetto piacentino) \u00e8 un comune italiano di abitanti della provincia di Piacenza, in Emilia-Romagna.\nGeografia fisica.\nPontenure \u00e8 collocato nella pianura Padana, nella porzione centro-settentrionale del territorio provinciale ad un'altitudine compresa tra 47 e , sulla riva destra del torrente Nure, che segna il confine occidentale con il comune di Piacenza. Il confine orientale \u00e8, invece, segnato dal corso del torrente Riglio.\nIl centro abitato \u00e8 attraversato dal 45\u00ba parallelo, la linea equidistante fra il polo nord e l'equatore.\nStoria.\nLa zona di Pontenure fu probabilmente abitata fin dal Neolitico, a causa dei resti dell'epoca ritrovati nel vicino comune di Fiorenzuola d'Arda, in localit\u00e0 Capanna di Palazzina di Olza. Con l'arrivo dei romani la zona, grazie alla presenza dei torrenti Nure e Riglio, divent\u00f2 un importante centro agricolo, ne sono testimoni iscrizioni rinvenute a Paderna, Albiano e nello stesso capoluogo.\nI ritrovamenti pi\u00f9 importanti riguardano una villa con mosaici, oggi conservati al museo archeologico nazionale di Parma, localizzata nelle vicinanze della cascina San Martino ed una necropoli con una costruzione romano-barbarica ritrovate nel 1952 ad Albiano in seguito alla frana di una sponda del Nure. Si presume che Pontenure possa essere l'Emporio di \"Victumviae\" (o \"Victumulae\") citato da Tito Livio nel dodicesimo libro delle Storie come un emporio fortificato che nei pressi di Piacenza che Annibale aveva cercato di conquistare con fanti, cavalli ed elefanti. Lo stesso toponimo \"Pontenure\" risale all'epoca romana: il capoluogo infatti era stato insediato per difendere il vicino ponte sul Nure: dalle parole \"Pontis\" e \"Nurae\" deriv\u00f2 poi il nome \"Pontenure\".\nIl toponimo Pontenure \u00e8 poi citato in carte del IX secolo che parlano di \"fondus\" e \"locus\", cio\u00e8 di un centro di limitata grandezza. Nel secolo successivo si parla invece di \"castrum\" a testimonianza della costruzione di fortificazioni.\nFin dall'epoca longobarda il territorio fu una pertinenza monastica dell'abbazia di San Colombano di Bobbio con il possedimento della corte di Paderna (\"curtis di Padernum\", \"Paderno\"), inserita nel grande feudo reale ed imperiale monastico bobbiese. \nAttorno all'anno Mille parecchi possedimenti risultavano dipendenti dal monastero di Santa Brigida di Piacenza, territorio che verso l'XI secolo pass\u00f2 al monastero piacentino di San Savino.\nNel XII secolo Pontenure si costitu\u00ec libero comune. Nel 1117, con l'imperatore Enrico V di Franconia accampato nella vicina Roncaglia, frazione di Piacenza, fu teatro di una battaglia tra piacentini e parmigiani.\nNel 1216 venne occupato da truppe pavesi, cremonesi e parmigiane in seguito alla sconfitta delle truppe piacentine alleate ai milanesi. In seguito a quest'episodio vennero distrutti molti castelli della zona trai quali quello situato nel capoluogo ed il castello di Paderna. Nel XIII secolo esisteva a Pontenure un ospedale a testimoniare l'importanza dell'insediamento. Nei primi anni del trecento Alberto Scotti, capo della fazione guelfa appena cacciato da Piacenza occup\u00f2 la rocca di Pontenure. Nel 1316 le due fazioni si unificarono cedendo il paese a Galeazzo I Visconti che fece ricostruire le fortificazioni del castello, che era stato alla famiglia Mancassola nel 1314. Il castello fu poi raso al suolo nel 1337 da Azzone Visconti.\nNel 1446 il condottiero Bartolomeo Colleoni venne arrestato nei pressi di Pontenure per ordine del duca di Milano Filippo Maria Visconti che temeva collusioni col nemico, per il conto del quale Colleoni aveva radunato un esercito al fine di riconquistare Cremona. Il 7 giugno 1453 l'abate del monastero di San Savino di Piacenza, Ruffino Landi, nomin\u00f2 il cognato Melchiorra Marazzani signore delle terre di Paderna.\nIl 25 agosto 1455 Zanino Nicelli venne investito del feudo di Muradello ricevendo poi dal duca di Milano Francesco Sforza il diritto di edificarvi un castello.\nNel XVII secolo Pontenure fu duramente colpito dalla peste del 1630 che caus\u00f2 circa cinquecento vittime che furono sepolte nei pressi del Nure. Nel Settecento la zona era sotto il controllo della famiglia Cigala Fulgosi che ogni anno si alternava con la famiglia Fantoni nella giurisdizione del luogo; invece la contea di Muradello era governata dal conte Alessandro Nicelli, quella di Paderna da Antonio Camillo Marazzani Visconti, e quella di Valconasso dal conte Gian Francesco IV Marazzani.\nNel 1816 Pontenure ricevette la visita della duchessa Maria Luisa d'Asburgo-Lorena, ospite della famiglia Marazzani; sotto al suo governo le condizioni del paese conobbero un periodo di progressivo miglioramento, culminato nel 1833 con la costruzione del nuovo ponte sul Nure che andava a sostituirne un altro, ormai inadatto a sostenere il traffico che si sviluppava lungo la via Emilia. Dopo l'unit\u00e0 d'Italia il comune conobbe l'industrializzazione e nel 1918 la societ\u00e0 \"Rizzi e C.\", gi\u00e0 in attivit\u00e0 dal 1908, acquis\u00ec la fornace Raggio diventando il punto di riferimento del sistema industriale locale.\nOnorificenze.\nPontenure \u00e8 tra le citt\u00e0 decorate al valor militare per la guerra di liberazione, insignita il 9 maggio 1994 della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nCultura.\nEventi.\nLa seconda domenica di settembre viene organizzata la festa dell'asino: la manifestazione trae origine da un episodio avvenuto nel 1901 quando, durante una festa popolare, un asino, legato con un uncino ad una corda tesa all'altro angolo della piazza e dotato di ali posticce, fu calato dalla torre campanaria della chiesa di San Pietro Apostolo. Arrivati a pochi metri d'altezza, il peso dell'animale caus\u00f2 la rottura della corda e la conseguente caduta che, tuttavia, non caus\u00f2 danni n\u00e9 agli spettatori n\u00e9 all'asino. All'evento \u00e8 dedicata una poesia dialettale di Valente Faustini che, secondo alcuni, fu anche l'ideatore del tutto.\nOgni anno, a partire dal 2002, nel mese di agosto si tiene nel parco di villa Raggio il festival internazionale del cortometraggio Concorto Film Festival che si pone come obiettivo la ricerca di opere di giovani registi esordienti.\nInfrastrutture e trasporti.\nIl centro del capoluogo \u00e8 attraversato dalla via Emilia e dalla ferrovia Milano-Bologna su cui \u00e8 posta la stazione di Pontenure. Il territorio comunale \u00e8 attraversato anche dall'Autostrada del Sole e dalla ferrovia ad alta velocit\u00e0 Milano-Bologna che, tuttavia, pur avendo una funzione di valenza nazionale non presentano degli allacci con il sistema delle infrastrutture locali pontenuresi.\nIl capoluogo \u00e8 collegato con San Giorgio Piacentino dalla strada provinciale 32 di Sant'Agata e con Caorso dalla strada provinciale 53 di Muradolo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nPontenure ha fatto parte dell'Unione dei Comuni della via Emilia Piacentina, insieme ai comuni di Cadeo, Fiorenzuola d'Arda e Alseno, tra il 2013, anno di costituzione dell'ente, e il 1\u00ba gennaio 2018, data in cui fu operativa l'uscita dall'unione dei comuni di Pontenure e Fiorenzuola d'Arda.\nSport.\nCalcio.\nLa principale squadra di calcio di Pontenure \u00e8 l\"'A.S.D. Pontenurese 1922\" che, fondata nel 1922, milita nella stagione 2020-2021 nel campionato di Promozione Emilia-Romagna.\nLa seconda squadra di calcio del comune, attiva fino alla stagione 2015-2016, al termine della quale ha sospeso la propria attivit\u00e0, \u00e8 stata la \"F.C. Polisportiva Pontenure\" militante in Seconda Categoria."}
{"id": "29632", "revid": "1543377", "url": "https://it.wikipedia.org/wiki?curid=29632", "title": "Fiuggi", "text": "Fiuggi (\"Fi\u00f9io\" in dialetto fiuggino), denominato \"Anticoli\" fino al 1872 e poi \"Anticoli di Campagna\" fino al 1911, \u00e8 un comune italiano di abitanti della provincia di Frosinone nel Lazio, rinomato centro termale fin dal medioevo grazie alle acque che sgorgano dalle sue sorgenti naturali e dalle montagne.\nGeografia fisica.\nTerritorio.\nIl centro storico cittadino, noto come \"Fiuggi Citt\u00e0\" o \"Vecchia Fiuggi\", sorge su una collina, a 747 metri s.l.m., alle pendici dei Monti Ernici; al di sotto, a 621 metri s.l.m., circondato da boschi di castagni, si estende il moderno centro termale di \"Fiuggi Terme\" o \"Fiuggi Fonte\" da cui ha pi\u00f9 tardi preso il nome l'intera citt\u00e0.\nOrigini del nome.\nGi\u00e0 nota come Anticoli (da \"ante colles\": davanti ai colli) e dal 1872, dopo l'annessione al Regno d'Italia, come Anticoli di Campagna (con riferimento alla provincia pontificia di Campagna e Marittima) sorta in epoca medievale, la citt\u00e0 acquis\u00ec nel 1911 il nome di \"Fiuggi\", originariamente riferito solo al luogo delle fonti; esso deriverebbe dal latino \"fluvius\": fiume, corso d'acqua; \nStoria.\nSi ritiene che un piccolo villaggio, di nome \"Felcia\", esistesse gi\u00e0 all'epoca degli Ernici, la popolazione osco-umbra stanziata in quest'area del Lazio nel periodo precedente alla conquista romana. Nel 367 a.C. ebbe inizio la dominazione romana, e al periodo romano risalgono le prime attestazioni sulle propriet\u00e0 delle acque locali di \"Fons Arilla\". L'abitato, anticamente, era situato nella campagna, ma, in seguito alle invasioni barbariche e dei Saraceni, gli abitanti si trasferirono nella vicina collina, dove sorge attualmente il centro storico, per potersi difendere in maniera pi\u00f9 efficace.\nAgli inizi del XII secolo, a seguito di una lotta sfortunata contro Guarcino e altri centri, l'antica Anticoli perse parte del suo territorio. Nel XIII secolo Bonifacio VIII acquistando Torre Cajetani pot\u00e9 vantare diritti feudali anche sulla stessa Anticoli. Con l'avvento di Alessandro VI Borgia sul soglio di Pietro il castello di Anticoli venne affidato al cardinal\nAscanio Sforza e, successivamente, a Giovanni, figlio di Lucrezia Borgia. \u00c8 nel XVI secolo che i Colonna, attraverso varie vicissitudini, entrarono in possesso del territorio di Anticoli e la mantennero fino al 1816.\nCon l'inclusione del Lazio nel Regno d'Italia nel 1870 come \"provincia di Roma\", Anticoli divenne parte, insieme a Trevi nel Lazio, Vico nel Lazio, Torre Cajetani, Trivigliano e Filettino del mandamento di Guarcino, uno dei 12 del circondario di Frosinone: tale ordinamento amministrativo dur\u00f2 fino al 1927, quando fu istituita la provincia di Frosinone; al nome \"Anticoli\" venne aggiunta la specificazione \"di Campagna\" con riferimento all'antica provincia pontificia di Campagna e Marittima.\nNel 1911 part\u00ec la valorizzazione delle propriet\u00e0 curative delle acque, con l'inaugurazione della \"Fonte Bonifacio VIII\"; ed \u00e8 nello stesso anno che il nome di \"Anticoli di Campagna\" venne cambiato in \"Fiuggi\" con Regio decreto del 9 agosto, estendendo a tutto il comune la denominazione della frazione che ospitava le fonti e che stava vivendo un rapido sviluppo. L'iniziativa era partita l'anno prima con una mozione del consigliere comunale Pietro Martini (che nel 1905 aveva fondato il giornale \"Fiuggi\") volta al cambio del nome del comune, motivata con lo scopo di mantenere la coesione tra l'antico borgo di Anticoli e la localit\u00e0 termale, il cui nome era ormai ben pi\u00f9 noto, e per una migliore distinguibilit\u00e0 dal comune di Anticoli Corrado, allora nella medesima provincia; la mozione, sostenuta dal sindaco Gian Francesco Verghetti, venne approvata all'unanimit\u00e0. A sostegno del cambio di denominazione si espresse anche il presidente del consiglio in carica Giovanni Giolitti, assiduo frequentatore della citt\u00e0 (fu tra l'altro insignito della cittadinanza onoraria); il decreto che sanc\u00ec la nuova denominazione cos\u00ec recitava:\nIn quell'agosto 1911 \u00e8 proprio in Fiuggi che venne firmata la dichiarazione di guerra alla Turchia ad opera del Presidente del Consiglio Giovanni Giolitti e del Ministro degli Esteri Salandra. Nel 1913 venne aperto il \"Grande Albergo Palazzo della Fonte\", uno dei pi\u00f9 prestigiosi d'Europa, che l'anno successivo avrebbe accolto la famiglia reale, e da Fiuggi il re firm\u00f2 la dichiarazione di neutralit\u00e0 nel conflitto appena scoppiato. La cittadina divenne luogo di villeggiatura per molti notabili dell'epoca. Il Grande Albergo Palazzo della Fonte sarebbe appartenuto negli anni '90 al magnate italo-inglese Charles Forte.\nNel 1916 fu inaugurata la Ferrovia Roma-Fiuggi-Alatri-Frosinone conosciuta come \"Le Vicinali\", a scartamento ridotto (mm 950) e binario unico. Fu dismessa poi a seguito di un piccolo smottamento nei pressi di Genazzano nella notte del 27 dicembre del 1983. Il proseguimento \"Fiuggi-Alatri\" era stato soppresso precedentemente il 1\u00ba luglio del 1978. Tale infrastruttura diede impulso al turismo nella citt\u00e0 termale. Presente fu l'interessante diramazione \"Fiuggi Fonte-Fiuggi Citt\u00e0\". Dalla stazione a valle definita Centrale si arrampicava lungo la via Armando Diaz fino alla fine naturale nei pressi della piazza Trento e Trieste. Una stazione intermedia su due livelli -oggi parcheggio- era al crocevia con la via di Vecchia Fiuggi. Mentre a valle la diramazione si spingeva percorrendo il perimetro delle Fonti fino al loro ingresso posteriore. Le due arterie furono soppresse dal 30 giugno 1960 in piene Olimpiadi di Roma.\nDurante la seconda guerra mondiale, con gli alleati bloccati dai tedeschi lungo la linea Gustav, le strutture alberghiere vennero impiegate a fini ospedalieri.\nTra il 4 e il 6 ottobre del 1957 ebbe luogo a Fiuggi la sesta riunione del Gruppo Bilderberg.\nIl 27 gennaio 1995 si tenne a Fiuggi il Congresso del Movimento Sociale Italiano - Destra Nazionale, che da un anno era diventato Alleanza Nazionale. Questo congresso segn\u00f2 la cosiddetta \"Svolta di Fiuggi\", in cui il partito abbandon\u00f2 il neo-fascismo per avviarsi verso politiche di destra europeista.\nMonumenti e luoghi d'interesse.\nArchitetture civili.\nLa Fonte Bonifacio VIII \u00e8 stata riprogettata dall'architetto Luigi Moretti e realizzata tra il 1967 ed il 1969 demolendo le terme originarie in stile liberty disegnate dall'architetto Garibaldi Burba, delle quali resta lo scenografico ingresso.\nEdificio Liberty progettato dall'Arch. Giovan Battista Giovenale nel 1906 ed inaugurato nel 1911 situato a Piazza Trento e Trieste (gi\u00e0 Piazza dell'Olmo). Luogo del cuore FAI 2017. Voluto dall'Ing. Celestino Carlini fu acquistato dalla Societ\u00e0 Grandi Alberghi e abbandonato prima della seconda guerra mondiale e nel 1964 riacquistato dal Comune . Attualmente \u00e8 ospita il Teatro con un salone delle esposizioni e una scuola alberghiera.\nIl Palazzo Falconi si trova nel centro storico ed \u00e8 stato costruito nel Settecento. Intorno al 1800, allorch\u00e9 a Fiuggi si sparse la voce dell'arrivo di Napoleone (poi rivelatasi falsa), un anonimo pittore gli dedic\u00f2 una sala del palazzo, la Sala Napoleone.\nEdificio in stile liberty edificato nei primi anni del 900 (inaugurato nel 1913) su progetto dall'Architetto Garibaldi Burba con decorazioni ed affreschi del Galimberti. Realizzato su una verde collina di circa otto ettari \u00e8 stato in passato uno dei migliori hotel d'Europa ospitando personaggi importanti ed il re d'Italia.\nArchitetture religiose.\nLa citt\u00e0 ha 5 parrocchie. Tre si trovano nella parte pi\u00f9 antica (Fiuggi citt\u00e0) e sono la collegiata di S. Pietro Apostolo (1617), la chiesa di S. Stefano protomartire e la chiesa di Santa Maria del Colle (o \"de foris\"). Le altre due si trovano nella parte di pi\u00f9 recente costruzione e sono la Chiesa di Regina Pacis (1922) e la chiesa di Santa Teresa del Bambin Ges\u00f9 (anni '90).\nCi sono inoltre molte altre chiese, tra cui l'antica chiesa di S. Biagio (precedentemente collegiata della citt\u00e0), la chiesa di S. Chiara, la chiesa della Beata Vergine in Campanica all'interno del convento dei Cappuccini originaria del 1100, la Chiesa di San Rocco e la chiesa delle tre Cone.\nSociet\u00e0.\nEtnie e minoranze straniere.\nAl 31 dicembre 2017 a Fiuggi risultano residenti 883 cittadini stranieri. Le nazionalit\u00e0 pi\u00f9 numerose sono le seguenti:\nEconomia.\n, ed \u00e8 uno dei centri termali pi\u00f9 conosciuti d'Europa, con un notevole flusso turistico ed anche per questo spesso \u00e8 scelta come sede di congressi e manifestazioni culturali, sportive e politiche.\nTra le altre attivit\u00e0 tradizionali, diffuse e rinomate vi sono quelle artigianali, come l'arte della ceramica, della terracotta e quella orafa.\nL'emittente radiofonica locale \u00e8 Radio Centro Fiuggi. Essa, tramite programmi radiofonici e interviste, diffonde in FM, streaming e social notizie locali.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 886 imprese operanti nel territorio comunale, che rappresentavano il 2,64% del totale provinciale ( imprese attive), hanno occupato addetti, il' 2,22% del dato provinciale; in media, ogni impresa nel 2015 ha occupato poco due addetti (2,67).\nInfrastrutture e trasporti.\nStrade.\nIl territorio di Fiuggi \u00e8 attraversato dalla Strada statale 155 di Fiuggi (\"via Prenestina\"), che collega la citt\u00e0 con Alatri e Frosinone in direzione sud-est e Palestrina e Roma in direzione ovest; dalla Statale 155 si diparte la via Anticolana che collega la citt\u00e0 con la via Casilina e con il casello dell'Autostrada A1 di \"Anagni-Fiuggi Terme\".\nFerrovie.\nFiuggi \u00e8 servita dalla stazione ferroviaria di Anagni-Fiuggi (ferrovia Roma-Cassino-Napoli), collegata alla citt\u00e0 tramite la via Anticolana.\nDal 1917 fino al 1981 Fiuggi fu servita anche dalla ferrovia Roma-Fiuggi-Alatri-Frosinone. La ex-stazione di Fiuggi \u00e8 di fronte all'ingresso delle terme di Bonifacio VIII.\nMobilit\u00e0 urbana.\nIl trasporto pubblico tramite autobus con i principali centri vicini, con Frosinone e con Roma \u00e8 gestito dal Cotral. Il trasporto pubblico locale urbano, invece, \u00e8 garantito dalla societ\u00e0 Ago Uno.\nAmministrazione.\nNel 1872 cambia denominazione da Anticoli ad Anticoli di Campagna, per poi cambiare nuovamente denominazione in Fiuggi nel 1911.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Fiuggi pass\u00f2 dalla provincia di Roma a quella di Frosinone.\nElenco dei sindaci di Fiuggi, eletti democraticamente, dal dopoguerra ad oggi, oltre ai commissari prefettizi che hanno provvisoriamente amministrato la cittadina:\nSport.\nCalcio.\nDalla stagione 2019-20 nasce l'Atletico Terme di Fiuggi. Gioca in serie D nel girone F.\nTennis.\n\u00c8 presente un circolo affiliato alla Federazione Italiana Tennis: \"ASD Tennis Club Fiuggi Terme Resort &amp; spa \".\nGolf.\nFiuggi ospita dal 1928 il \"Golf Fiuggi Terme &amp; Country Club\", il cui campo da golf \u00e8 affiliato alla FIG."}
{"id": "29633", "revid": "125838454", "url": "https://it.wikipedia.org/wiki?curid=29633", "title": "Fontana Liri", "text": "Fontana Liri \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nIl territorio comunale \u00e8 attraversato dal fiume Liri.\nClima.\nClassificazione climatica: zona D, 1523 GR/G\nOrigini del nome.\nSecondo lo storico Giannetti, il nome di Fontana deriva da una fonte chiamata \u201cFontana Abballo\u201d ancora oggi esistente.\nLa parola \u201cLiri\u201d fu aggiunta nel biennio 1862-63, in quanto il Comune \u00e8 attraversato a sud dal fiume Liri, e l'aggiunta consentiva di distinguere il paese da altri luoghi omonimi.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo.\nArchitettura.\nFontana Liri superiore \u00e8 dominata da un piccolo castello.\nCultura.\nArte.\n\u00c8 la citt\u00e0 natale di Umberto Mastroianni. Una scultura dell'artista \u00e8 nella piazza principale di Fontana Liri inferiore.\nCinema.\nNel centro abitato di \"Fontana Liri Superiore\" fu girato in parte il film \"Per grazia ricevuta\" di Nino Manfredi.\n\u00c8 la citt\u00e0 natale dell'attore Marcello Mastroianni.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 140 imprese operanti nel territorio comunale, che rappresentavano lo 0,42% del totale provinciale (33.605 imprese attive), hanno occupato 348 addetti, lo 0,33% del dato provinciale; in media, ogni impresa nel 2015 ha occupato due addetti (2,49).\nInfrastrutture e trasporti.\nStrade.\nPosta sulla strada statale 82 della Valle del Liri, raggiungibile uscendo a Ceprano sull'autostrada A1 nel tratto Roma-Napoli.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Fontana Liri pass\u00f2 dalla provincia di Caserta a quella di Frosinone.\nAltre informazioni amministrative.\nFa parte della Comunit\u00e0 montana Valle del Liri."}
{"id": "29635", "revid": "125874720", "url": "https://it.wikipedia.org/wiki?curid=29635", "title": "Fontechiari", "text": "Fontechiari \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nIl paese \u00e8 immerso nel verde della Valle di Comino, caratterizzato da un territorio prevalentemente collinare che raggiunge i 624\u00a0m. s.l.m. del Colle Ramato.\nCaratteristico \u00e8 il rio di Fontechiari, il quale raccoglie le acque della zona e le porta al Fibreno; una volta la forza della corrente muoveva due mulini, di cui oggi rimangono solo i ruderi.\nIl territorio \u00e8 caratterizzato da un Centro Storico, sviluppato intorno all'originaria curtis benedettina e dalle contrade sia di piccole che di grandi dimensioni:\nClima.\nClassificazione climatica: zona D, 1759 GR/G\nOrigini del nome.\nL'attuale nome deriva da una fonte, che, nel 1732, era denominata \"Fons Clara\"; fino al 1862, infatti, il comune si era chiamato Schiavi. Si colse l'occasione della proclamazione dell'unit\u00e0 per cambiare il nome in Fontechiari. Probabilmente l'antico nome Schiavi fa riferimento ad un'immigrazione di slavi, provenienti dalla Schiavonia.\nStoria.\nAd inizio del XV secolo fece parte della Contea di Alvito, e poi tra il XV e il XVIII secolo fece parte del Ducato di Sora, fino a quando nel 1796, per volont\u00e0 di Ferdinando I delle Due Sicilie, fu reintegrato nel Regno di Napoli.\nSimboli.\nLo stemma del Comune di Fontechiari \u00e8 stato concesso con decreto del presidente della Repubblica del 15 novembre 2006.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 50 imprese operanti nel territorio comunale, che rappresentavano lo 0,15% del totale provinciale (33.605 imprese attive), hanno occupato 107 addetti, lo 0,1% del dato provinciale; in media, ogni impresa nel 2015 ha occupato due addetti (2,14).\nInfrastrutture e trasporti.\nStrade.\nIl territorio comunale \u00e8 attraversato dalla Strada statale 690 Avezzano-Sora, che collega Avezzano in Abruzzo, ad Atina nel Lazio.\nAmministrazione.\nNel 1862 cambio denominazione da \"Schiavi\" a Fontechiari.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Fontechiari pass\u00f2 dalla provincia di Terra di lavoro a quella di Frosinone.\nAltre informazioni amministrative.\nFa parte dell'Unione dei comuni del Lacerno e del Fibreno."}
{"id": "29636", "revid": "499020", "url": "https://it.wikipedia.org/wiki?curid=29636", "title": "Rottofreno", "text": "Rottofreno (\"Altufr\u00e8i\", \"Artufr\u00e8i\", \"Ltufr\u00e8i\" o \"Rtufr\u00e8i\" in dialetto piacentino) \u00e8 un comune italiano di abitanti della provincia di Piacenza in Emilia-Romagna.\nGeografia fisica.\nIl comune, posto nella pianura Padana a di altitudine, \u00e8 circondato dai fiumi Po a nord e Trebbia a est e dal torrente Tidone a ovest. Nel territorio comunale scorre anche il torrente Luretta.\nOrigini del nome.\nL'origine del nome \"Rottofreno\" non \u00e8 del tutto chiara: la tradizione vuole che il toponimo derivi dalle imprese del generale cartaginese Annibale, il quale, durante un'incursione militare nel corso della battaglia della Trebbia fu costretto a fermarsi in questo povero villaggio a seguito della rottura del morso (\"freno\" appunto) del suo cavallo. Questa versione ha trovato pieno accreditamento tra la popolazione al punto che lo stemma comunale riproduce la testa di un cavallo grigio con il \"freno\" rotto.\nSecondo studi pi\u00f9 approfonditi il toponimo trova le sue origini nelle antiche lingue germaniche e, presumibilmente, nel nome composto di \"roth-fried\", traducibile come \"amico della gloria\", ovvero \"amico della pace\". Il nome sarebbe poi stato storpiato nella pronuncia e nella trascrizione longobarda per giungere, infine, alla latinizzazione in \"Rottofridus\" ed alla italianizzazione in \"rotofredo\". A sua volta, Rottofreno deriverebbe da Rottofredo come storpiatura utilizzata dal popolo.\nStoria.\nLa zona di Rottofreno fu abitata nell'antichit\u00e0 da celti e romani. La localit\u00e0 era attraversata dalla via Postumia costruita a partire dal 148 a.C.. La prima citazione del \"Locum et Castrum Rotofredo\" risale al 996 e parla di un centro agricolo dotato di fortilizio. Nel 1174 la chiesa di San Michele Arcangelo e l'hospitale di Sant'Elena sono citati in un documento come possedimenti del monastero di San Michele alla Chiusa di Susa.\nDopo il 1412 il castello di Rottofreno appartenne ai Visconti, prima, e, in seguito, ai loro feudatari Bartolomeo e Filippo Arcelli per poi diventare di propriet\u00e0 della famiglia Maino e, infine, della Camera Ducale Farnesiana. Nel XVI secolo assunse un importante ruolo nel sistema difensivo farnesiano. Nel 1636 le forze spagnole assediarono il castello, il quale venne consegnato agli assedianti da parte del castellano Cristoforo Ferrari che venne in seguito condannato a morte dalle autorit\u00e0 ducali per il suo tradimento. Le truppe occupanti fortificarono ulteriormente la struttura realizzando una cinta muraria con pianta a stella ad otto punte, di cui tuttavia non restano tracce.\nNel 1799 la zona tra Gragnano Trebbiense e Rottofreno fu teatro di una battaglia tra le truppe francesi comandate dal generale MacDonald e quelle austro-russe guidate dal generale Suvorov che costrinsero i francesi alla ritirata verso La Spezia. Durante questa battaglia la roccaforte di Rottofreno sub\u00ec gravi danneggimenti.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2020 la popolazione straniera residente era di persone, pari all'11.45% della popolazione residente. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nIl territorio comunale di Rottofreno include il capoluogo e le frazioni di San Nicol\u00f2 a Trebbia, Santimento e Centora.\nSan Nicol\u00f2 a Trebbia.\nSan Nicol\u00f2 a Trebbia \u00e8 divenuto, soprattutto negli ultimi tre decenni, il centro abitato pi\u00f9 popolato ed importante dell'intero territorio comunale. Il forte sviluppo \u00e8 certamente dovuto alla sua vicinanza alla citt\u00e0 di Piacenza, da cui \u00e8 separato dal ponte della SP10R Emilia Pavese sul fiume Trebbia. L'origine di San Nicol\u00f2 \u00e8 abbastanza incerta e i primi \"scritti\" risalgono al periodo dell'alto Medioevo quando, in questo luogo, erano presenti due \"hospitali\" (il primo presso la chiesa parrocchiale dedicata a San Nicola di Bari, il secondo presso la localit\u00e0 \"La Noce\") per i pellegrini che si recavano a Roma percorrendo la via Francigena.\nSantimento.\nLe prime notizie di Santimento risalgono al XIII secolo e riguardano alcune informazioni circa il sistema di fortificazioni del suo castello. Di particolare pregio architettonico \u00e8 la chiesa parrocchiale di San Giovanni Battista, chiaro esempio di arte barocca, realizzata nel 1690 su una preesistente costruzione sacra del 1290.\nCentora.\nCentora \u00e8 la frazione pi\u00f9 piccola del comune di Rottofreno; le sue abitazioni sono sorte intorno alla chiesa della Madonna della Neve, originariamente consacrata a san Bartolomeo. Il luogo di culto risulterebbe essere stato edificato intorno all'Ottocento a favore dei contadini che lavoravano i campi ed ospit\u00f2 dapprima i monaci benedettini di San Sisto e poi gli Olivetani del monastero di San Sepolcro di Piacenza.\nInfrastrutture e trasporti.\nStrade.\nIl territorio comunale \u00e8 attraversato da est a ovest dall'ex strada statale 10 Padana Inferiore e dall'autostrada A21, sulla quale, per\u00f2, non \u00e8 presente nessun casello di accesso nel territorio rottofrenese.\nDall'ex strada statale 10 si diramano a Rottofreno la strada provinciale 48 di Centora che raggiunge l'omonima frazione e, poi, interseca la strada provinciale 11 di Mottaziana nel territorio del comune di Gragnano Trebbiense e la strada provinciale 13 di Calendasco che raggiunge l'omonimo comune per, poi, ricongiungersi all'ex strada statale 10 a San Nicol\u00f2. A San Nicol\u00f2 si dirama anche la strada provinciale 7 di Agazzano.\nTranvie.\nTra il 1893 e il 1938 Rottofreno fu servita dalla tranvia Piacenza-Pianello-Nibbiano, lungio la quale erano poste le fermate di San Nicol\u00f2, Borghese e Rottofreno. Da San Nicol\u00f2 si diramava, tra il 1907 e il 1933, la linea per Agazzano, lungo la quale si trovavano le fermate di Madonnina, Noce e Mamago.\nFerrovie.\nIl comune dispone di due stazioni ferroviarie sulla linea Alessandria-Piacenza: una a servizio del capoluogo e un'altra nella frazione di San Nicol\u00f2.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nA partire dal 2014, Rottofreno fa parte dell'Unione Comuni Bassa Val Trebbia e Val Luretta. Al 2020 i comuni che fanno parte dell'unione sono, oltre a Rottofreno, Calendasco, Gossolengo, Gragnano Trebbiense e Rivergaro."}
{"id": "29637", "revid": "580", "url": "https://it.wikipedia.org/wiki?curid=29637", "title": "San Giorgio Piacentino", "text": "San Giorgio Piacentino (\"San \u015aor\u015b\" o in dialetto piacentino) \u00e8 un comune italiano di abitanti della provincia di Piacenza in Emilia-Romagna.\nGeografia fisica.\nIl territorio comunale \u00e8 posto sulla riva destra del torrente Nure fra la pianura padana dove sorge il capoluogo e i primi declivi dell'Appennino ligure, tra la val Nure e la val Riglio, dove si trovano alcune frazioni.\nClima.\nIl clima \u00e8 temperato subcontinentale come nel resto delle parti pianeggianti e collinari della provincia di Piacenza. La temperatura media nel mese pi\u00f9 freddo, gennaio, \u00e8 di , mentre nel mese pi\u00f9 caldo, luglio, \u00e8 di .\nDi seguito \u00e8 riportata la tabella con le medie climatiche e i valori massimi e minimi assoluti registrati nella stazione meteorologica di Piacenza San Damiano, situata nell'omonima frazione sangiorgina, nei pressi dell'omonimo aeroporto militare, nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nStoria.\nNel 948, in seguito all'autorizzazione concessa da Lotario II d'Italia ai canonici del duomo di Piacenza di costruire fortificazioni a difesa della pieve di San Giorgio, iniziarono i lavori di costruzione del castello. Oltre a quello del capoluogo altri castelli sorgono poi in localit\u00e0 vicine come Godi.\nNegli anni successivi il castello venne distrutto prima dai populares nel 1090 e poi dalle miliize bergamasche e cremonesi al comando del marchese Lancia nel 1242. Nel XIII secolo pass\u00f2 sotto il controllo della famiglia Anguissola, per poi divenire di propriet\u00e0 della famiglia Scotti nel seicento.\nNel 1604 fu, invece, edificata la Rocca, progettata forse dal Vignola e affrescata nell'Ottocento dal piacentino Giuseppe Badiaschi con il suo parco da dotato di lago, di un tempietto neodorico e di un sistema di grotte unico nel piacentino, non presente nel progetto originale e aggiunto dal milanese Ambrogio Rossi nel 1840 in concomitanza con un rifacimento del parco.\nA seguito dell'unit\u00e0 d'Italia, nel 1862, il comune cambi\u00f2 il proprio nome da San Giorgio a San Giorgio Piacentino.\nIl castello divenne di propriet\u00e0 comunale tra il 1876, quando la famiglia Porcelli, che ne aveva acquistata una parte dagli Scotti, la vendette al comune e il 1978 quando fu acquisita la restante parte dall'Istituto della Madonna della Bomba che ne era divenuto proprietario in seguito alla morte dell'ultima discendente.\nA partire dal 1961, la frazione di San Damiano, situata a dal capoluogo, a , ha assunto notoriet\u00e0 internazionale a seguito delle apparizioni mariane riferite dalla contadina Rosa Quattrini. Alla signora, madre di tre figli e gravemente malata, il 29 settembre 1961 nella casa della zia Adele Quattrini, apparve la Madonna, che continu\u00f2 a ripresentarsi di settimana in settimana ogni venerd\u00ec a mezzogiorno per diversi anni in seguito. Durante un'apparizione alla stessa signora, il 26 maggio 1967 la Vergine parl\u00f2 dell'acqua di San Damiano, definendola come \"la pi\u00f9 santa del mondo\". Tali apparizioni non sono riconosciute come autentiche dalla Chiesa cattolica, n\u00e9 sono in corso approfondimenti di alcun tipo al fine di un eventuale riconoscimento.\nCultura.\nFestivit\u00e0 e celebrazioni.\nIl 23 aprile si festeggia il santo patrono del paese, san Giorgio. L'ultima domenica di settembre si svolge la tradizionale festa del Fungo.\nInfrastrutture e trasporti.\nIl capoluogo \u00e8 attraversato dalla strada provinciale 6 di Carpaneto che lo collega a Piacenza a nord e a Carpaneto Piacentino a sud-est. Il comune \u00e8 collegato a Ponte dell'Olio dalla strada provinciale 36 di Godi che si origina dalla SP6 in localit\u00e0 Case Nuove e attraversa la frazione omonima e Rizzolo e a Pontenure dalla strada provinciale 32 di Sant'Agata. Il comune \u00e8 collegato al capoluogo provinciale con i mezzi pubblici.\nTra il 1897 e il 1938 San Giorgio Piacentino fu servito dalla tranvia Piacenza-Lugagnano, lungo la quale, in territorio sangiorgino erano poste le fermate di Fornace Fioruzzi, San Giorgio Piacentino, Tre Santi, Podere Croce, Pozzo Pagano, Strada per Cattolica, Strada per Casturzano, Case Nuove e Ponte Riglio.\nNell'area pi\u00f9 meridionale del comune, nei pressi della frazione di San Damiano, \u00e8 presente l'aeroporto militare di Piacenza-San Damiano, sede fino al 2016 del 50\u00ba Stormo dell'Aeronautica Militare e diventato, in seguito al suo scioglimento, sede del Comando Aeroporto Piacenza.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nSan Giorgio Piacentino fa parte dal 2014, anno di costituzione dell'ente, dell'Unione Valnure e Valchero, insieme ai comuni di Carpaneto Piacentino, Gropparello, Podenzano e Vigolzone.\nSport.\nSan Giorgio \u00e8 stato sede di partenza dell'ottava tappa del Giro d'Italia 1968, poi vinta da Eddy Merckx sul traguardo di Brescia.\nA San Giorgio ha sede e disputa le proprie gare interne la Nure Volley, squadra di pallavolo femminile militante, a partire dal campionato 2019-2020, in Serie B2, la quarta serie del campionato di volley femminile italiano; oltrech\u00e9 San Giorgio, la squadra rappresenta anche il confinante comune di Pontenure.\nLa squadra di calcio di San Giorgio \u00e8 lo Junior Drago ASD, militante nella stagione 2020-2021 nel campionato di Terza Categoria"}
{"id": "29638", "revid": "287204", "url": "https://it.wikipedia.org/wiki?curid=29638", "title": "San Pietro in Cerro", "text": "San Pietro in Cerro (\"San P\u00e9dar\" in dialetto piacentino) \u00e8 un comune italiano di 825 abitanti della provincia di Piacenza in Emilia-Romagna.\nMonumenti e luoghi d'interesse.\nCastello di San Pietro.\nCostruito su una precedente fortificazione, il castello fu edificato nel 1491 per volere di Bartolomeo Barattieri, il quale nel 1512 fu ambasciatore di Piacenza presso Giulio II. I Barattieri mantennero la propriet\u00e0 fino al 1993, anno in cui il castello pass\u00f2 agli Spaggiari.\nInfrastrutture e trasporti.\nTra il 1900 e il 1923 San Pietro in Cerro era servita dalla tranvia Cremona-Lugagnano. Oggi rimane solo l'autolinea Cremona-Salsomaggiore Terme.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune ha cambiato pi\u00f9 volte nome in \"Polignano\"."}
{"id": "29640", "revid": "330019", "url": "https://it.wikipedia.org/wiki?curid=29640", "title": "Travo", "text": "Travo (\"Tr\u00e4v\" in dialetto piacentino) \u00e8 un comune italiano di abitanti della provincia di Piacenza, situato in val Trebbia.\nSorge sulla riva sinistra del fiume Trebbia ed \u00e8 collegato alla riva destra da tre ponti: il ponte di Travo che collega il centro abitato con le frazioni di Quadrelli e Due Bandiere, il ponte di Statto che collega la localit\u00e0 \"I Marchesi\" con Rivergaro e il ponte di Perino che collega la frazione di Donceto con Perino, frazione del comune di Coli.\nGeografia fisica.\nTerritorio.\nIl territorio del comune di Travo si trova quasi interamente in val Trebbia, nel passaggio tra la bassa valle, a nord, e la media valle. Il capoluogo si trova a un'altitudine di , mentre l'altitudine massima del territorio comunale \u00e8 di Una porzione del territorio comunale, a sud, ricade nella val Perino, percorsa dall'omonimo affluente del fiume Trebbia che funge da confine meridionale del comune di Travo con il comune di Coli. Un'altra porzione del territorio travese, ad ovest, ricade invece all'interno della val Luretta con il ramo di Monteventano del torrente Luretta che segna, per un breve tratto, il confine con il comune di Piozzano.\nAll'estremit\u00e0 sud-ovest del territorio comunale, sul confine con il comune di Bobbio, si trova il monte noto come Pietra Parcellara. Ofiolite di serpentino nero, pur se non particolarmente alto, domina le colline circostanti, formate in prevalenza da argille scagliose, da cui emerge in maniera definita a causa del fenomeno dell'erosione differenziale.\nNelle vicinanze della Pietra Parcellara \u00e8 posto un altro monte ofiolitico, la Pietra Perduca, alta 659 m s.l.m. e raggiungibile dalla frazione di Bobbiano. Il luogo, un tempo dedito al culto celtico-ligure del dio Pan, fu successivamente una cella monastica, mentre in epoca medievale vide la costruzione dell'oratorio di Sant'Anna, nel X secolo e, in seguito, di un castello, poi distrutto nel 1170. Nei pressi della cima sono presenti delle vasche di raccolta della acque piovane, abitate da due diverse specie di tritoni.\nPietra Perduca e Pietra Parcellara rientrano nel sito SIC-ZSC della Pietra Parcellara e Pietra Perduca.\nClima.\nIl clima di Travo, cos\u00ec come delle parti della provincia di Piacenza pianeggiante e collinare, \u00e8 di tipo temperato subcontinentale, con inverni freddi ed estati calde. Rispetto alla pianura Padana le escursioni termiche annuali e giornaliere sono minori e il clima \u00e8 pi\u00f9 mite e temperato. Essendo posto al di sopra della sommit\u00e0 media delle inversioni termiche della val Padana, a Travo non si verificano, solitamente, fenomeni come afa o nebbia.\nDi seguito si riporta la tabella con le temperature massime e minime mensili riscontrate nella stazione meteorologica di Travo Statto.\nOrigini del nome.\nSecondo una leggenda il toponimo Travo deriverebbe dal nome del suo fondatore, un condottiero di stirpe gallica di nome Triverio vissuto all'epoca del re cretese Minosse che avrebbe fondato il primo nucleo di centro abitato travese. Un'altra teoria vedrebbe il nome Travo derivare dalla radice celtica \"trev\" significante villa. Pi\u00f9 probabilmente, il nome deriva dal latino \"Tres Vici\" indicante la presenza di tre distinti villaggi nella zona: Santo Stefano, diventato, poi, Caverzago, San Michele, diventato, poi, Bobbiano, e Sant'Antonino, diventato, poi, il capoluogo. Un'ultima ipotesi vede derivare il toponimo dalla parola latina \"trabs\" significante trave come riferimento all'uso di tronchi e travi per guadare il fiume Trebbia.\nStoria.\nLa zona di Travo fu abitata fin dal Paleolitico; lo sviluppo di insediamenti continu\u00f2 in maniera pi\u00f9 consistente durante il Neolitico, come testimoniato dagli scavi, iniziati nel 1995, situati in localit\u00e0 Sant'Andrea presso la quale sono stati rinvenuti i resti di un abitato riferibile alla cultura di Chassey-Lagozza; i rinvenimenti, parzialmente restaurati e ricostruiti sono visitabili nel parco Archeologico Villaggio Neolitico di S. Andrea, realizzato grazie ai finanziamenti congiunti del comune, della regione, della Comunit\u00e0 Europea, della Fondazione di Piacenza e Vigevano, con la supervisione della Soprintendenza per i Beni Archeologici dell'Emilia-Romagna; la maggior parte dei reperti rinvenuti sono conservati nel locale museo archeologico.\nIn seguito il territorio vide la presenza di popolazioni Liguri e celtiche, le quali si stanziarono nella zona intorno al 400 a.C.; a quest'epoca risale il culto della dea Minerva Memore e Medica, a cui fanno riferimento diversi cippi votivi ritrovati nel territorio che testimoniano la presenza di un tempio, la cui localizzazione non \u00e8 certa, ma che potrebbe essere sorto presso Caverzago dove sono stati ritrovati alcuni resti nell'edificio che ospita la canonica della locale chiesa parrocchiale.\nSuccessivamente la zona venne colonizzata dai romani assumendo il nome latino di \"Trivia\". Nelle vicinanze di Travo, intorno al 303 d.C., secondo la tradizione, si consum\u00f2 il martirio di Sant'Antonino, centurione romano di nobile famiglia originaria dell'Egitto che, trasferitosi nella zona di Piacenza, era entrato in contatto con le locali comunit\u00e0 cristiane, prima di venire decapitato durante la persecuzione dei cristiani dell'imperatore Diocleziano. Il culto di Antonino fu, in seguito, introdotto nel territorio travese verso la fine del IV secolo d.C. da parte di Savino, secondo vescovo di Piacenza, con l'obiettivo di estirpare completamente i culti pagani, ancora molto diffusi. Antonino divenne, poi, santo patrono del paese, nonch\u00e9 del capoluogo provinciale e dell'intera di diocesi di Piacenza-Bobbio.\nIl territorio in epoca longobarda entr\u00f2 a far parte dei possedimenti dell'abbazia di San Colombano di Bobbio, fondata da San Colombano nel 614, venendo inserito nel feudo reale ed imperiale monastico di Bobbio. La corte di Travo (\"Travano\" o \"Travanum\" o \"Trevanum\"), parte della grande domusculta di Ancarano (Rivergaro), comprendente anche le terre di Gossolengo, era gestita da 11 livellari del monastero e 19 massari. Le terre erano dedicate a grano, vigna e a pascolo, era presente piccola selva per il pascolo dei maiali, un mulino e la \"domus coltilis\" del borgo della cella di Sant'Andrea (\"in Honore santi Andreae\"). Oltre a questa \u00e8 documentata anche la presenza nella corte delle celle monastiche di Caverzago (\"Cabardiacum\"), Pietra Parcellara (\"Prescigliera\"), S.Anna (ant. S.Michele) della Perduca, S. Andrea, S. Maria, Signano, Azzano, Fellino (\"Figlini\"), Fiorano-Pigazzano (\"Floriano\"), Mezzanello (\"Mezzanule\"), Bobbiano (\"Bubiano\"), Denavolo, Coni di Rallio, Chiosi, Stazzano-Quadrelli (\"Stazano\"), Scarniago (\"Cerniago\"), Statto, Cernusca (\"Cerniaco\") e Viserano (\"Vixirano\"). Il fondo agricolo rendeva al monastero di Bobbio annualmente 233 moggia di grano, 80 anfore di vino, 3 soldi, 74 polli ed uova.\nDurante il basso Medioevo la famiglia Malaspina, originaria della Lunigiana, ottenne l'investitura su Travo e il diritto a costruirvi un castello, che prese il nome di \"Castrum Trabani\". Nel 1255 il fortilizio venne raso al suolo da parte delle truppe guelfe agli ordini di Oberto Pallavicino. Nel 1302 il feudo travese venne concesso alla famiglia Anguissola da parte dell'imperatore Alberto I. Nel 1337 la concessione feudale venne rinnovata a favore di Bernardino Anguissola da parte del signore di Milano Azzone Visconti.\nNel 1805, nell'ambito delle riforme amministrative napoleoniche, venne costituito il comune di Travo. Il 17 luglio del 1908 si verific\u00f2 un violento nubifragio con una piena straordinaria della Trebbia che devast\u00f2 case e campagne della valle, soprattutto nel territorio del mandamento bobbiese di Ottone e nella zona al confine tra le provincie di Genova e Pavia, con gravi danni nell'abitato di Gorreto, la distruzione di cinque ponti lungo la statale 45 e l'interruzione delle comunicazioni stradali fra Ottone e Torriglia e della linea telegrafica fra Bobbio e Genova. Le campagne subirono danni ingenti con la distruzione dei raccolti, in special modo il frumento; grazie al pronto preavviso telegrafico partito da Bobbio prima dell'imminente piena furono evitati danni peggiori con la messa in salvo di materiali, bestiame e persone.\nNel 1927 la frazione di Mezzano Scotti venne scorporata dal comune di Travo e aggregata al confinante comune di Bobbio. Il 19 settembre 1953 si verific\u00f2 un'ulteriore alluvione che caus\u00f2 a Travo, cos\u00ec come in tutta la val Trebbia dal genovesato al piacentino, distruzioni imponenti e ingenti danni.\nNella notte fra il 14 e il 15 settembre 2015, Travo, cos\u00ec come buona parte della val Trebbia e della provincia di Piacenza, fu colpita dall'alluvione del fiume Trebbia, dovuta al maltempo, che caus\u00f2 ingenti danni tra i quali la distruzione del centro sportivo del paese.\nMonumenti e luoghi d'interesse.\nArchitetture religiose.\nLe parrocchie dipendono dal vicariato Bassa e Media Val Trebbia e Val Luretta della diocesi di Piacenza-Bobbio.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019 i cittadini stranieri residenti a Travo sono 117, pari al 5,46% della popolazione comunale.\nCultura.\nQuesto paese fa parte del territorio culturalmente omogeneo delle quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nMusei.\nNel castello Anguissola, donato al comune da parte della contessa Maria Salini nel 1978, \u00e8 ospitata la sede del museo archeologico di Travo, aperto al pubblico nel 1997, esso espone reperti risalenti al Paleolitico, ceramiche del Neolitico, testimonianze dell'et\u00e0 del rame, del bronzo e del ferro, dei Liguri, dei Celti e degli Etruschi fino all'epoca romana e altomedievale.\nGeografia antropica.\nFanno parte del territorio comunale di Travo le frazioni di Bobbiano, Caverzago, Cernusca, Donceto, Due Bandiere, Fellino, Fiorano, Pigazzano, Pillori, Quadrelli, Scrivellano, Statto e Viserano.\nFanno parte del territorio comunale di Travo le localit\u00e0 di Boelli, Campadello, Casino Agnelli, Castana, Chiosi, Coni, Costa Cassano, Denavolo, Dolgo, Fornace, Fradegola, Guardarabbia, I Marchese, I Pil\u00e8, Lenti\u00e0, Le Piane, Missano, Madellano, Quaraglio, Pietra, Rivebelle, Rocca di Viserano, Ronco Oste, Roncole, Rondanera, Sacchelli, Scarniago, Scrivellano, Spinello, Stazzano, Vei, Villa Bianca e Villa Nera.\nInfrastrutture e trasporti.\nIl territorio comunale \u00e8 attraversato da nord a sud dalla strada statale 45 di Val Trebbia, dalla strada provinciale 40 di Statto che percorre la valle sulla sponda opposta rispetto alla strada statale 45 alla quale \u00e8 collegata con un ponte sul Trebbia nei pressi del capoluogo, un altro ponte collega la strada provinciale 40 alla strada statale 45 tra i comuni di Travo e Rivergaro, prendendo il nome di strada provinciale 40 bis di Statto, dalla strada provinciale 76 di Pigazzano che si dirama dalla strada provinciale 40 e permette di raggiungere Pigazzano, dalla strada provinciale 68 di Bobbiano che collega il capoluogo comunale con il passo della Caldarola e dalla strada provinciale 39 del Cerro che collega Perino di Coli con Bettola attraverso l'omonimo passo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nTravo ha fatto parte della comunit\u00e0 montana Appennino Piacentino fino al suo scioglimento, avvenuto nel 2013. In seguito \u00e8 entrato a far parte dell'Unione Montana Valli Trebbia e Luretta."}
{"id": "29641", "revid": "123647479", "url": "https://it.wikipedia.org/wiki?curid=29641", "title": "Vernasca", "text": "Vernasca (\"Varnasca\" o \"La Varnasca\" in dialetto piacentino) \u00e8 un comune italiano di abitanti della provincia di Piacenza, situato in val d'Arda, sull'Appennino Ligure.\nStoria.\nIl territorio di Vernasca, abitato fin dal neolitico, era occupato dalle trib\u00f9 dei Liguri: tracce di castellieri sono state trovate a Rocchetta di Carameto, Casali di Morfasso e a Settesorelle. Le trib\u00f9 Liguri vennero assoggettate dai Romani, poco prima della met\u00e0 del II secolo a.C., dopo una lunga resistenza.\nIn epoca longobarda vi sorse la Pieve di San Colombano. Il borgo, chiamato \"Lavernasco\" fu in possesso dell\u2019\"Abbazia di Val Tolla\" un tempo posta nei pressi della localit\u00e0 Monastero di Morfasso e fu fortificato nel X secolo: questo castello viene citato in un documento nel quale l'imperatore Enrico II lo concede come privilegio all'abbazia.\nNel 1815 venne istituito un comune col nome di \"comune di Vigoleno\": allora la frazione di Vigoleno era un paese molto pi\u00f9 popoloso di Vernasca ed il suo territorio corrispondeva a quello dell'attuale comune di Vernasca. Nel 1851 il capoluogo comunale venne spostato a Vernasca, per volere di Carlo III di Parma.\nMonumenti e luoghi d'interesse.\nParte del territorio comunale \u00e8 compreso nella Riserva naturale geologica del Piacenziano che contiene un cospicuo patrimonio di reperti fossili del pliocene.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 138 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nComunit\u00e0 montana.\nFa parte della Comunit\u00e0 Montana valli del Nure e dell'Arda.\nSport.\nCalcio.\nLa principale squadra di calcio della citt\u00e0 \u00e8 l'\"U.S.D. Vernasca\" che milita nel girone B emiliano-romagnolo di 3\u00aa Categoria. Dalla stagione 2010/2011 alla stagione 2013/2014 ha militato nel girone B emiliano-romagnolo di 2\u00aa Categoria. I colori sociali sono: il verde e nero oppure il verde e bianco."}
{"id": "29642", "revid": "125609855", "url": "https://it.wikipedia.org/wiki?curid=29642", "title": "Vigolzone", "text": "Vigolzone (\"Vigulson\" in dialetto piacentino) \u00e8 un comune italiano di abitanti della provincia di Piacenza in Emilia-Romagna.\nGeografia fisica.\nIl comune \u00e8 situato all'imbocco della val Nure; la porzione pi\u00f9 settentrionale del suo territorio, al confine con il comune di Podenzano e nei pressi del corso del torrente Nure, si trova nelle ultime propaggini della pianura Padana, mentre, procedendo verso sud, compaiono i primi declivi dell'Appennino ligure, con un paesaggio che assume progressivamente caratteristiche collinari e alto-collinari. Il territorio comunale fa parte della zona DOC per la produzione dei vini dei colli piacentini.\nStoria.\nNel corso dell'Ottocento emersero dalle vicinanze del greto del torrente Nure reperti archeologici a dimostrare l'esistenza dell'antica \"Vicunia\". Nella localit\u00e0 Sant'Angelo Annibale disperse definitivamente le centurie romane dopo la vittoria conseguita nella battaglia della Trebbia combattuta nel 218 a.C. Da questa battaglia potrebbe derivare il nome del paese, inizialmente battezzato in latino \"Vicus Ulzionis\", ossia villaggio della vendetta.\nLa prima menzione del paese risale all'830 nelle \"carte di Sant'Antonino e della Cattedrale di Piacenza\" dove compare con il nome di \"Vicus Ussoni\" o \"Vicus Ursoni\".\nNel 1095 Lantelmo Confalonieri, capitano delle milizie piacentine in Terra Santa, ottenne l'investitura di vassallo vescovile ed inizia l'edificazione di un castello a Vigolzone. Il forte venne poi espugnato e successivamente distrutto nel 1242 da Enzo di Sardegna, di questo primo maniero rimangono soltanto i resti di una torre ad ovest del castello, la cui costruzione risale al trecento per opera del nobile Bernardo Anguissola: esso si caratterizza per una base rettangolare e un torrione alto .\nIl castello fu espugnato da Ludovico il Moro nel 1483 e poi nel 1521 dai dragoni (soldati a cavallo) francesi guidati dal generale Odet de Foix-Lautrec\nNel XIV secolo esisteva un centro abitato, la cui presenza \u00e8 attestato anche da fonti pi\u00f9 antiche, nella zona in cui sarebbe sorta la frazione di Grazzano Visconti, dove fu edificato un castello verso le fine del XV secolo. Nel 1395, infatti, il duca di Milano Gian Galeazzo Visconti emise a Pavia un editto che permetteva alla figlia Beatrice, sposa del nobile piacentino Giovanni Anguissola, di costruire un maniero.\nLa famiglia Anguissola domin\u00f2 la zona fino al 1806 quando le legislazioni feudali furono abolite dalle riforme napoleoniche. In seguito a queste stesse riforme nacque il comune di Vigolzone, dotato di un consiglio municipale, dal ruolo, per\u00f2, solo consultivo. Tra il 1806 e il 1814, con l'occupazione francese, fece parte del dipartimento del Taro, per poi tornare a far parte del Ducato di Parma e Piacenza e, poi, dello stato italiano.\nIl 22 dicembre 2015 il consiglio comunale deliber\u00f2 l'invio alla regione di un'istanza per l'avvio del procedimento di fusione con il confinante comune di Ponte dell'Olio, il 29 febbraio 2016 la giunta regionale approv\u00f2 la proposta di legge riguardante la fusione dei due comuni. Il successivo 12 luglio l'assemblea legislativa approv\u00f2 la proposta di legge sull'indizione di un referendum consultivo, poi deliberato con decreto del presidente della giunta regionale e fissato per il 16 ottobre. Il referendum vide la vittoria del no in entrambi i comuni con una percentuale del 60,03 % a Ponte dell'Olio e del 59,14 % a Vigolzone.\nSimboli.\nIl comune, fin dalla sua fondazione, riprende lo stemma della famiglia Anguissola: esso \u00e8 caratterizzato da uno scudo di forma sannita, \"troncato inchiavato di quattro pezzi di rosso e d'argento; al colmo di porpora\". La corona che sovrasta lo scudo comprende due cordonature e mura sormontate da una merlatura.\nCultura.\nCucina.\nI tortelli piacentini con la coda sono riconosciuti con il marchio De.co. del comune di Vigolzone: La tradizione vuole che tale particolare forma dei tortelli piacentini sia nata proprio a Vigolzone, durante una visita del poeta Francesco Petrarca al suo amico Bernardone Anguissola, signore del feudo. Il maestro di casa, un certo Ametigo da Cassano, addit\u00f2 i tortelli allora tondeggianti come \"tracce lasciate da un gregge di pecore\", intimando di dar loro una forma pi\u00f9 elegante e consona per l'importanza dell'ospite. Le cuoche idearono cos\u00ec la forma a treccia che contraddistingue il tortello piacentino.\nGeografia antropica.\nFrazioni.\nFanno parte del territorio comunale di Vigolzone le frazioni di Albarola, Bicchignano, Borgo di Sotto, Cabina, Carmiano, Chiulano, Grazzano Visconti, Veano e Vill\u00f2. Di questi centri Grazzano Visconti, Cabina, Borgo di Sotto, Vill\u00f2 e Albarola si trovano lungo il percorso della ex strada statale 654 che taglia longitudinalmente tutto il territorio comunale con un percorso parallelo al corso del torrente Nure; i primi due centri si trovano a nord del capoluogo, mentre gli altri tre si trovano a sud.\nTra le altre frazioni Carmiano si trova nei pressi del corso del Nure all'estremit\u00e0 meridionale del territorio comunale, dove si trova anche Chiulano, in posizione collinare isolata. In zona collinare, lungo la strada provinciale del Bagnolo e nelle sue vicinanze si trovano le frazioni di Bicchignano e Veano e le localit\u00e0 di Justiano, Bagnolo e La Costa.\nGrazzano Visconti.\nDel comune di Vigolzone fa parte la frazione Grazzano Visconti (\"Gras\u00e0n\" in dialetto piacentino), borgo neomedievale di 389 abitanti, di cui si ha nota in documenti ufficiali a partire dall'anno 1114.\nIl toponimo parrebbe derivare da \"Graccus Graccianus\" personaggio che in tempi antichi avrebbe posseduto diverse terre nella zona. Fu appellato solamente Grazzano fino agli inizi del '900, quando acquis\u00ec il secondo appellativo a seguito dell'azione del conte Giuseppe Visconti - padre del regista Luchino - che decise di riportare a nuova vita il castello medievale posto a guardia della zona da Gian Galeazzo Visconti e di sostituire le fatiscenti case rurali del borgo adiacente con nuovi edifici in stile quattrocentesco.\nLe opere di costruzione del borgo iniziarono nel 1906 e gi\u00e0 nel 1915 l'area assunse il nuovo aspetto. Stretto collaboratore del conte riguardo alla progettazione del borgo fu l'architetto Alfredo Campanini. Il borgo di Grazzano Visconti \u00e8 frequentato da migliaia di turisti ogni anno.\nInfrastrutture e trasporti.\nVigolzone \u00e8 interessata dal percorso della ex strada statale 654 di Val Nure. Nel territorio comunale si trovano anche la strada provinciale 55 del Bagnolo che si dirama dalla ex strada statale 654 ad Albarola raggiungendo Rivergaro e la strada provinciale 35 di Colonese che collega Grazzano Visconti con Niviano, frazione di Rivergaro, dove interseca la strada statale 45 di Val Trebbia.\nA partire dal 1881 il territorio comunale fu servito dalla tranvia Piacenza-Bettola che permetteva il collegamento a nord con il capoluogo provinciale e a sud con la media val Nure fino a Bettola; lungo la linea erano presenti in territorio vigolzonese le fermate di Grazzano, Vigolzone, Torrano, Vill\u00f2 e Albarola. Tra il 1886 ed il 1934 fu attiva anche la tranvia Grazzano-Rivergaro, diramazione dalla linea Piacenza-Bettola che raggiungeva Rivergaro.\nLa tranvia Piacenza-Bettola venne sostituita nel 1933 da una ferrovia gestita dalla Societ\u00e0 Italiana Ferrovie e Tramvie che poteva contare in territorio vigolzonese su quattro stazioni, una nel capoluogo, una a Grazzano Visconti, una a Vill\u00f2 e una ad Albarola. L'infrastruttura venne definitivamente soppressa nel 1967.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nVigolzone fa parte dal 2014, anno di costituzione dell'ente, dell'Unione Valnure e Valchero, insieme ai comuni di Carpaneto Piacentino, Gropparello, Podenzano e San Giorgio Piacentino."}
{"id": "29643", "revid": "433605", "url": "https://it.wikipedia.org/wiki?curid=29643", "title": "Villanova sull'Arda", "text": "Villanova sull'Arda (\"Vilan\u00f6va\" o in dialetto piacentino) \u00e8 un comune italiano di abitanti della provincia di Piacenza. Il comune fa parte della bassa piacentina.\nIl paese \u00e8 conosciuto per la produzione di ciliegie.\nNella frazione Sant'Agata \u00e8 presente la tenuta dove il compositore Giuseppe Verdi si stabil\u00ec a partire dalla primavera del 1851 insieme a Giuseppina Strepponi, sua compagna e seconda moglie.\nInfrastrutture e trasporti.\nLa stazione di Villanova d'Arda fu inaugurata nel 1906, contestualmente all'attivazione della ferrovia Cremona-Fidenza, sotto la gestione della Societ\u00e0 Italiana Ferrovie e Tramvie (SIFT). Nel 1912 la linea venne incorporata nella rete FS e nel 2000 tutti gli impianti lungo la linea passarono al neocostituito gestore dell'infrastruttura Rete Ferroviaria Italiana.\nL'impianto \u00e8 servito da corse regionali svolte da Trenitalia nell'ambito del contratto di servizio con la Regione Emilia-Romagna.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nParco Fluviale di Isola Giarola.\nIl Parco Fluviale di Isola Giarola \u00e8 ubicato nel tratto golenale del fiume Po, \u00e8 un esempio di riqualificazione ambientale dopo una intensa attivit\u00e0 estrattiva di sabbia.\nAssociazioni sportive.\nA Villanova sull'Arda vi \u00e8 una squadra di basket (Pro Villanova Basketball) che milita nel campionato di Prima Divisione FIP. Dal 2014 \u00e8 presente una squadra di calcio che milita nel campionato dilettantistico piacentino e fa capo all associazione sportiva pro villanova."}
{"id": "29644", "revid": "330019", "url": "https://it.wikipedia.org/wiki?curid=29644", "title": "Zerba", "text": "Zerba (\"\u1e60\u00e8rba\" in dialetto piacentino) \u00e8 un comune italiano di abitanti della provincia di Piacenza in Emilia-Romagna.\n\u00c8 il comune meno popolato e il pi\u00f9 occidentale della regione Emilia-Romagna e (insieme al limitrofo comune di Ottone) uno dei due comuni di detta regione a confinare con il Piemonte.\n\u00c8 il comune a maggior altitudine della provincia di Piacenza.\nGeografia fisica.\n\u00c8 situato nell'alta val Trebbia, sull'Appennino Ligure (di cui fa parte l'Appennino piacentino).\nIl territorio comunale comprende tutto il versante settentrionale della val Boreca, dalla sorgente dell'omonimo torrente ad ovest, prossima al confine col Piemonte, sino al fiume Trebbia ad est. Fa eccezione una \"propaggine\" verso nord, che incuneandosi nell'alta valle Staffora comprende la piccola frazione di Samboneto.\nIl capoluogo Zerba \u00e8 un agglomerato di quartieri: Villa Soprana con la chiesa di San Michele, Villa Lisamara, Villa Stana, Villa Scarbione con il municipio e Villa Fontana con il vicino castello di Zerba.\nOltre la cittadina consta di numerose frazioni sparse ed alcune molto popolate specie nei fine settimana e nel periodo estivo.\nStoria.\nUna leggenda lega la fondazione del paese ad un gruppo di disertori cartaginesi che abbandonarono l'esercito di Annibale nel 218 a.C., ai tempi della Battaglia della Trebbia. Si dice che, per orientarsi, Annibale sia dovuto salire sul monte Lesima, per cui un'antica mulattiera \u00e8 ancora chiamata \"strada di Annibale\". In base a ci\u00f2, la tradizione vorrebbe che il toponimo derivasse, o comunque avesse la stessa origine, di quello dell'isola nordafricana Djerba. Pi\u00f9 probabilmente deriva da \"gerbo\", ossia terreno coperto di sterpaglie, terreno incolto.\nIl territorio dopo la conquista romana passa ai Longobardi ed al governo della potente Abbazia di San Colombano di Bobbio fondata nel 614 da San Colombano ed al successivo feudo monastico e dopo il 1000 alla grande contea vescovile di Bobbio. Attualmente al santo irlandese vi una chiesa a lui dedicata nella frazione di \"Vesimo\".\nCome molti territori attigui fu poi concessa da Federico Barbarossa ai Malaspina nel 1164. Pass\u00f2 nel XIII secolo nel Marchesato malaspiniano di Pregola, nel XIV alle famiglie Pinotti e Porro, per tornare nel 1404 ai Malaspina fino alla soppressione napoleonica del feudalesimo.\nFino all'abolizione dei feudi imperiali era inserito nel contado di Ottone.\nNel 1801 il territorio \u00e8 annesso assieme alla Liguria alla Francia napoleonica fino al 1814. Nel 1814 gli ex territori del contado di Ottone sono inseriti nella Provincia di Bobbio. Nel 1848 come parte della provincia di Bobbio passa dalla Liguria al Piemonte, nel 1859 entr\u00f2 a far parte nel circondario di Bobbio della nuova provincia di Pavia e quindi della Lombardia. Nel 1923, smembrato il circondario di Bobbio, passa alla provincia di Piacenza e quindi all'Emilia-Romagna.\nIl 17 luglio del 1908 si verific\u00f2 un violento nubifragio con una piena straordinaria della Trebbia che devast\u00f2 case e campagne soprattutto nel territorio del mandamento bobbiese di Ottone e fra i confini delle provincie di Genova e Pavia, con gravi danni nell'abitato di Gorreto, distruggendo cinque ponti lungo la statale 45 interrompendo le comunicazioni stradali fra Ottone e Torriglia, e la linea telegrafica fra Bobbio e Genova; danni ed allagamenti anche nel piacentino a Rivergaro e a Sant'Antonio a Trebbia nei pressi di Piacenza.\nDistruzioni imponenti e danni pi\u00f9 ingenti si verificarono, invece, con l'alluvione che colp\u00ec la val Trebbia il 19 settembre 1953.\nSimboli.\nLo stemma del Comune di Zerba \u00e8 stato concesso con decreto del presidente della Repubblica del 20 ottobre 1953.\nMonumenti e luoghi d'interesse.\nArchitetture religiose.\nLe parrocchie dipendono dal vicariato di Bobbio, Alta Val Trebbia, Aveto e Oltre Penice della diocesi di Piacenza-Bobbio.\nSociet\u00e0.\nEvoluzione demografica.\nSituazione del movimento anagrafico del 2020:\nZerba ha una et\u00e0 media di 65,4. Zerba risulta essere il comune in Italia con l'et\u00e0 media pi\u00f9 alta con i 64,3% degli abitanti con un'et\u00e0 superiore di 65 anni. Solo il 4% degli abitanti hanno meno di 14 anni. \nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nEconomia.\nPovera l'agricoltura e l'allevamento, nella frazione di Capannette sono presenti impianti invernali\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte della nuova Unione Montana Valli Trebbia e Luretta."}
{"id": "29645", "revid": "499020", "url": "https://it.wikipedia.org/wiki?curid=29645", "title": "Ziano Piacentino", "text": "Ziano Piacentino (\"\u1e60i\u00e0n\" in dialetto piacentino) \u00e8 un comune italiano di abitanti della provincia di Piacenza in Emilia-Romagna.\nGeografia fisica.\nIl comune di Ziano occupa una superficie di all'estremit\u00e0 ovest della provincia di Piacenza, al confine con l'Oltrep\u00f2 pavese. Il territorio comunale \u00e8 pressoch\u00e9 interamente racchiuso nella fascia collinare delle prime propaggini dell'Appennino ligure, al limitare dell'alta pianura. Il territorio comunale \u00e8 bagnato dai torrenti Bardonezza, Lora e Carona. Una piccola porzione del territorio comunale, bagnata dal corso del torrente Gualdora, affluente del Tidone, rientrando, quindi, nella val Tidone. Il comune \u00e8 lambito a sud dal 45\u00ba parallelo, la linea equidistante fra il polo nord e l'equatore.\nStoria.\nLa zona di Ziano \u00e8 popolata sin dall'et\u00e0 della pietra, come testimoniano alcuni ritrovamenti di reperti. In epoca romana la zona fu abitata, ne \u00e8 prova il ritrovamento, tra il 1995 e il 1996 di una villa agricola chiamata \"Fundum Lucianum\" risalente al I secolo d.C. nella zona di Luzzano.\nIn epoca altomedievale il territorio di Ziano fa parte, fin dal periodo longobardo, degli antichi possedimenti dell'abbazia di San Colombano di Bobbio, fondata da San Colombano nel 614, assieme alla \"Corte di Pecorara\" ed alla \"Corte di Nibbiano\". Tra le varie celle monastiche della val Tidone, le prime sono proprio quelle di Vicobarone (\"Vicus Baronum\" o \"Vico Baroni\") e di Mascandola (\"Marescandum\" o \"Marescando\") inserite nei possedimenti del grande feudo monastico imperiale bobbiese descritti nella Carta di Wala, abate di Bobbio nell'833.\nL'esistenza di un insediamento chiamato \"castrum de Zilianum\" \u00e8 testimoniata da un documento testamentario del 1029, conservato nella biblioteca vescovile di Bobbio. In tale documento il diacono Gherardo si impegna a lasciare il \"castrum\" e la cappella dedicata a San Paolo, al marchese Ugo. Alla morte del marchese, data la mancanza di eredi, la propriet\u00e0 passa al vescovato di Piacenza, in accordo a quanto aveva stabilito lo stesso diacono Gherardo. Il nome Zilianum, con cui il borgo era chiamato all'epoca, derivava probabilmente da Cilius, un possidente terriero romano.\nLa zona di Ziano riveste importanza strategica durante le lotte tra le forze guelfe piacentine e le milizie ghibelline di Pavia durante il XIII secolo. Nonostante gli sforzi dei guelfi, i pavesi riescono a conquistare la zona nel 1242, occupando il castello del capoluogo. Nel 1271 Ziano viene scelto dal Papa Gregorio X come sede d'incontro tra il comune di Piacenza, rappresentato dal nipote del Papa il Cardinale Vicedomino Vicedomini, e Ubaldino (Ubertino) Landi, portavoce dei ghibellini. In seguito all'incontro, questi decide di non sottoscrivere alcuna risoluzione pacifica venendo, pertanto, scomunicato.\nNel 1312, ricevuto l'ordine dal padre Alberto, Francesco Scotti attacca il castello di Ziano con lo scopo di danneggiare gli interessi della famiglia Visconti in val Tidone. Successivamente, le colline della zona sono teatro di violenti scontri tra i ghibellini di Galeazzo II Visconti e le milizie pontificie di Gregorio XI. In quegli anni i feudi con i castelli di Montalbo e Vicomarino furono di propriet\u00e0 delle famiglie Scotti, Arcelli, Dal Verme e Anguissola. Nel 1372 Ziano si arrende e viene occupato in nome del Papa da parte di Dondazio Malvicini. In seguito, il forte passa di propriet\u00e0 numerose volte: \u00e8 della signoria degli Arcelli, poi dei Piccinino e nuovamente degli Arcelli a partire dal 1450.\nNel 1467 gli Sforza Fogliani diventano i nuovi feudatari di Ziano. Tra il 1558 e il 1576 il castello \u00e8 di propriet\u00e0 dei conti Sforza della contea di Borgonovo, venendo, poi, acquistato dai marchesi Zandemaria nel 1691 i quali lo trasformano da fortilizio a dimora signorile.\nCostituiti i comuni in et\u00e0 napoleonica, fino al 1823 Vicobarone ospita la sede comunale, trasferita, poi, in quell'anno a Vicomarino. Nel 1888 avviene il definitivo trasferimento della sede comunale a Ziano, con conseguente cambio di denominazione. Nel 1928 il nome del comune viene variato aggiungendo l'aggettivo \"Piacentino\" dopo il nome Ziano.\nIl 12 novembre 2015 il consiglio comunale delibera l'invio alla regione di un'istanza per l'avvio del procedimento di fusione con il confinante comune di Borgonovo Val Tidone; Il successivo 22 dicembre l'assemblea legislativa approva la proposta di legge sull'indizione di un referendum consultivo, poi deliberato con decreto del presidente della giunta regionale e fissato per il 6 marzo. Il referendum vede la vittoria del no nel comune di Ziano e del s\u00ec nel comune di Borgonovo: a causa della vittoria del no a Ziano, l'avanzamento della proposta di fusione viene bloccato.\nEconomia.\nLa zona di Ziano presenta una spiccata vocazione agricola: fino agli anni '50 la produzione locale era incentrata prevalentemente sulla produzione di cereali e foraggi da usare in supporto all'allevamento. A partire da quegli anni si \u00e8 diffusa la viticoltura che \u00e8 diventata l'attivit\u00e0 prevalente e copre circa i 2/3 della superficie comunale, per un totale di circa 250 aziende. Il comune di Ziano rientra nella zona di produzione DOC dei Colli piacentini, ove si producono, tra gli altri, la Malvasia, il Bonarda, l'Ortrugo, il Barbera e il Gutturnio, ricavato da una mescolanze di uve Bonarda e Barbera.\nLa tradizione produttiva vitivinicola \u00e8 sfruttata anche a livello turistico, con l'ottenimento, avvenuto nel 1998, del titolo di \"Citt\u00e0 del Vino\" conferito dall'omonima associazione con la quale vengono organizzate attivit\u00e0 di promozione del territorio e degustazione dei prodotti tipici.\nInfrastrutture e trasporti.\nIl territorio comunale non \u00e8 attraversato da nessuna ferrovia o autostrada: la stazione e il casello autostradale pi\u00f9 vicini si trovano entrambi a Castel San Giovanni, posti rispettivamente, sulla ferrovia Alessandria-Piacenza e sull'autostrada A21.\nIl territorio comunale \u00e8 interessato dal percorso della strada provinciale 27 di Ziano che collega Borgonovo Val Tidone al capoluogo comunale per poi proseguire fino a Vicobarone e al confine con la provincia di Pavia e la strada provinciale 44 di Montalbo che collega Castel San Giovanni a Trevozzo, frazione del comune di Alta Val Tidone attraversando buona parte del territorio zianese tra cui la frazione da cui prende il nome.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nA partire dal 2014, anno di costituzione dell'ente, Ziano Piacentino ha fatto dell'Unione della Bassa Val Tidone insieme ai comuni di Borgonovo Val Tidone e Castel San Giovanni. Nel 2015, anno in cui venne costituita un'unica unione nella porzione piacentina della val Tidone, l'Unione dei comuni Val Tidone, con il contestuale scioglimento dell'unione di cui faceva parte, il comune di Ziano decise di non partecipare al nuovo ente.\nSport.\nCalcio.\nLa principale squadra di calcio del comune \u00e8 l\"'U.S. Ziano\", fondato nel 1982 e militante tra la Terza e la Seconda Categoria dalla fondazione fino alla stagione 2019-2020, quando disputa per la prima volta nella sua storia il campionato di Prima Categoria dopo la promozione ottenuta al termine della stagione precedente. I colori sociali della squadra sono il rosso ed il grigio."}
{"id": "29646", "revid": "1829344", "url": "https://it.wikipedia.org/wiki?curid=29646", "title": "Fumone", "text": "Fumone \u00e8 un comune italiano di 2.044 (densit\u00e0 137,74 ab./km\u00b2) abitanti della provincia di Frosinone nel Lazio. Noto per essere stato luogo di prigionia per papa Celestino V dopo la rinuncia di questi al pontificato.\nGeografia fisica.\nTerritorio.\nIl centro storico \u00e8 posto su un colle dalla caratteristica forma di cono, visibile anche da notevole distanza, posto tra i rilievi montuosi dei monti Ernici e dei monti Lepini.\nIl paese, posto sui 783 m s.l.m. dell'omonimo monte, che nel suo punto pi\u00f9 elevato, raggiunge 793 m s.l.m., in posizione isolata tra la valle del Sacco e la conca compresa tra Fiuggi e Alatri.\nIl territorio comunale, non molto esteso, che appare dominato dall'alto rilievo su cui sorge il centro abitato, si presenta con tratti montuosi e collinari, digradando ed assumendo un andamento pi\u00f9 regolare pianeggiante avvicinandosi alle sponde del lago di Canterno che, in parte, ricadono nel territorio comunale e che, comunque si trovano su quote intorno ai 540 m s.l.m. Gli isolotti, che caratterizzano la parte pi\u00f9 meridionale del piccolo lago, ricadono nel territorio di Fumone.\nI rilievi montuosi pi\u00f9 importanti sono rappresentati dal \"Monte Scremoni\", 753 m, dal \"Moniticchio\", 733 m., dal \"Monte Maino\", 806 m., dal \"Monte del Lago\", 807 m., che si elevano a nord-ovest rispetto Fumone, e il \"Colle le Morette\", 635 m, che invece eleva a sud-est rispetto a Fumone.\nClima.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +6,2\u00a0\u00b0C, mentre quella del mese pi\u00f9 caldo, luglio, \u00e8 di +24,6\u00a0\u00b0C.\nLe precipitazioni medie annue sono abbondanti, attorno ai 950\u00a0mm, mediamente distribuite in 97 giorni, con un picco tra l'autunno e l'inverno ed un minimo relativo estivo.\nClassificazione climatica: zona E, 2196 GR/G\nStoria.\nSecondo la leggenda le origini di Fumone risalirebbero ai tempi di Tarquinio il Superbo (V secolo a.C.) che vi si sarebbe rifugiato dopo essere stato cacciato da Roma.\nDi certo sappiamo che, in virt\u00f9 della sua collocazione geografica, e per essere compreso fra i tre centri maggiori del popolo degli Ernici (Alatri, Anagni, Ferentino) assolve fin dall'antichit\u00e0 un'importante funzione di controllo del territorio. In particolare, nel corso del Medioevo, il colle di Fumone diventa fondamentale per la sicurezza di Roma in tempi segnati da incursioni saracene e normanne: in caso di invasioni raccoglie i segnali di fumo che segnalano un pericolo incombente inviati dalle localit\u00e0 pi\u00f9 direttamente minacciate, e li rinvia all'Urbe. Proprio a questa sua funzione si deve il nome Fumone, e il detto \"\u00abQuando Fumone fuma, / tutta la Campagna trema\u00bb\".\nNel 1186 il Castello di Fumone deve difendersi dall'assedio di Enrico VI ma riesce a tenergli testa.\nNel 1295 nel Castello viene imprigionato il papa Celestino V, che aveva rinunciato al pontificato, in quanto egli desiderava una vita semplice, e non sfarzosa e ricca come quella del papa. Celestino V muore il 19 maggio 1296, secondo alcuni assassinato per volere di Bonifacio VIII, il suo successore.\nIl governo pontificio, ben consapevole dell'importanza del piccolo centro, dopo averlo affidato a vari feudatari, a partire dalla met\u00e0 del Duecento mantiene il pi\u00f9 diretto controllo sul Castello: solo nel XVI secolo Fumone raggiunger\u00e0 l'autonomia comunale.\nAlla fine del Cinquecento il castello passa nelle mani dei marchesi Longhi, che tuttora ne sono proprietari.\nMonumenti e luoghi d'interesse.\nArchitetture religiose.\n\u00c8 ubicata nel Centro Storico, la sua esistenza \u00e8 certa sin dall'anno 1147 ma \u00e8 stata completamente trasformata con i lavori di ristrutturazione eseguiti alla fine del Settecento. \u00c8 costituita da una navata centrale terminante con l'abside, una laterale terminante con una cappella coperta con cupola ed un campanile posto lateralmente.\nL'impianto geometrico e lo stile architettonico rivelano le trasformazioni subite nel corso degli anni con l'esecuzione di restauri che hanno mutato completamente il tempio originario. L'attuale struttura risulta del tipo basilicale con stile tardo rinascimentale con accenti barocchi nelle edicole commemorative.\n\u00c8 costituita da pilastri in muratura nervati che sorreggono una volte a botte nella navata centrale e volte a crociera nella navata laterale. Tra i pilastri che scandiscono le campate sono state ricavate le edicole commemorative dedicate: nella navata centrale alla visita del papa Paolo VI (1966) ed alle Confraternite: del Rosario (1579), del Sacramento (1702), del Protettore (1723) ed alla Madonna di Loreto (1518) nella navata laterale, in cui \u00e8 ubicato l'altare dedicato alla Madonna del Perpetuo Soccorso, la cui immagine sacra venne portata a Fumone nell'anno 1886.\nAll'interno vengono custoditi: un altare marmoreo settecentesco con il coro ed una fonte battesimale del XII secolo ed opere d'arte di pregevole fattura tra cui: la statua d'argento del protettore S.Sebastiano raffigurante l'Ufficiale romano trafitto da dardi, di pregevolissima fattura (opera del Ruscono data 1697) l'affresco presente sulla volta della navata centrale raffigurante S.Pietro, Celestino V assistito da due frati e nell'abside l'imponente quadro raffigurante l'Annunziata, opera del Buttaragi datata 1786. Durante i festeggiamenti del Santo Patrono la statua argentea in cui sono custodite le sagre reliquie del Santo, viene esposta nella macchina processionale in legno dorato risalente al XVII secolo.\nAll'origine era un'edicola con immagini di pregevole fattura posta sul crocevia dell'originale strada che si biforcava da Ferentino e si biforcava in direzione di Fumone e di Alatri. Con la costruzione della Chiesa le pitture dell'edicola hanno trovato riparo dagli agenti atmosferici, tanto che si presentano tuttora ben conservati. La fonte storica che ne documenta l'esistenza \u00e8 un manoscritto di Veceslao Canonico Cocchi, cappellano della Chiesa.\nLa Chiesa ubicata nel Centro Storico, a ridosso del Castello e del Giardino pensile, risale al secolo XII e fu costruita dal Prof. Giovanni da Fumone, scrittore Apostolico di papa Giovanni XXII ad Avignone, recuperando mura preesistenti, forse di un convento o di una torre.\nSulla sommit\u00e0 della porta d'ingresso vi era impresso lo stemma che aveva nel campo una vite ed un grappolo d'uva, mentre il campanile del tipo a vela, possedeva una campana datata 1333, fusa a spesa di tale a spese di Giovanni di Svezia che risiedeva in Fumone.\nLa tela ad olio sullo sfondo dell'altare maggiore risale all'inizio del XVIII secolo e rappresenta il vescovo francese S.Gaugerico. Degno di menzione \u00e8 il monumentale portale gotico della facciata, sulla quale \u00e8 possibile distinguere i resti di archi a sesto acuto. Con l'andare del tempo la Chiesa sub\u00ec gravi danni tanto da non essere agibile e rimase chiusa al culto dall'anno 1891 fino al compimento dei lavori nel luglio dell'anno 1909 ad opera del parroco Don Angelo Celani.\nNell'anno 1910 lo stesso parroco vi pose il quadro della vergine SS del Rosario di Pompei, opera del Maestro Vincenzo Cerica e nel 1911 vi istitu\u00ec la Confranternita del Rosario. I lavori di ristrutturazione eseguiti nell'anno 1934 hanno trasformato totalmente le caratteristiche del monumento, mentre con le verniciature eseguite all'interno negli anni sessanta \u00e8 stato coperto l'affresco raffigurante S.Miche Arcangelo presente nella volta della navata principale. Con i recenti lavori di restauro e di consolidamento curati dall'arch. Vittorino De Carolis \u00e8 stata eseguita anche la bonifica del paramento murario con l'asportazione delle superfetazioni che ha permesso di ridare al monumento l'antica atmosfera.\nLa Chiesa ubicata nella frazione Pozzi fu voluta e donata dal papa Paolo VI in seguito alla visita a Fumone del 1\u00ba settembre 1966. \u00c8 stata recentemente restaurata dal parroco Don Valter Martiello, con l'aiuto materiale e finanziario della comunit\u00e0 fumonese. Custodisce opere dell'artista locale De Santis Benedetto.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 87 imprese operanti nel territorio comunale, che rappresentavano lo 0,26% del totale provinciale (33.605 imprese attive), hanno occupato 160 addetti, lo 0,15% del dato provinciale; in media, ogni impresa nel 2015 ha occupato poco meno di due addetti (1,84).\nInfrastrutture e trasporti.\nStrade.\nTutto il territorio comunale \u00e8 ben collegato alla principale rete stradale circonvicina, grazie ad una serie di strade provinciali, come la \"SP 36\" e la \"SP 201\", che assicurano la viabilit\u00e0 in direzione del Lago di Canterno, e la \"SP 24\", che collega Fumone ad Alatri e Ferentino.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Fumone pass\u00f2 dalla provincia di Roma a quella di Frosinone.\nAltre informazioni amministrative.\nFa parte della Comunit\u00e0 Montana dei Monti Ernici."}
{"id": "29648", "revid": "125687314", "url": "https://it.wikipedia.org/wiki?curid=29648", "title": "Albanella (Italia)", "text": "Albanella (\"Arvan\u00e8dda\" in campano) \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nIl centro abitato \u00e8 posizionato a met\u00e0 strada tra i Monti Alburni e il Golfo di Salerno su una collina che domina tutta la Piana del Sele. Il resto del territorio comunale si sviluppa in pianura o su altre piccole collinette comprese tra i fiumi Sele e Calore lucano a nord ed il Monte Soprano (1.082 m s.l.m.) a sud.\nClima.\nLa stazione meteorologica pi\u00f9 vicina \u00e8 quella di Capaccio-Paestum.\nStoria.\nAdagiata su colline ricche di ulivi fu fondata nell'XI secolo da profughi, provenienti da Paestum, probabilmente popolazioni greco-albanesi, alla ricerca di un sito al di fuori della portata delle incursioni dei saraceni. Per questo motivo l'insediamento pi\u00f9 antico si trova sul versante della collina pi\u00f9 nascosto agli sguardi di eventuali invasori provenienti dal mare. Diversi ritrovamenti archeologici sono visibili presso il Museo archeologico nazionale di Paestum ed il Museo Archeologico Nazionale di Napoli (tomba della fanciulla offerente).\nGli storici Alessandro ed Antonio Ferrara individuano, come anno esatto della fondazione, il 1003.\nDal 1811 al 1860 ha fatto parte del circondario di Capaccio, appartenente al Distretto di Campagna del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Capaccio, appartenente al Circondario di Campagna.\nToponimo.\nIl nome di Albanella deriva dal termine dialettale \"alvanello,\" in uso per indicare la betulla, arbusto molto diffuso sulle colline circostanti.\nSimboli.\nAlbanella \u00e8 tra le poche localit\u00e0 italiane che utilizzano l'antico acronimo romano nella versione S.P.Q.AL. (\"Senatus PopulusQue Albanellensis\").\nTale acronimo \u00e8 utilizzato nella targa commemorativa apposta sulla \"Fontana dei Ciucci\", che si trova nella frazione Tempa delle Guardie, in occasione del restauro del 2002.\nSociet\u00e0.\nEtnie e minoranze straniere.\nAl 31 dicembre 2019 ad Albanella risultano residenti cittadini stranieri, pari all'8,01% della popolazione totale. Nel 2015 erano , nel 2011 erano .\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla diocesi di Vallo della Lucania ed \u00e8 suddiviso in tre parrocchie.\nL'altra confessione cristiana presente \u00e8 quella cristiana evangelica con due comunit\u00e0:\nCultura.\nNella cultura di massa.\nAlbanella \u00e8 citata nelle memorie militari di Norman Lewis intitolate \"Napoli '44\". All'inizio del libro lo scrittore britannico, al tempo soldato nell'esercito inglese, descrive i suoi primi giorni dopo lo sbarco del 9 settembre 1943, giorni trascorsi proprio nel comune di Albanella.\nGeografia antropica.\nFrazioni.\nIn base allo statuto comunale di Albanella le frazioni sono otto:\nEconomia.\nLe principali attivit\u00e0 economiche, sia come aziende agricole, che come attivit\u00e0 industriali, sono concentrate prevalentemente nelle frazioni delle aree pianeggianti come Matinella e Borgo San Cesareo.\nGran parte del territorio comunale, non edificato, \u00e8 destinato alla coltivazione di prodotti tipici della piana del Sele (olive, cereali, vite, fichi, carciofi), agli allevamenti (bufali, ovini, suini), ed alle attivit\u00e0 di trasformazione che vengono svolte nel territorio comunale in diverse industrie operanti nell'agro-alimentare.\nCirca la met\u00e0 della popolazione attiva residente \u00e8 impiegata direttamente o attraverso l'indotto nel settore agricolo.\nPer il settore industriale \u00e8 degno di nota il Centro di Ricerca per motori elettrici ad alta prestazione, inaugurato nel luglio del 2012, dalla Umbra Cuscinetti, presso lo stabilimento della Diavit situato nel capoluogo.\nInfrastrutture e trasporti.\nStrade.\nIl comune \u00e8 interessato dalle seguenti direttrici stradali:\nFerrovie.\nAlbanella non possiede una propria stazione ferroviaria da quando, negli anni ottanta, \u00e8 stata chiusa la \"Stazione di Albanella\" in localit\u00e0 Ponte Barizzo (frazione di Capaccio).\nMobilit\u00e0 urbana.\nI trasporti interurbani sono gestiti dalla societ\u00e0 Sita Sud.\nAmministrazione.\nGemellaggi.\nNel 1996 a suggello del gemellaggio con il paese greco Thrakomakedones, in occasione della visita della delegazione greca ad Albanella, nella centrale Piazza Cavalieri di Vittorio Veneto, accanto ad una fontana in pietra finemente lavorata, \u00e8 stata posta una targa scolpita su pietra e di fianco piantato un albero di ulivo che a tutt'oggi cresce rigoglioso..\nIl comune di Thrakomakedones, dal gennaio 2011, in seguito alla nuova riforma amministrativa della Grecia, \u00e8 stato accorpato al comune di Acharnes.\nL'11 gennaio del 2014 a suggello con il paese francese Bailly-Romainvilliers, in occasione della visita istituzionale della delegazione albanellese a Bailly-Romainvilliers nella \"Maire d'Ecole\" di Bailly \u00e8 stata firmata la\" Carta del Gemellaggio\". Accanto al comune di Bailly \u00e8 stata posta una targa e di fianco piantato un albero d'ulivo.\nIl 9 dicembre 2018, in occasione della XXV Giornata promozionale dell'olio d'oliva, il sindaco di Cerchiara di Calabria, Antonio Carlomagno, assieme ad una delegazione di panificatori, \u00e8 stato ricevuto nella sala di rappresentanza del comune di Albanella, dal sindaco Renato Josca e dalla senatrice Felicia Gaudiano, per stringere il gemellaggio basato sui due prodotti tipici, l'olio d'oliva di Albanella ed il pane di Cerchiara.\nStemma.\nLo stemma di Albanella rappresenta una coppia di cipressi con due stelle a rappresentare il doloroso ricordo delle due antiche citt\u00e0, Paestum e Capaccio, distrutte dalle incursioni dei saraceni ed abbandonate dai futuri fondatori del nuovo centro abitato. Al di sotto dei cipressi vi sono raffigurate alcune onde che rappresentano i fiumi Sele e Calore lucano.\nSport.\nLa A. S. Nuova Alba ha rappresentato la massima espressione calcistica del comune di Albanella militando nel campionato di Promozione dal 1992 al 1997."}
{"id": "29649", "revid": "2", "url": "https://it.wikipedia.org/wiki?curid=29649", "title": "Cronotopo", "text": ""}
{"id": "29651", "revid": "1543377", "url": "https://it.wikipedia.org/wiki?curid=29651", "title": "Altavilla Silentina", "text": "Altavilla Silentina (\"Autav\u00ecdda\" in dialetto cilentano) \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nIl toponimo deriva dalla costituzione del territorio su cui fu impiantato l'abitato. Il borgo medioevale \u00e8 situato su una collina ammantata di olivi con considerevoli differenze in elevazioni, partendo dai 275 metri s.l.m. della soglia della \"Porta San Biagio\", che era l'ingresso della citt\u00e0 medioevale, fino ad arrivare ai 313 metri s.l.m. del castello Normanno e dell'attuale Piazza Umberto I, dove \u00e8 situato il municipio. L'elevazione della collina su cui il paese fu fondato si attesta a di 424\u00a0m s.l.m..\nAltavilla capoluogo \u00e8 abitato da circa 1.800 abitanti e si estende su due dorsali della stessa collina, avendo il centro storico verso sud-ovest, mentre la parte nuova del paese costruita dopo la seconda guerra mondiale si estende verso nord-est. Il capoluogo \u00e8 posizionato strategicamente avendo a est il monte Pizzuto (1403 m s.l.m.) della catena dei monti Alburni, a ovest la piana del fiume Sele e il Mar Tirreno. Il territorio comunale di 52\u00a0km quadrati \u00e8 situato parte in pianura e parte in collina ed \u00e8 bagnato dai fiumi Calore Lucano, che ne delimita la gran parte del confine a Nord e ad Ovest, il torrente Malnome a Sud e il torrente Cosa a Sudovest.\nGode di una vista panoramica sulla Piana del Sele e che include l'isola di Capri, i Monti Lattari delle costiera amalfitana e vista panoramica sulla citt\u00e0 di Eboli e sulla parte centro-nord della pianura del Sele. Altre importanti citt\u00e0 vicine sono: Eboli situata a 20\u00a0km, Battipaglia a 24,7\u00a0km e Paestum 25,4\u00a0km. Verso il nord le maggiori citt\u00e0 sono Salerno che dista 48\u00a0km, Napoli a 110\u00a0km, e Roma a 328\u00a0km.\nClima.\nLa stazione meteorologica pi\u00f9 vicina \u00e8 quella di Capaccio. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,8\u00a0\u00b0C; quella del mese pi\u00f9 caldo, agosto, \u00e8 di +24,4\u00a0\u00b0C.\nStoria.\nEpoca romana.\nIl territorio di Altavilla \u00e8 stato abitato fin dalla preistoria come testimoniano alcuni antichi insediamenti e reperti del VII secolo a.C. trovati in localit\u00e0 San Lorenzo.\nSi ritiene che nei pressi del comune fosse situata la \"Carilla\" distrutta da Annibale e ricordata da Silio Italico nel libro VIII dei \"Punica\". Il toponimo \u00e8 rievocato dal nome della frazione Borgo Carillia.\nNei pressi del territorio di Altavilla si pensa sia localizzato il campo di battaglia dove Spartaco e i suoi 60.000 schiavi ribellatisi a Roma subirono la loro ultima e definitiva sconfitta nel 71 a.C. ad opera del generale romano Gneo Pompeo Magno. Una localit\u00e0 al di l\u00e0 del fiume porta ancora oggi il nome \"Pompeo\".\nEpoca normanna XI secolo.\nLa storia dell'attuale borgo di Altavilla \u00e8 cominciata nella seconda met\u00e0 del secolo XI, quando intorno all'anno 1080 d.C. i Normanni edificarono il paese a pianta triangolare cingendolo di mura con tre porte d'ingresso: Porta di Suso, Porta Carina e Porta San Biagio.\nI Ferrara scrivono nel loro libro su Altavilla:\nI Normanni eressero il castello \"nel medio evo di stile barocco e con cemento lapidiscente fu restaurato diverse volte dai diversi feudatari, ma meglio da Pompeo Colonna nel secolo XVII, come si rileva da una lapide (...) Alcune delle muraglie hanno all base la spessezza di 4 metri. Verso il 1844 il proprietario Francesco Saverio Mottola lo abbell\u00ec e lo accrebbe...\"\nI Normanni eressero anche la Chiesa di Sant'Egidio, nominata badia con abate mitrato nullius: per questo Altavilla ha meritato il titolo di citt\u00e0 sin dai primi momenti della sua storia. Fondatore del borgo medioevale \u00e8 considerato Roberto il Guiscardo, della casata francese degli Altavilla, da cui prende il nome il paese.\nNell'estate del 1553 ci fu l'assalto al castello di Altavilla da parte dei FORAGIDOS al servizio di Isabella Villamarino e suo marito Ferrante Sanseverino, principe di Salerno. La congiura fu sventata e finirono in carcere il governatore Piscitelli, Giovanni Jacopo Scarpelli di Capaccio, Nicola Antonio Gaudiano, l'abate Mucio Capece di Napoli ed altri i quali furono sottoposti alla tortura della corda nel carcere di Porta Capuana di Napoli. I verbali degli interrogatori sono conservati nell'archivio storico di Simancas (Spagna).\nPer distinguerla dalle altre citt\u00e0 con lo stesso nome, ben cinque in Italia, al borgo fu dato il nome di Altavilla del Cilento, in seguito il nome di Altavilla di Capaccio e infine con delibera del consiglio municipale, del 9 settembre 1862 fu definitivamente adottato il nome di Altavilla \"Silentina\", perch\u00e9 situata tra i due fiumi Sele e Alento. Come borgo medioevale Altavilla ha avuto anche la sua modesta storia. Avendo preso parte alla congiura dei baroni contro Federico II di Svevia, la citt\u00e0 fu rasa al suolo nel 1246. La breccia nelle mura fu aperta in una localit\u00e0 ancora nota al giorno d'oggi come \"muro rutto\", situato in via Portanova. Per volere dello stesso imperatore nella distruzione del paese furono risparmiati il castello e \"la Chiesa di Sant'Egidio, perch\u00e9 di regio patronato.\" La citt\u00e0 fu nuovamente ricostruita a pianta quadrangolare, con l'aggiunta di una nuova porta detta appunto \"Porta Nova\". Un insigne feudatario del paese fu Carlo di Durazzo, che la ricevette in regalo dal re di Napoli. Qualche anno pi\u00f9 tardi lo stesso Carlo di Durazzo sal\u00ec al trono di Napoli col nome di Carlo III di Napoli (1381-1387).\nLa rivoluzione del 1799 e il miracolo di Sant'Antonio.\nUn altro evento degno di nota nella storia del paese si ebbe nel 1799. Quando l'eco della rivoluzione francese raggiunse anche il Sud d'Italia, ad Altavilla fu proclamata la repubblica. La popolazione di Altavilla si schier\u00f2 con i giacobini della repubblica partenopea e anche nella piazza principale di Altavilla si piant\u00f2 l'Albero della libert\u00e0. Un gruppo armato di sanfedisti provenienti dalla vicina Eboli si prese carico di prendere con le armi la ribelle Altavilla. Il loro capo si era trincerato dietro gli alberi della foresta adiacente al paese e con un cannone da campagna comincio a colpire l'abitato. Gli abitanti, poco atti alle armi, cominciarono a disperarsi e ricorsero all'aiuto di sant'Antonio di Padova, la cui statua era venerata nella Chiesa del Convento dei francescani. Gli Altavillesi vestirono la statua del santo in modo goffo con sciabola a tracolla e giberna, con schioppo e cappello a due punte e la collocarono in mezzo alla piazza. Tale vista provoc\u00f2 il riso beffardo del capo sanfedista che disse sprezzante: \"Lo far\u00f2 saltare in aria questo struppone furmiculusu\" e spar\u00f2. Il suo cannone si spezz\u00f2 in tredici parti e sbigottito scapp\u00f2 tra le bestemmie e gli sguardi attoniti dei suoi compagni. Gli Altavillesi gridarono al miracolo e istituirono una speciale devozione per il santo di Padova: \u00e8 da allora che ogni anno il 13 giugno, giorno liturgico della sua festa, la statua del santo visita le famiglie del paese entrando di casa in casa. La processione del santo inizia la mattina alle 8 e termina verso le 11 di sera con grande partecipazione di popolo.\nDal 1811 al 1860 ha fatto parte del circondario di Capaccio, appartenente al Distretto di Campagna del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Capaccio, appartenente al Circondario di Campagna.\nLa Seconda guerra mondiale.\nLo sbarco delle forze alleate nella Piana del Sele, con la cosiddetta Sbarco a Salerno, che segu\u00ec a poche ore dal proclama di armistizio delle 19:42 dell'8 settembre comunicato via radio dal capo di governo, maresciallo Pietro Badoglio, colse di sorpresa anche gli abitanti di Altavilla che, come di tradizione il giorno 8 settembre sera, stavano celebrando la festa della Madonna di Montevergine, che chiude le celebrazioni festive estive in Altavilla. Le festivit\u00e0 includono anche tradizionali fuochi di artificio e fiaccolata.\nLe Forze Alleate cominciarono a sbarcare la mattina del 9 settembre 1943 alle 3:30 del mattino per usare la massima oscurit\u00e0 possibile, ma l'effetto sorpresa non sort\u00ec il suo effetto, anche se lo sbarco non era stato preparato da bombardamenti aerei. Quando gli Altavillesi si resero conto dello sbarco degli Alleati, nel sentire il fragore dei colpi di cannone e dei bombardamenti che provenivano dalla Piana del Sele presso Paestum, si prepararono al peggio. Infatti, a causa della sua posizione strategica sulla Piana del Sele, con possibilit\u00e0 di controllare l'area tra Paestum e Salerno, la citt\u00e0 di Altavilla divenne subito un teatro di scontri feroci tra i Nazisti e gli Alleati, dove particolari perdite le sub\u00ec la 82\u00aa Divisione Aviotrasportata Americana.\nMolti Altavillesi, nei giorni seguenti allo sbarco, fuggirono nei paesi dell'interno con l'intenzione di sfuggire alla battaglia che in Altavilla si prevedeva abbastanza violenta. Tra i civili, 85 furono le vittime accertate di questi giorni di conflitto sul territorio altavillese.\nIl 13 settembre fu il giorno in cui lo scontro bellico si fece pi\u00f9 acceso proprio in Altavilla. I tedeschi si riorganizzarono e sferrarono il contrattacco, riconquistando Battipaglia ed Altavilla Silentina. Il generale Clark decise allora di far intervenire i paracadutisti dell'82\u00aa Divisione Aviotrasportata statunitense ma senza i risultati attesi. Fu cos\u00ec che il generale Alexander decise di optare per l'intervento della squadra navale: un duro risvolto si ebbe sulla popolazione civile a causa dei bombardamenti aerei, apocalittici per entit\u00e0, terrore ed orrori.\nMedaglia di Argento al Gonfalone della citt\u00e0.\nEsaudendo una richiesta del Consiglio comunale, il Presidente della Repubblica ha conferito una Medaglia d'argento al Merito Civile al Gonfalone della Citt\u00e0 di Altavilla Silentina, per il comportamento tenuto dalla cittadinanza, in occasione delle convulse vicende dello Sbarco alleato nel settembre 1943. Il 23 maggio 2008 l'evento \u00e8 stato adeguatamente solennizzato con una cerimonia pubblica, alla presenza di autorit\u00e0 civili e militari e del Prefetto di Salerno, Claudio Meoli.\nNell'ambito delle celebrazioni, il giorno 22, un convegno far\u00e0 il punto sulla storiografia dello Sbarco di Salerno, con riferimento particolare alla \"Battaglia di Altavilla\".\nAltavilla ricostruita.\nDopo la seconda guerra mondiale fu aperta una nuova strada che da Olivella permette di raggiungere il capoluogo passando per la localit\u00e0 \"Tempa di Pilato\", aggiungendosi cos\u00ec alla prima e antica strada del Muraglione e alla strada che passa per la localit\u00e0 della Macchia.\nUna nuova sezione del paese fu anche costruita e allargata dopo il conflitto mondiale. La zone della Peschiera ha raggiunto uno sviluppo considerevole con la costruzione di nuove case e nuovi edifici, come la scuola media statale Giovanni XXIII.\nMonumenti e luoghi d'interesse.\nArchitetture religiose.\nRealizzato nel XV secolo dai Frati Minori francescani, che costruirono una struttura a due piani, con chiostro centrale, e con una chiesa dedicata al loro fondatore san Francesco d'Assisi, un refettorio, una biblioteca, e un oratorio. Sembra che la scelta della localit\u00e0 dove fu costruito il convento sia dovuta alla presenza di una sorgente, chiamata al giorno d'oggi \"sorgente di San Bernardino\".\nSullo stipite di pietra della porta del convento \u00e8 posta la data 1444. Il convento fu residenza dei Frati Minori francescani fino al 1860, quando durante il Risorgimento molti beni furono confiscati alla chiesa dal nascente stato italiano.\nNel 1929, l'ordine religioso dei Padri Vocazionisti fu invitato dall'allora vescovo della locale diocesi di Vallo della Lucania, Mons. Francesco Cammarota, a svolgere il loro ministero in Altavilla e a gestire il Convento San Francesco.\nNel 1952, a causa dell'aria salubre, i Padri Vocazionisti, per volont\u00e0 del loro fondatore don Giustino Russolillo, hanno scelto il Convento come casa del Noviziato Italiano dell'Ordine, a partire dal 1952 al 1989 e dal 2001 ad oggi\nSociet\u00e0.\nEtnie e minoranze straniere.\nAl 31 dicembre 2020, ad Altavilla Silentina risultavano residenti 436 cittadini stranieri (6,2% sul totale della popolazione). Le nazionalit\u00e0 principali sono:\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla diocesi di Vallo della Lucania.\nGeografia antropica.\nFrazioni.\nIn base allo statuto del comune di Altavilla Silentina le frazioni sono:\nEconomia.\nLa citt\u00e0 di Altavilla Silentina \u00e8 rinomata a livello nazionale per la produzione di mozzarella di bufala campana. Sul territorio comunale si contano ben 200 allevamenti di bufali, a gestione familiare.\nServizi.\nIl principale istituto bancario del comune fino al 2013 \u00e8 stato la Banca di Credito Cooperativo di Altavilla Silentina e Calabritto, in seguito acquisito dalla Banca di Credito Cooperativo dei Comuni Cilentani.\nAmministrazione.\nAltre informazioni amministrative.\nIl comune fa parte della Comunit\u00e0 montana Calore Salernitano\nLa gestione del ciclo dell'acqua \u00e8 affidato all'ATO 2 Sele.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "29654", "revid": "123649412", "url": "https://it.wikipedia.org/wiki?curid=29654", "title": "Aquara", "text": "Aquara (\"Acu\u00e0ra\" in dialetto cilentano) \u00e8 un comune italiano di abitanti della provincia di Salerno in Campania.\n\u00c8 la citt\u00e0 natale di San Lucido, patrono del paese.\nGeografia fisica.\nTerritorio.\nAquara si trova a circa 500 m s.l.m. su una collina, che raggiunge un'altezza massima di 770 metri (tempa di Aquara), si affaccia sulla Valle del Calore, mentre alle sue spalle si ergono i monti Alburni. Data la sua collocazione strategica e non avendo ostacoli visivi prossimi, da Aquara \u00e8 possibile spaziare lo sguardo dal monte Gelbison fino al mare, dove in occasione di giornate particolarmente limpide compare l'isola di Capri.\nIl suo territorio rientra in parte nel parco nazionale del Cilento, Vallo di Diano e Alburni ed \u00e8 attraversato dal fiume Calore lucano, un affluente del Sele.\nOrigini del nome.\nIl suo nome deriverebbe dall'abbondanza di acqua del suo territorio, caratteristica riportata anche sullo stemma del comune (raffigurante un'amazzone che regge nelle mani due idre versando dell'acqua).\nStoria.\nAquara ha origini che risalgono all'epoca greca, precisamente intorno agli anni fra il 150 e il 132 a.C. Non si esclude che il territorio di Aquara fosse gi\u00e0 conosciuto dai Greci di Poseidonia e dai Romani. A conferma di ci\u00f2 \u00e8 emerso nella localit\u00e0 Madonna del Piano (a valle del paese) un complesso abitativo di epoca romana, unico esempio della Valle del Calore.\nDominazioni e feudatari.\nLa millenaria esistenza di Aquara si intreccia con la storia delle dominazioni che l'intera Valle del Calore e del Fasanella sub\u00ec nel corso dei secoli, e con essa l'intero Mezzogiorno. Dai longobardi ai normanni, dagli svevi agli angioini fino ai borboni, un crogiolo di culture diverse che rendono unico l'intero sud Italia.\nIl borgo \u00e8 citato per la prima volta in un documento dell'XI secolo. Fra i suoi feudatari vi furono Guglielmo d'Altavilla, figlio di Tancredi d'Altavilla, Pandolfo Fasanella che partecip\u00f2 alla congiura di Capaccio (in seguito della quale l'esercito di Federico II distrusse per ritorsione il castello e l'abbazia di San Pietro, situata a valle del paese), Tommaso Sanseverino ed il leggendario Ettore Fieramosca, eroe della Disfida di Barletta. Nel XVI secolo la contea di Aquara pass\u00f2 al Duca Fabrizio Spinelli, la cui famiglia detenne i diritti su castello e terre fino al 1884.\nXIX secolo e Unit\u00e0 d'Italia.\nDal 1811 al 1860 Aquara ha fatto parte del circondario di Sant'Angelo a Fasanella, appartenente al distretto di Campagna del regno delle Due Sicilie. Dal 1860 al 1927, durante il regno d'Italia ha fatto parte del mandamento di Sant'Angelo a Fasanella, appartenente al circondario di Campagna.\nMonumenti e luoghi d'interesse.\nNumerosi sono i siti di particolare rilievo storico ed architettonico presenti sul territorio di Aquara. Dal Castello medievale, abitato dai vari feudatari e posto nella parte pi\u00f9 alta del paese a totale controllo dell'intera vallata sottostante, alle numerose Chiese, senza dimenticare i mulini ad acqua e gli intatti portoni settecenteschi. Ricco anche il patrimonio naturalistico, con le fontane sorgive disseminate su tutto il territorio comunale, la ricchezza boschiva e l'incontaminato fiume Calore, sulle cui sponde sorge la frazione di Mainardi.\nCastello e residenza feudale.\nCostruzione inizialmente databile fra il 1190 e il 1230, fu dimora dei numerosi vassalli del ducato. Parzialmente distrutto in seguito alla congiura di Capaccio (1245-1246), fu successivamente ricostruito in data incerta. Al suo interno sono ancora presenti i simboli della dominazione feudale (L'Aquila della famiglia Spinelli) ed il \"mascherone\" della fontana da cui sgorgava l'acqua portata al castello dalla sorgente \"Condotti\" attraverso l'acquedotto (le cui rovine sono in parte ancora visibili).\nSantuario diocesano di \"San Nicola di Bari\" per il culto di San Lucido di Aquara.\nChiesa principale del paese, la cui costruzione \u00e8 databile intorno all'XI secolo. Formata da 3 navate divise da 5 colonne di blocchi monolitici su ciascun lato. Uno degli altari laterali \u00e8 dedicato al santo patrono San Lucido.\nSociet\u00e0.\nEvoluzione demografica.\nA causa del fenomeno migratorio degli anni '60 e '70 la popolazione aquarese \u00e8 via via diminuita.\nAl 31 dicembre 2019 i residenti erano , dei quali maschi e femmine.\nEtnie e minoranze straniere.\nAl 31 dicembre 2009 ad Aquara risultano residenti 25 cittadini stranieri.\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla forania di Sant'Angelo a Fasanella, della diocesi di Teggiano-Policastro ed \u00e8 composto dalla parrocchia di San Nicola di Bari.\nEconomia.\nIl territorio \u00e8 prevalentemente destinato alla produzione agricola e rientra nell'area di produzione dell'olio di oliva DOP Colline Salernitane. Ad Aquara \u00e8 presente la Banca di Credito Cooperativo di Aquara.\nAmministrazione.\nAltre informazioni amministrative.\nIl comune fa parte della comunit\u00e0 montana Alburni.\nLa gestione del ciclo dell'acqua \u00e8 affidato all'ATO 2 Sele.\nLe competenze in materia di difesa del suolo sono delegate dalla Campania all'autorit\u00e0 di bacino interregionale del fiume Sele."}
{"id": "29655", "revid": "1516566", "url": "https://it.wikipedia.org/wiki?curid=29655", "title": "Ascea", "text": "Ascea (\"Asc\u00eca\" in dialetto cilentano) \u00e8 un comune italiano di abitanti della provincia di Salerno in Campania. Nel territorio, che oggi \u00e8 parte del comune, nacque il filosofo Parmenide e si svilupp\u00f2 la Scuola eleatica.\nGeografia fisica.\nTerritorio.\nAscea sorge su una collina a ridosso della propria \"Marina\", a circa 235 m s.l.m. Il paese \u00e8 diviso dal comune di Pisciotta, tramite un fiordo percorso dalla SS 447. Tale fiordo, dal cui lato \"asceoto\" sorge una torre borbonica, dista circa 2\u00a0km dall'abitato.\n\u00c8 situato nel Parco nazionale del Cilento e Vallo di Diano.\nIl paese dista circa 5\u00a0km da Velia, 9 da Pisciotta, 15 da Vallo della Lucania e 95 da Salerno\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nProbabilmente nata intorno all'anno 1000, la popolazione crebbe per il trasferimento degli abitanti dell'insediamento medioevale di Castellammare della Bruca (antica Velia) causa il diffondersi della malaria per l'impaludamento della piana dell'Alento. Feudo della famiglia Sanseverino, ne segu\u00ec le sorti fino al passaggio alla famiglia Maresca, feudatari a seguito della \"fellonia\" di Tommaso Sanseverino (congiura dei Baroni del 1450 circa).\nAscea partecip\u00f2 ai moti cilentani del 1828, a seguito dei quali fu processato e giustiziato il notabile locale Teodosio De Dominicis.\nDal 1811 al 1860 ha fatto parte del circondario di Pisciotta, appartenente al distretto di Vallo del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Pisciotta, appartenente al circondario di Vallo della Lucania.\nSimboli.\nLo stemma del comune di Ascea \u00e8 stato riconosciuto con decreto del capo del governo del 14 settembre 1928.\nMonumenti e luoghi d'interesse.\nVelia.\nStoria della citt\u00e0 di Elea-Velia.\nLo storico e geografo greco Strabone narra della citt\u00e0 di Elea nella sua opera \"Geografia\" (VI, 252), specificando per\u00f2 che i fondatori, i Focei, la chiamarono inizialmente Hyele, nome che poi viene cambiato in Ele per finire con Elea.\nC'\u00e8 per\u00f2 da tenere conto che i fondatori usavano un alfabeto greco pi\u00f9 arcaico rispetto a quello di Strabone (come testimoniano le monete pi\u00f9 antiche), ed usavano quindi il \"digamma\", una delle lettere perse di quell'alfabeto. Il digamma, che graficamente \u00e8 simile ad una F, si pronuncia come la \"v\" italiana, dando quindi al nome della citt\u00e0 il suono di \"Vele\". Nella trascrizione, per\u00f2, gi\u00e0 molti Focei non usavano pi\u00f9 il digamma, trascrivendo quindi la lettera F con \u038e e trasformando \"Vele\" in \"Hyele\" (\u038e\u03ad\u03bb\u03b7\u03bd).\nNeanche Antioco di Siracusa, la fonte a cui si rif\u00e0 Strabone, aveva a disposizione il digamma, scegliendo per\u00f2 di ignorare la lettera e trascrivendo semplicemente \"Ele\" (\u0388\u03bb\u03b7\u03bd).\nPer quel che riguarda la scrittura \"Elea\" (\u0395\u03bb\u03ad\u03b1\u03bd), si tratta di una deformazione attica che non si riscontra prima di Platone, nel IV secolo a.C.: due secoli, cio\u00e8, dopo la fondazione della citt\u00e0.\nI Romani, dal 535 a.C. circa, la chiamarono Velia.\nGeografia della citt\u00e0 di Elea-Velia.\nCitt\u00e0 della Magna Grecia, sita sulla costa occidentale dell'Italia meridionale, viene fondata dai Focei, arrivati dalla Ionia in fuga dall'occupazione persiana.\nAll'inizio la citt\u00e0 sorge su due porti, uno a Nord ed uno a Sud: i Focei, utilizzano il porto a Sud, mentre i Sibariti, la popolazione autoctona, utilizza quello a Nord, chiamato \"le case della notte\" perch\u00e9 sempre in ombra. I due porti sono uniti da una via chiamata \"la via del Nume\", che a sua volta \u00e8 divisa in due parti: \"la via della notte\" \u00e8 chiamato il tratto a Nord, e quindi in ombra, \"la via del giorno\" \u00e8 chiamato il tratto a Sud.\nI rapporti fra le due popolazioni si inaspriscono quando i Sibariti, gli autoctoni, rifiutano l'amicizia con la citt\u00e0 di Crotone, amicizia che invece viene stretta dai Focei: questi ultimi dividono con una porta le due parti della citt\u00e0 quando i Sibariti decidono di attuare una secessione.\nMa la minaccia di invasione da parte dei Siracusani fa s\u00ec che i Sibariti premano per riunire la citt\u00e0 in un'unica grande forza da opporre al nemico. Malgrado ci siano molte pressioni per mantenere la divisione, prevale la spinta unitaria e cos\u00ec viene incaricato il saggio Parmenide (conosciuto in seguito come filosofo presocratico) di occuparsi delle trattative. Riunite le due fazioni, per suggellare l'unit\u00e0 di Vele Parmenide decide di attraversare la \"via del Nume\" su un cocchio trainato da cavalle.\nDopo l'impresa, Parmenide diviene legislatore e primo cittadino di Vele, e la governa fino alla morte. Mette per iscritto le sue gesta componendo un poema che inizia proprio con la traversata della \"via del Nume\", alla fine della quale la dea Giustizia gli detta personalmente le leggi da applicare alla citt\u00e0.\nSociet\u00e0.\nEtnie e minoranze straniere.\nAl 31 dicembre 2007 ad Ascea risultano residenti 204 cittadini stranieri. Le nazionalit\u00e0 principali sono:\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla diocesi di Vallo della Lucania, ed ha sei parrocchie:\nL'altra confessione cristiana presente \u00e8 quella evangelica con una missione della Chiesa evangelica pentecostale ADI.\nCultura.\nMuseo del paradosso.\nIl museo del paradosso si trova a circa due chilometri dall'area archeologica di Elea-Velia. Voluto dalla fondazione Alario e inaugurato l'11 settembre 2015, il museo \u00e8 ospitato dal palazzo Alario e nasce con l'intento di raccogliere opere di artisti minorenni, che si ispirano al tema del paradosso e della paradossalit\u00e0 in generale.\nAll'origine del museo c'\u00e8 il concorso \"Pensare per paradossi\", promosso dalla fondazione Alario e da Diogene Multimedia. Il concorso \u00e8 stato lanciato a partire dal 2013.\nL'idea ispiratrice \u00e8 infatti di premiare la creativit\u00e0 delle giovani generazioni e raccordarla alla figura di Zenone di Elea.\nGeografia antropica.\nFrazioni.\nIn base allo statuto comunale di Ascea, le frazioni sono:\nAltre localit\u00e0 abitate sono:\n\"Baia Tirrena, Bosco, Casaline, Enotria, Pennino, Piano della Torre, Piolo, Salice, Santa Maria, Santa Sofia, Scifro, Stampella (318 abitanti 19 ), Vreccia\".\nInfrastrutture e trasporti.\nStrade.\nStrada provinciale 87 \"Innesto SS 18-Ceraso-Innesto SR 447\".\nMobilit\u00e0 urbana.\nLa mobilit\u00e0 \u00e8 affidata, per i trasporti urbani, alla societ\u00e0 \"RIAG\" aderente alla Societ\u00e0 Consortile Salernitana Trasporti.\nAmministrazione.\nToponimo.\nNel 2003 il consiglio comunale ha deliberato il cambio di denominazione in Ascea-Velia, senza indire un referendum consultivo. La regione Campania ha promulgato la relativa legge. La Corte Costituzionale ha dichiarato l'incostituzionalit\u00e0 della legge regionale in carenza del prescritto referendum. La denominazione ufficiale del comune resta dunque quella di Ascea.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29657", "revid": "367445", "url": "https://it.wikipedia.org/wiki?curid=29657", "title": "Atena Lucana", "text": "Atena Lucana (IPA: , localmente solo \"\u00c0tena\") \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nSi trova nel Vallo di Diano, sul versante nord, al confine con la Basilicata.\nOrigini del nome.\nIl nome pare derivare da un pre-latino \"*ater-\", nero, forse dal fiume che scorreva nella citt\u00e0, analogamente ad altri centri italici quali Aterno, Atri, Atessa, eccetera. La specifica Lucana fu aggiunta nell'Ottocento. Il nome comunque \u00e8 legato al culto della dea Atena.\nStoria.\n\u00c0tena Lucana \u00e8 la pi\u00f9 antica cittadina del Vallo di Diano. Sorge su un colle nella parte occidentale della valle ad un'altitudine di 625 metri sul livello del mare. La sua storia affonda in origini pelasgico-micenee come testimoniano i ruderi delle sue mura megalitiche o pelasgiche del IV secolo a.C. che circondavano la citt\u00e0 e forse la famosa e non individuata Larissa dei Pelasgi.\nIl ritrovamento di una grande necropoli del VII-VI secolo a.C. fa ritenere che \u00c0tena ebbe una fitta relazione culturale e commerciale con altre citt\u00e0 della Magna Grecia. Verso la fine del V secolo a.C. si registra ad \u00c0tena l'arrivo di popolazioni lucane che, oltre a modificare l'assetto dell'insediamento, determinano cambiamenti di carattere culturale. Sotto la dominazione lucana fu una delle dodici citt\u00e0-stato della loro confederazione.\nL'ingresso di \u00c0tena, invece, nell'orbita romana, risale al tempo della guerra tra i romani e Pirro (280-275 a.C.). Con le riforme agrarie dei Gracchi (133 a.C.) anche il territorio di \u00c0tena \u00e8 interessato dalle assegnazioni di terre, come dimostrano i due cippi ritrovati che segnavano i confini territoriali. Dopo la guerra sociale (90-89 a.C.), la citt\u00e0 di \u00c0tina venne inserita nella trib\u00f9 Pomptina, acquisendo la cittadinanza romana e divenendo un importante Municipium, governato da quattuorviri. Risulta pertanto preziosa un'iscrizione in lingua osca e caratteri greci del II secolo a.C. che ricorda l'edificazione di un edificio pubblico con il beneplacito del senato locale.\nInoltre la valle di Diano era nota in et\u00e0 romana come \"Campus \u00c0tinas\", data l'importanza prioritaria del \"municipium\"' di \u00c0tina sugli altri centri romanizzati della valle, \"Consilinum\" (Padula) e \"Tegianum\" (Teggiano). Il \"Campus \u00c0tinas\" \u00e8 menzionato da Plinio il Vecchio nella \"Naturalis Historia\" e da Marco Tullio Cicerone che scrive di avervi sostato nella villa degli Helvii, parenti della madre Helvia, in una notte di aprile del 58. a. C., durante la sua fuga verso \"Brundisium\" e che ebbe in tale villa un sogno premonitore sul suo ritorno in patria. Nel \"De Divinatione\" l'oratore scrive: \"... cum in illa fuga in villa quadam Campi Atinatis maneres, magnamque partem noctis vigilasses... nihil atinati somnio fieri posse divinius\" (M.T. Cicerone, De Divinatione, lib.I 28,59).\nLa citt\u00e0 romana disponeva di edifici pubblici di una certa rilevanza - come i templi dedicati a Giove, Cibele, Esculapio e al Genio del \"Municipium Atinate -\" come \u00e8 dimostrato dal materiale epigrafico conservato nel Museo Civico Archeologico. Le presunte vestigia di un anfiteatro, ritrovate alla fine dell'Ottocento dall'avvocato Giovanbattista Curto nel borgo medievale fuori dalla cinta muraria medievale, incoraggiano a dedurre la grandezza della citt\u00e0. Un grande foro lastricato, \"unicum\" che si conosca da Pompei fino al sud Italia, accoglieva la basilica, dove successivamente fu costruita la chiesa di Santa Maria Maggiore.\nLe dominazioni barbariche e le incursioni saracene del IX-X secolo d.C. distrussero la citt\u00e0, costringendo gli abitanti ad arroccarsi sul colle e fondare la \"civitas medievalis\" con mura e torri e porte d'accesso. Nell'Alto Medioevo dopo il susseguirsi delle dominazioni longobarde e normanne, troviamo infeudata in Atena nel 1282 la famiglia Sanseverino, con Tommaso I, conte di Marsico fino al 1306. Durante la dominazione dei Sanseverino fu potenziato il sistema difensivo della citt\u00e0: Roberto Sanseverino fece edificare sulla sommit\u00e0 del castello un'altissima torre cilindrica da cui era possibile, secondo la credenza, intravedere il mare. Inoltre Roberto, nominato da papa Innocenzo VIII capitano delle truppe pontificie, faceva girare una girandola infuocata sulla sommit\u00e0 della torre di Atena quando riportava delle vittorie sul nemico, ad imitazione della girandola di Castel Sant'Angelo in Roma. Atena rest\u00f2 sotto i Sanseverino fino al 1507, quando Ferrante Sanseverino fu privato dei suoi beni e possedimenti, che furono messi all'asta ed acquistati dal principe di Stigliano per 25.000 ducati. Il terremoto del Vallo di Diano del 1561 provoc\u00f2 danni cospicui e una trentina di morti in paese. Nel 1576 prendono possesso della terra di Atena i Caracciolo, marchesi di Brienza, che otterranno nel 1639 il titolo di principe \"sobra la tierra de Atina\". I Caracciolo resteranno principi di \u00c0tena fino all'abolizione della feudalit\u00e0 e l'ultima esponente, la principessa Giulia Caracciolo, doner\u00e0 al nipote Luigi Barraco il palazzo costruito dal suo avo Giambattista nel XVI secolo. La peste del 1656 decim\u00f2 la popolazione e soltanto nella met\u00e0 del XVIII secolo l'andamento demografico riprese livelli elevati. Nel 1799 anche \u00c0tena partecip\u00f2 alle rivolte giacobine e tra i personaggi pi\u00f9 attivi si ricordano i fratelli Gerardo e Nicola Sabini del Sole. Nel Risorgimento uomini illustri furono il maggiore dei Mille Giuseppe Maria Pessolani, figlio di Saverioarcangelo Pessolani il \"Gran Luce\" della carboneria del Vallo di Diano.\nDal 1811 al 1860 ha fatto parte del circondario di Sala, appartenente al distretto di Sala del Regno delle Due Sicilie.\nDal 1860 al 1927, durante il Regno d'Italia, ha fatto parte del mandamento di Sala, appartenente al circondario di Sala Consilina.\nMonumenti e luoghi d'interesse.\nArchitetture religiose.\nChiesa di Santa Maria Maggiore.\nLa chiesa di Santa Maria Maggiore sorge nell'area del \"forum\" del \"municipium\" romano di \"Atina,\" come \u00e8 attestato da un ritrovamento avvenuto nel 1880, consistente in una porzione di pavimentazione lastricata con iscrizione, nella quale sono menzionati i nomi di due dei quattuorviri (i quattro magistrati cittadini in et\u00e0 romana), Logismus e Marcellus, che finanziarono con denaro pubblico la pavimentazione forense. La prima notizia documentata dell'edificio risale al 23 agosto del 967, quando la chiesa venne enumerata tra gli edifici facenti parte della diocesi di Capaccio. Nelle \"Rationes Decimarum\" (registro delle decime che venivano riscosse dagli enti ecclesiastici) del XII-XIII secolo, l'edificio \u00e8 menzionato come \"Ecclesia Archipresbyteralis Sanctae Mariae Majoris\". Allo stato attuale delle ricerche, conosciamo ancora poco della \"facies\" medievale dell'edificio, cancellata dai restauri settecenteschi. Dal 1741 fu intrapresa una campagna di restauri che portarono la struttura ad essere riedificata \"a fundamentis\". Nel 1753 fu stipulata una convenzione tra il pittore Nicola Peccheneda di Polla e il capitolo di Santa Maria Maggiore per i lavori di ricostruzione e decorazione della chiesa. A Carlo, padre del pittore, fu affidata la ricostruzione dell'edificio, mentre al figlio Nicola fu commissionata la decorazione dell'aula e dell'abside con delle tele. A sovvenzionare i lavori di restauro e abbellimento, probabilmente fatiscente e vetusto, furono la munificenza dell'arciprete-abate Nicola Sabini Del Sole e il contributo elargito dagli altri luoghi pii. Anche la torre campanaria, di impianto trecentesco, che si erge sulla sinistra dell'edificio, sub\u00ec interventi di rifacimento come dimostra la data (1752) incisa sul portale di ingresso. La chiesa presenta un impianto ad aula unica, rettangolare, con abside semicircolare. Sulla navata si aprono cinque altari per lato (la cui propriet\u00e0, un tempo, era detenuta dalle famiglie nobiliari e borghesi che vi esercitavano lo \"jus patronatus\"), che conservano simulacri lignei. Si segnalano: l'elegante busto ligneo di San Biagio del XVIII secolo (di scuola napoletana), patrono della cittadina; l'Assunta, attribuita alla bottega di Giacomo Colombo; il simulacro ligneo della Vergine del Rosario del secolo XVIII; le statue dei santi Vincenzo e Antonio abate del XVII secolo e una scultura della prima met\u00e0 del Settecento, di bottega lucana, raffigurante l'Immacolata Concezione. Sull'aula si imposta un soffitto a cassettoni interamente stuccato, che fu realizzato a seguito del terremoto del 1857. Nel secondo registro, al di sopra del cornicione aggettante, sono collocate le tele realizzate nel 1751 dal pittore pollese Nicola Peccheneda. Esse rappresentano i Santi Apostoli. Sempre della stessa campagna decorativa fanno parte i quattro ovali presenti nel catino absidale, che raffigurano l'Annunciazione, la nascita di Maria Santissima, la Presentazione di Maria al tempio e la Visitazione a S. Elisabetta. Al centro dell'abside \u00e8 collocata una tela centinata, di ignoto autore, che rappresenta l'Assunzione di Maria Vergine al cielo. Lungo le pareti dell'abside \u00e8 sistemato il coro ligneo realizzato nella seconda met\u00e0 del Settecento, decorato da coppie di lesene con capitelli corinzi, alternate a specchiature rettangolari. Manufatto di notevole pregio \u00e8 l'altare maggiore della seconda met\u00e0 del XVIII secolo con balaustra in marmi policromi. Sulla controfacciata \u00e8 presente una cantoria lignea riccamente decorata con decorazioni fitomorfe, sulla quale campeggia un dipinto dell'Immacolata. Al di sopra del cornicione della controfacciata, si possono ammirare due tele centinate realizzate per la Confraternita del S. Rosario che raffigurano la Vergine del Santo Rosario tra santi domenicani e una Sacra Famiglia con San Vincenzo Ferrer adorante. Sul pavimento, realizzato in cocciopesto e lastre lapidee, sono presenti tombe terragne e ossari a pozzo sia di famiglie gentilizie atinati, come gli Spagna, i Sabini del Sole, i Cicchetti, i principi Caracciolo di Napoli, che di ceti meno abbienti.\nSantuario di San Ciro (gi\u00e0 chiesa di San Michele Arcangelo).\nL'edificio sorge sul sito di un tempio romano dedicato alla dea Cibele. Fino al 1965 questa chiesa era dedicata all'arcangelo Michele e le sue origini, considerate remote, sono ricordate nell'iscrizione lapidaria incisa sull'architrave del portale d'ingresso: TEMPLUM HOC AB IMMEMORABILI CONSECRATUM ET DIVO MICHAELI DICATUM DECENTIUS ET COMMODIUS REDACTUM REVERENDO DOMINO SILVERIO ABBATE BARRILE RECTORE ANNO DOMINI MDCCXXXIX. L'edificio, di impianto romanico, presenta un impianto a tre navate. Coevo \u00e8 un prezioso affresco, conservato nella sagrestia, raffigurante il \"Christus patiens\". L'altare maggiore fu realizzato nel 1861 dai marmorari Agnello e Fiorentino Conforti da Salerno che separa la navata centrale dal seicentesco coro ligneo, sovrastato da una cupola ornata da stucchi. Nella parte centrale della scarsella, sopra il coro ligneo, \u00e8 collocata \nuna tela del 1862 secolo rappresentante San Michele arcangelo. Tra le cappelle laterali si segnalano: la cappella marmorea di San Ciro (al termine della navata destra) con un altare in marmo policromo dove \u00e8 conservata la statua del martire del 1863 di Michele Abruzzese da Salerno; la cappella della famiglia Pessolano che conserva una tela di Nicola Peccheneda riproducente la Vergine Immacolata tra i santi Stefano, Luigi e Pasquale; la cappella della Crocifissione con omonima tela del XVIII secolo; cappella Curto con tela del Seicento della Vergine delle Grazie ed infine la cappella dei Sabini del Sole con tela ad opera del pittore Feliciano Mangieri di Brienza raffigurante la Vergine del Carmine tra i santi Giovanni Battista ed Evangelista e Vito martire. Il 19 maggio 2013, in occasione del 150\u00ba anniversario del miracolo di San Ciro a Atena, la chiesa \u00e8 stata elevata a Santuario diocesano.\nChiesa di San Nicola.\nL'edificio sorge \"intra moenia\" della citt\u00e0 medievale e detenne il titolo parrocchiale fino alla prima met\u00e0 del Seicento, quando venne incorporata alla parrocchia di Sant'Angelo \"cum juribus, honoribus et oneribus\". La struttura a navata unica termina con un'abside a pianta quadrata, sormontata da una volta a crociera del XIV secolo. L'altare maggiore in pietra e marmi intarsiati \u00e8 datato 1790 ed apparteneva all'antica parrocchia di San Michele come dimostra il bassorilievo sotto la mensa, raffigurante l'Arcangelo. Dietro l'altare maggiore vi \u00e8 una tela del 1645 raffigurante il miracolo di S. Nicola di Bari. Ha subito nel corso dei secoli vari rimaneggiamenti, in particolar modo nel XIX secolo, quando l'interno fu completamente restaurato in stile neoclassico.\nIl coro ligneo ai lati dell'aula fu realizzato nella seconda met\u00e0 del XIX secolo per ospitare i confratelli della congrega di S. Maria della Colomba che qui aveva la propria sede.\n\u00c8 la chiesa dove, nel 1863, la giovane Marianna Pessolano \"moribonda, and\u00f2 a prostrarsi dinanzi alla statua di San Ciro e fu guarita\", come ricorda la lapide posta in occasione del 150\u00ba anniversario del miracolo.\nCappella di San Giuseppe.\n\u00c8 una cappella di origine medievale come dimostra l'affresco del XIV secolo sopra il portale d'ingresso. Agli inizi del XIX secolo, la cappella venne acquistata dalla famiglia Pessolano Filos. Al suo interno \u00e8 conservato un altare in pietra di Padula recante sui pannelli litici laterali l'arma araldica della famiglia. Sopra l'altare, all'interno di una nicchia, \u00e8 collocato un elegante busto ligneo rappresentante San Giuseppe.\nCappella delle Anime del Purgatorio o di Santa Sofia.\nLa cappella fu eretta nei pressi dell'anfiteatro romano e intitolata inizialmente a S. Sofia. Nel XVIII secolo fu intitolata alle \"Anime del Purgatorio\" e successivamente divenne propriet\u00e0 della famiglia Mango.\nSantuario di Maria Santissima della Colomba.\nIl santuario \u00e8 posto fuori dal centro dell'abitato e si affaccia sopra l'omonima valle detta della \"Palomba\". Il culto \u00e8 legato alla miracolosa apparizione della Vergine SS. ad un pastore, che avendo smarrito un giovenco tra le forre e le pareti scoscese della roccia, lo ritrov\u00f2 prostrato dinanzi ad una sacra immagine mariana posta in un incavo di un albero. La tradizione vuole, inoltre, che una prodigiosa nevicata abbia tracciato il perimetro della cappella, proprio sul luogo dell'avvenuta apparizione. L'entrata si apre con un portale in pietra del secolo XVIII, dove nella chiave di volta \u00e8 scolpita una colomba; ai due lati sono collocate due sculture in pietra di Padula, opera di Andrea Carrara, che rappresentano due angeli angeli che sorreggono una colomba. Accanto al complesso si innalza il campanile con tre campane che oltre a richiamare i fedeli per le funzioni liturgiche, venivano suonate per placare le tempeste. Prima di entrare nel sacello si attraversa il chiostro, ampliato nel 1840, quando fu necessario prolungare l'antica cappella e congiungerla con il nuovo corpo edificato a valle, per accogliere le salme dei defunti dopo la proibizione di seppellire i morti all'interno dell'abitato.\nSotto gli archi che delimitano su un lato il perimetro del chiostro, infatti, sono ben visibili alcune botole che chiudono camere sepolcrali.\nLa struttura originaria della cappella - prima dell'allungamento - terminava dove finisce il ciclo pittorico di Anselmo Palmieri di Polla, realizzato nel 1713. Il ciclo pittorico diviso in varie scene dentro riquadri pittorici rappresenta la Nascita di Maria, la presentazione di Maria al tempio, lo Sposalizio con San Giuseppe, la Visitazione, la Nativit\u00e0 di Ges\u00f9 e la Circoncisione. L'aula termina con un presbiterio rialzato e collegato da una imponente scalinata con balaustra in pietra di Padula. L'altare maggiore in commessi litici e marmorei conserva nell'edicola una pregevole scultura della Vergine in pietra e stucco del XIV secolo, legata all'iconografia bizantina.\nSociet\u00e0.\nEtnie e minoranze straniere.\nAl 31 dicembre 2017 ad Atena Lucana risultano residenti 217 cittadini stranieri. Le nazionalit\u00e0 principali sono:\nReligione.\nLa maggioranza della popolazione \u00e8 di religione cristiana appartenenti principalmente alla chiesa cattolica; il comune appartiene alla forania di Polla, della diocesi di Teggiano-Policastro, ed ha due parrocchie:\nL'altra confessione cristiana presente \u00e8 quella evangelica con due comunit\u00e0:\nGeografia antropica.\nFrazioni.\nIn base allo statuto comunale le frazioni sono:\nAmministrazione.\nAltre informazioni amministrative.\nIl comune fa parte della Comunit\u00e0 montana Vallo di Diano.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nSport.\nImpianti sportivi.\nLa squadra di calcio locale \u00e8 la Societ\u00e0 Calcistica Pro-Atena Calcio, militante in Seconda Categoria Campana.\nBibliografia.\nAtena \u00e8 stata descritta ed analizzata in diverse pubblicazioni, di cui si citano le principali:"}
{"id": "29658", "revid": "1712121", "url": "https://it.wikipedia.org/wiki?curid=29658", "title": "Atrani", "text": "Atrani \u00e8 un comune italiano di 801 abitanti della provincia di Salerno in Campania.\nGeografia fisica.\nDensit\u00e0.\nCon i suoi 0,1206\u00a0km\u00b2 di superficie Atrani \u00e8 il pi\u00f9 piccolo comune italiano. Il comune ha la pi\u00f9 alta densit\u00e0 della provincia di Salerno.\nTerritorio.\nStretta tra il monte Civita ad est ed il monte Aureo ad ovest, Atrani si estende lungo la valle del fiume Dragone, cosiddetto perch\u00e9 la leggenda vuole che ivi si nascondesse un terribile drago che sputava fuoco.\nLe prime case si affacciano direttamente sulla spiaggia, per poi raccogliersi intorno alla piazzetta con la chiesa del San Salvatore e la fontana di pietra, salgono, infine, verso la valle e si arrampicano lungo le pendici rocciose della collina, attraversate dai giardini e dalle coltivazioni di limoni. Isolata dal traffico automobilistico, protetta dalle sue antiche case dai balconi fioriti, la piazzetta di Atrani accede direttamente alla spiaggia ed al mare, attraverso l'antico passaggio creato per mettere in salvo le barche dalle mareggiate.\nClima.\nIl clima \u00e8 di tipo mediterraneo, con inverni miti e piovosi ed estati moderatamente calde, assolate e quasi mai afose.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +10,7\u00a0\u00b0C; quella del mese pi\u00f9 caldo, agosto, \u00e8 di +26,8\u00a0\u00b0C.\nStoria.\nLe origini di Atrani sono ancora oggi sconosciute. Ricerche archeologiche hanno stabilito che nel I secolo d.C. lungo la Costa d'Amalfi esistevano delle ville romane, le quali furono, per\u00f2, coperte dal materiale che, eruttato dal Vesuvio nel 79 d.C., si era depositato sui monti circostanti e da l\u00ec, in seguito, era franato a valle. Nel V secolo d.C., a seguito delle invasioni barbariche, numerosi romani fuggiti dalle citt\u00e0 si rifugiarono prima sui Monti Lattari e successivamente, lungo le coste, ove crearono insediamenti stabili. La prima prova documentale dell'esistenza di Atrani \u00e8 rappresentata da una lettera del papa Gregorio Magno al vescovo Pimenio datata 596.\nIl Ducato di Amalfi si estendeva da Cetara a Positano comprendendo anche Agerola, Pimonte, Lettere, Capri e l'arcipelago delle Sirenuse (Li Galli). All'interno di questo territorio Atrani era un borgo che si fregiava del titolo di citt\u00e0, citt\u00e0 gemellata di Amalfi e sede dell'aristocrazia. Ivi risiedevano: i Pantaleoni (la famiglia pi\u00f9 ricca e potente di Amalfi); gli Alagno; i Comite Mauro; i Comite Iane; gli Augustariccio; i Viarecta. I suoi abitanti conservavano identit\u00e0 di Atranesi, a differenza di tutti gli altri abitanti del Ducato che erano denominati Amalfitani.\nSolo agli amalfitani e agli atranesi era riservato il diritto di eleggere o deporre i capi del Ducato. Amalfi fu governata dapprima da conti, poi da prefetti, quindi da giudici ed infine da duchi (e non da dogi come erroneamente si dice). Il duca concentrava nella sua persona sia il potere civile che quello militare. Simbolo della sua potest\u00e0 era un copricapo, il \"Birecto\", di cui i duchi venivano insigniti nella cappella palatina del San Salvatore de Birecto di Atrani.\nIl borgo di Atrani era pi\u00f9 esteso di quello attuale e protetto sui confini da imponenti fortificazioni. Si estendeva fino a Castiglione (oggi frazione del comune di Ravello), cos\u00ec chiamata da \"castellio\", un grande castello situato sul promontorio ove sorge la collegiata di Santa Maria Maddalena Penitente. In localit\u00e0 Civita era invece situato il Castello di Supramonte, distrutto dagli attacchi dei pisani tra il 1135 e il 1137. Vi era poi la torre costiera del \"Tumulo\" o di \"San Francesco\", costruita nel '500 ad opera di don Pedro Af\u00e1n de Ribera per difendersi dai Turchi che, dopo la sconfitta della flotta cristiana a Gerba presso Tunisi, infestavano il litorale.\nGli atranesi collaborarono allo sviluppo economico-sociale del ducato. Rilevanti erano i pastifici e le fabbriche di tessuti che producevano sajette e drappi preziosi, per i quali gli atranesi detennero il vanto tra i centri della costiera. Essi furono particolarmente attivi nella zona orientale extra-ducato: a Paestum, a Cava de' Tirreni e a Vietri sul Mare.\nNel 987 Amalfi fu promossa a rango di arcidiocesi da papa Giovanni XV. Il primo arcivescovo fu l'atranese Leone di Sergio di Urso Comite.\nAd Atrani era fiorente la vita religiosa: circa trecento erano le chiese e le cappelle private. Il Monte Maggiore (oggi Monte Aureo) ospitava sei cenobi, i pi\u00f9 antichi del Ducato.\nNella seconda met\u00e0 del 1100, Manfredi, per punire gli atranesi di essersi schierati a favore del papa nella lotta tra papato e impero, invi\u00f2 contro di loro 1000 marinai alessandrini. Gli atranesi fuggirono ad Amalfi e i mercenari si stabilirono nel borgo, che abbandonarono soltanto molti anni dopo (evento attribuito all'intercessione di Santa Maria Maddalena a cui gli atranesi si erano votati). Dell'occupazione rimangono tracce, ancora oggi, nella cadenza e in alcune parole del dialetto locale.\nIl maremoto del 25 novembre 1343 (di cui ha lasciato un'efficace descrizione il Petrarca in una nota epistola delle \"Epistole Familiari\") sommerse buona parte del litorale e pose fine allo splendore di Amalfi e di Atrani, gi\u00e0 provate dalle continue incursioni dei pisani del XII secolo. Negli anni che seguirono, le sorti di Atrani furono legate a quelle di Amalfi, il cui ducato, oramai decaduto, venne inglobato nel principato di Salerno.\nNel 1643 la Grande Peste miet\u00e9 numerose vittime anche ad Atrani.\nNel 1647, braccato dai soldati del vicer\u00e9 di Napoli, fece ritorno ad Atrani Masaniello, per nascondersi in quella che da allora viene chiamata \"Grotta di Masaniello\", una cavit\u00e0 poco distante dalla casa materna dell'eroe. Negli anni che seguirono non si registrarono nel borgo eventi particolari fino al 22 giugno 1807, data in cui Giuseppe Bonaparte, re di Napoli, si rec\u00f2 in visita ufficiale in Costiera Amalfitana. Colpito dalle bellezze del luogo e da Amalfi e Atrani in particolare, promise di far costruire una strada che rendesse pi\u00f9 facile l'accesso al Regno dei paesi della Costiera. Tale strada fu realizzata per\u00f2 per iniziativa di Gioacchino Murat a partire dal 1816, ma terminata solo nel 1854.\nAlluvione del 2010.\nIl 9 settembre 2010, in seguito ad una violentissima alluvione, il fiume Dragone ruppe gli argini ed esond\u00f2, invadendo la stradina principale della citt\u00e0. Colmo di fango, travolse tutto ci\u00f2 che lo ostacolava, compresa la giovane Francesca Mansi, il cui cadavere fu ritrovato in mare solo il 2 ottobre 2010 nei pressi delle isole Eolie. Altra vittima fu l'anziano Francesco Corvino, deceduto alcuni giorni dopo a causa delle conseguenze dell'alluvione.\nMonumenti e luoghi d'interesse.\nChiesa di San Salvatore de' Birecto.\nCostruita nel X secolo, la chiesa ha pianta quadrata con pronao antistante ed \u00e8 suddivisa in tre navate con volte a botte. In origine era orientata ad ovest (con ingresso in Via Arte della Lana). In epoca barocca venne realizzata l'attuale facciata con l'orologio, la scalinata e l'atrio. Al tempo della Repubblica di Amalfi la chiesa era la cappella palatina dove venivano incoronati i duchi e dove si depositavano le loro ceneri.\nLe testimonianze pi\u00f9 antiche sono: una pietra tombale del XIV secolo raffigurante la nobil dama atranese Filippa Napolitano; una lastra marmorea del XII secolo raffigurante due pavoni. Il pavone, sacro a Giunone, era venerato da molti popoli orientali: in quanto simbolo della vanit\u00e0 e dell'orgoglio, ben rappresentava le qualit\u00e0 preponderanti nei nobili di Amalfi; era per\u00f2 anche simbolo di resurrezione; le porte di bronzo, realizzate nel 1087, donate alla chiesa dal nobile atranese Pantaleone Viarecta, lo stesso che aveva inviato vent'anni prima la porta del Duomo amalfitano. Suddivise in formelle di pregevole valore artistico, contengono l'effigie di Cristo, quella della Madonna e di alcuni Santi. Attualmente sono custodite presso la chiesa di Santa Maria Maddalena.\nChiesa dell'Immacolata.\nAttigua alla chiesa di San Salvatore de Birecto, essa \u00e8 costituita da un'unica navata con volta a botte. Curiosamente l'altare principale, in marmi policromi, \u00e8 rivolto ad ovest, contrariamente al modello medievale. Incastonata nel muro vi \u00e8 un'urna cineraria romana adibita a serbatoio d'acqua. Originariamente le porte di bronzo della chiesa di San Salvatore de' Birecto erano destinate ad essa.\nChiesa di San Michele Arcangelo (\"Camposantino\").\nDetta San Michele Fuori le Mura, perch\u00e9 situata all'esterno dell'antica cinta muraria della citt\u00e0, in prossimit\u00e0 della Porta Nord, al confine con Ravello. Fu costruita tra l'XI e il XII secolo (Salazaro), ricavandola da una cavit\u00e0 dal monte Civita. Vi si accede tramite una rampa di scale alla cui sommit\u00e0 \u00e8 posto il campanile, sotto cui passa la via pedonale. L'interno della chiesa, di forma trapezoidale, mostra le pareti inclinate della roccia, occupate in lunghezza da tombe. La chiesa infatti era adibita a cimitero (fino al 1927) e fu una vera e propria fossa comune in occasione della pestilenza del 1656. Sull'altare, di stile barocco, \u00e8 collocato un dipinto del Cretella datato 1930, raffigurante il Santo Guerriero. Alla sinistra dell'altare, una scala conduce ad una piccola cappella, molto simile alla III cappella dell'abbazia di Santa Maria de Olearia a Maiori.\nTorre dello Ziro.\nLa fortezza situata sul Monte Aureo, sovrasta le citt\u00e0 di Amalfi e di Atrani e sorge sul territorio di Scala. Non si conosce la data certa di costruzione, ma l'impronta aragonese fa pensare al XV secolo. La torre risulta priva di entrate e si suppone che per accedervi si usassero delle scale levatoie. La struttura, fiancheggiata da bastioni e torrette, era in comunicazione con un altro castello posto a settentrione, nei pressi di Pontone. I ruderi di detto castello ancora oggi si possono vedere. Il nome Ziro deriverebbe: da Siri, cio\u00e8 dei serbatoi scavati nel terreno e chiusi ermeticamente, di cui era dotata la torre; da San Salvatore \"de Ciro\", che era un insediamento eremitico rupestre ubicato sotto la torre.\nLa fama della costruzione \u00e8 legata alla vicenda di Giovanna la Pazza: Giovanna d'Aragona era figlia illegittima di Enrico, figlio a sua volta illegittimo di Ferdinando I d'Aragona. A dodici anni, nel 1490, si spos\u00f2 con Alfonso Piccolomini, duca di Amalfi, che, ne 1498, la lasci\u00f2 vedova e madre di due figli alla guida del ducato, che in quel tempo versava in cattive condizioni finanziarie. La giovane donna rimise in sesto il ducato e contro la volont\u00e0 dei fratelli spos\u00f2 Antonio Bologna, suo maggiordomo, con il quale visse una travolgente storia d'amore sulla cui intensit\u00e0 abbondano le cronache del tempo. I fratelli s'impegnarono a reprimere lo scandalo e, dopo alterne vicende e rocambolesche fughe, imprigionarono Giovanna (oramai soprannominata la Pazza) ed i suoi bambini nella Torre dello Ziro. Qui furono lasciati morire di fame o, secondo cronache pi\u00f9 accreditate, sgozzati mentre il Bologna fu fatto pugnalare per mano di sicari. Tali eventi ispirarono a Matteo Bandello la XXIV delle sue novelle dalla quale poi furono tratte due tragedie: \"The duchess of Amalfi\" di John Febster e \"El Mayordomo de la Duquesa de Amalfi\" di Felipe Lope de Vega.\nChiesa della Madonna del Carmine.\nCostruita nel 1601 su iniziativa di Scipione Cretella e Giambattista Vollaro, la chiesa presenta una facciata alquanto semplice; pregevole risulta invece il campanile realizzato in stile moresco. L'interno, decorato in stile Barocco, \u00e8 costituito da un'unica navata con volte a botte. Sull'altare \u00e8 collocato un affresco quattrocentesco raffigurante la Madonna, che la tradizione vuole derivante da un'edicola che sorgeva al posto della chiesa. L'edificio custodisce un presepe settecentesco, allestito durante le festivit\u00e0 natalizie, i cui personaggi sono fedeli riproduzioni di uomini e donne atranesi dell'epoca. La collocazione e la grandezza delle statuine sono direttamente proporzionali al censo del rappresentato: erano infatti gli stessi cittadini a commissionare e pagare i personaggi. Vi erano poi i popolani che, anche se nullatenenti, occupavano un posto preminente nella rappresentazione: \"Catolla\", \"Puparuolo\", etc\u2026., erano i loro nomi.\nGrotta e casa di Masaniello.\nIn questa grotta la tradizione vuole che vi sia rifugiato per qualche tempo Masaniello, braccato dai soldati del vicer\u00e9 di Napoli. Storicamente accertato, invece, che la casa poco distante apparteneva alla famiglia materna di Masaniello, che quindi era per met\u00e0 atranese.\nChiesa di Santa Maria del Bando.\nEdificata nel X secolo in cima al monte Aureo. In seguito a restauri, eseguiti tra il XII ed il XIII secolo, presenta motivi decorativi tipici di quell'epoca. La chiesa \u00e8 ad aula unica con una piccola sagrestia. Il pavimento messo in opera nel XIX secolo, \u00e8 in maioliche quadrate a motivi geometrici, proveniente dalla collegiata di Santa Maria Maddalena. La chiesa \u00e8 chiamata cos\u00ec perch\u00e9 la leggenda tramanda che la Vergine concesse la grazia ad un uomo, bandito ingiustamente e condannato all'impiccagione. L'episodio \u00e8 ritratto nell'affresco quattrocentesco che sormonta l'altare, dove sono raffigurati la \"Madonna col Bambino\" e, sul lato sinistro, un uomo in procinto di essere impiccato.\nSecondo un'altra versione, il nome deriva dal fatto che da quell'alta rupe, grazie ad un'acustica particolare, venivano banditi al popolo i nomi degli eletti al ducato.\nAll'interno dell'edificio \u00e8 conservata un'urna cineraria di marmo bianco, risalente agli anni della dinastia Giulio-Claudia, appartenuta ad un liberto di Claudio o di Nerone. L'epigrafe dell'urna testimonia l'affrancamento che un liberto imperiale concedeva ad una donna che, di conseguenza, assumeva il gentilizio della casa regnante divenendo, spesso, moglie del suo padrone (usanza particolarmente frequente nel periodo tra Augusto e Marco Aurelio).\nGrotta dei Santi.\nAl di sotto e poco distante dalla Torre dello Ziro troviamo la Grotta dei Santi. Una piccola cavit\u00e0 naturale, che si apre su un terrazzamento coltivato a limoni, dal perimetro di un quadrilatero irregolare e dalle pareti decorate da affreschi in stile bizantino, risalenti al XII secolo e raffiguranti i Quattro Evangelisti. Tale grotta \u00e8 quello che rimane del monastero benedettino maschile dei Santi Quirico e Giulitta, fondato nel 986 dall'arcivescovo Leone I.\nSociet\u00e0.\nEtnie e minoranze straniere.\nAl 31 dicembre 2007 ad Atrani risultano residenti 33 cittadini stranieri.\nReligione.\nLa maggioranza della popolazione \u00e8 di religione cristiana cattolica, appartenente all'arcidiocesi di Amalfi-Cava de' Tirreni.\nCultura.\nAtrani \u00e8 iscritto nella lista dei patrimoni dell'Umanit\u00e0 dell'UNESCO (in quanto parte della Costiera amalfitana) e in quella dei borghi pi\u00f9 belli d'Italia.\nPer la bellezza dei vicoletti, degli archi, dei cortili, delle piazzette, delle caratteristiche \u201cscalinatelle\u201d, delle abitazioni, poste l'una sull'altra, per l'atmosfera suggestiva della sera, quando le luci sono accese, Atrani \u00e8 stato pi\u00f9 volte adoperato come set cinematografico per film e spot pubblicitari.\nAtrani \u00e8 rappresentata nell'opera \"Metamorfosi II\", xilografia realizzata tra il 1939 e il 1940 da Maurits Cornelis Escher, in cui il paesaggio del borgo \u00e8 parte di un ciclico processo di trasformazione di elementi naturali e geometrici.\nInfrastrutture e trasporti.\nStrade.\nLe strade statali e provinciali che attraversano il territorio comunale sono: \nMobilit\u00e0 urbana.\nI trasporti urbani e interurbani di Atrani vengono svolti con autoservizi di linea gestiti dalla societ\u00e0 SITA.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele."}
{"id": "29659", "revid": "1543377", "url": "https://it.wikipedia.org/wiki?curid=29659", "title": "Auletta", "text": "Auletta (\"L'Avuletta\" in dialetto cilentano) \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nL'abitato di Auletta \u00e8 fiancheggiato a valle dal fiume Tanagro che attraversa tutto il territorio fino ad incrociarsi con l'affluente fiume Bianco nei pressi dell'area industriale di Buccino, inoltre ricade nell'area perimetrata del parco nazionale del Cilento, Vallo di Diano e Alburni. Vicino al suo territorio ricadono le grotte di Pertosa-Auletta (grotte dell'Angelo).\nStoria.\nSecondo una leggenda citata dall'abate Giovan Battista Pacichelli, Auletta sarebbe stata fondata da Auleto, compagno di Enea.\nAlcuni storici invece affermano che il termine Auletta sia un fitonimo: dal momento che la zona \u00e8 ricca di olivi \"(Olea europea)\", si fa derivare il nome proprio da \u201colea\u201d. Ad avvalorare tale tesi sono stati trovati documenti notarili nei quali la citt\u00e0 \u00e8 nominata come \u201colibola\u201d nel 1095 e come \u201colivola\u201d nel 1131.\nIntorno all'anno Mille Auletta era gi\u00e0 stata fortificata e aveva tre vie di accesso, che confluivano verso le tre porte delle mura di cinta denominate: \"Porta del Castello\", \"Porta del Fiume\" e \"Porta Rivelino\" o \"Piano\".\nIn tale periodo era stato gi\u00e0 realizzato il Castello Marchesale con le sue torri, che era parte integrante del sistema di difesa del Ducato di Salerno e nel 1535 permise di resistere alle truppe spagnole di Carlo V.\nIn epoca normanna, questa terra fu dominata da Guglielmo di Principato, appartenente alla stirpe degli Altavilla, poi dai Gesualdo, dai Vitilio e dai Di Gennaro.\nNel periodo aragonese, essa divenne \u201cterra promiscua\u201d del feudo di Caggiano. In seguito feudo dei De Gennaro e per successione femminile dei Castriota Scanderbech.\nNel 1691 Auletta contava 600 abitanti con 8 preti e 15 chierici. Oltre alla chiesa di San Nicola vi era un monastero di monaci benedettini che custodiva la reliquia del braccio incorrotto di san Donato posta in un reliquiario d'argento. La mensa arcivescovile di Conza aveva in Auletta grossi possedimenti (\"Cronista Conzana\" del Castellani).\nIl terremoto del 1694 interess\u00f2 Auletta con effetti distruttivi.\nIl 1764 fu caratterizzato da una terribile carestia e conseguente epidemia con molte vittime. La precedente annata agraria del 1763 era stata cos\u00ec scarsa che non si raccolse neppure quanto si era seminato, per cui non esistevano riserve a cui attingere. Nel mese di marzo del 1764 gli abitanti di Auletta e del circondario iniziarono a morire di fame. Un figlio di aulettesi, quattordicenne, preso da fame \"lupina\", uccise a Zuppino tre bimbi e li divor\u00f2. Fu preso e condannato a morte.\nNel 1792 la strada delle Calabrie venne prolungata da Persano sino a Lagonegro passando per Auletta che sino ad allora era stata servita dalla antica strada consolare Popilia, che univa Capua a Reggio Calabria e che era percorribile con carri solo nel periodo estivo. La strada per le Calabrie era sterrata e fu asfaltata solo nel 1938.\nAuletta apparteneva al Principato Citeriore (poi divenuto provincia di Salerno) che era diviso in 4 circondari: Salerno, Campagna, Vallo della Lucania e Sala Consilina. A quest'ultimo circondario apparteneva Auletta.\nDa un punto di vista religioso Auletta apparteneva alla diocesi di Conza.\nNel 1799 il Notar Vittorio Muccioli appena ebbe notizia dell'ingresso in Napoli dei francesi riusc\u00ec ad imporre la municipalit\u00e0 in Auletta e vi piant\u00f2 l'albero della libert\u00e0.\nDal 1811 al 1860 ha fatto parte del circondario di Caggiano, appartenente al distretto di Sala del regno delle Due Sicilie.\nIl terremoto del 1857 cagion\u00f2 effetti distruttivi.\nTra il 27 e il 29 luglio 1861, la popolazione legittimista fedele ai Borbone delle Due Sicilie insorse in armi contro l'esercito invasore della neonata Italia. Questo port\u00f2, il 30 luglio, ad una sanguinosa ed efferata repressione da parte dell'occupante Regio Esercito sabaudo (poi italiano). I carabinieri piemontesi e la guardia nazionale di quell'esercito arrestarono circa duecento partigiani di Auletta che erano insorti per fedelt\u00e0 al re Francesco II di Borbone. Furono uccisi 45 paesani tra cui un medico e un sacerdote. Poi i soldati occupanti saccheggiarono e incendiarono l'intero paese, portando cos\u00ec a termine il massacro di Auletta. Successivamente molti aulettesi ingrossarono le file del brigantaggio.\nDal 1860 al 1927, durante il regno d'Italia ha fatto parte del mandamento di Caggiano, appartenente al circondario di Sala Consilina.\nNel mese di settembre 1943 fu sottoposta a numerosi bombardamenti da parte degli alleati per la presenza di una batteria di cannoni tedeschi. La popolazione tutta si rifugi\u00f2 nella galleria della ferrovia in contrada Scaffa.\nIl terremoto del 1980 fu devastante per Auletta.\nMonumenti e luoghi d'interesse.\nIl centro storico - Nel centro storico di Auletta, gravemente colpito dal sisma del 1980, vi \u00e8 una piccola ma caratteristica piazzetta, il \u201clargo Santi Quaranta\u201d, da cui si diramano varie stradine anguste e scalette che lo attraversano.\nAccanto al Castello Marchesale, nella piazzetta detta \u201cCampitello\u201d, si trova la chiesa di Santa Maria delle Grazie, risalente ai primi secoli dopo l'anno Mille, che dal XVIII secolo in poi ha ospitato la congregazione laica della Carit\u00e0.\nIl Castello Marchesale (Maioli Castriota Scanderbech) - La struttura monumentale del castello risale al XII secolo, periodo in cui tutto il borgo entr\u00f2 a far parte del sistema difensivo del Ducato di Salerno.\nIl castello ebbe l'attuale impianto solo dopo il 1494, in seguito all'ispezione condotta dall'esperto in fortificazioni Antonio Marchesi; cos\u00ec risistemato, fu in grado di opporre resistenza agli assalti delle truppe spagnole di Carlo V nel 1535.\nPi\u00f9 volte trasformato tra Cinquecento e Seicento, il Castello fin\u00ec per perdere l'originaria impostazione militare, conservando di questa solo il torrione cilindrico nell'angolo nord del giardino.\nIn epoca normanna, il castello fu propriet\u00e0 del conte Guglielmo di Principato (della famiglia\ndegli Altavilla) e di suo figlio Nicola. Successivamente ne furono proprietari i Gesualdo (di cui\nci parla l'abate Pacichelli ne \u201cIl Regno di Napoli in prospettiva\u201d, 1702), i Vitilio, i Di Gennaro,\ni Castriota Scanderbech (discendenti di Giorgio Castriota Scanderbech, eroe nazionale albanese e principe di Albania del XV secolo) e, per successione ereditaria, i Maioli Castriota Scanderbech, che sono gli attuali proprietari.\nIl 31 maggio 1941 il castello \u00e8 dichiarato bene di interesse storico-culturale (ex legge 1089/1939) con vincolo trascritto presso la Conservatoria RR. II. di Salerno.\nDurante la prima met\u00e0 del Novecento il castello ha, altres\u00ec, accolto come ospiti anche l'ultimo re d'Italia Umberto II di Savoia (compagno di caccia del marchese Francesco Castriota Scanderbech) e sua moglie Maria Jos\u00e9.\nNegli anni novanta il castello ha, infine, ricevuto in visita una delegazione dell'Unesco.\nPalazzi gentilizi - Tra i palazzi gentilizi, ricordiamo quello dei signori Carusi, quello dei De Maffutiis, dei Fallace, dei D'Amato, dei Mari (che ospit\u00f2 Garibaldi nel 1860) dei Gambino e dei Caggiano.\nIl Casino dei Monaci - Questa importante costruzione, ancora abitabile e ben visibile a distanza, \u00e8 stata a lungo dimora estiva dei monaci benedettini. Appartenente alla famiglia Carusi, essa \u00e8 delimitata da un vasto terreno ricco di vigne e ulivi.\nChiesa di San Nicola di Mira - Questa antica chiesa, oggi parrocchiale di San Nicola di Mira, era gi\u00e0 documentata nel Trecento insieme alla cappella della Circoncisione posta fuori dalle mura. Fu distrutta dal terremoto del 1857 e di essa venne poi ricostruito solo il campanile, ulteriormente modificato nella parte terminale dopo il sisma del 1980.\nAl suo interno \u00e8 conservata una lapide murata del 1750 con un'epigrafe in latino dedicata al medico De Maffutiis.\nChiesa Santa Maria Assunta - L'attuale chiesa di Santa Maria Assunta fu edificata tra il Cinquecento e il Seicento in seguito a una pestilenza che colp\u00ec la zona.\nAree naturali.\nMonti Alburni - Buona parte del territorio si distende lungo la catena dei monti Alburni che presentano nella parte bassa del versante boschi lussureggianti (castagni, noccioli, carpino, quercia, ecc.).\nMonte San Giacomo - Presenta diverse zone adibite al rimboschimento con conifere.\nFiume Tanagro - Scorre a valle delle Grotte dell'Angelo da cui riceve in parte anche le acque, assumendo aspetti particolari, con piccole cascate, laghetti e con presenza di vegetazione altrove introvabile. La parte compresa tra il comune di Pertosa e lo scalo ferroviario di Contursi \u00e8 stata a suo tempo inserita, dalla regione Campania, nella riserva naturale Foce Sele-Tanagro, sito di interesse comunitario IT 8050010.\nLa Grotta dell'Acqua - sebbene non si presenti grande all'esterno, si amplia notevolmente all'interno e per entrarvi bisogna percorrere un viottolo costeggiato da una staccionata di legno. Questa Grotta segna il confine di Auletta con Polla, Petina e Corleto Monforte.\nSociet\u00e0.\nEtnie e minoranze straniere.\nAl 31 dicembre 2007 ad Auletta risultano residenti 62 cittadini stranieri. Le nazionalit\u00e0 principali sono:\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania di Buccino-Caggiano dell'arcidiocesi di Salerno-Campagna-Acerno, con una parrocchia intitolata a san Nicola di Mira.\nGeografia antropica.\nFrazioni.\nLo statuto comunale di Auletta non menziona alcuna frazione. In base al 14\u00ba Censimento generale della Popolazione e delle Abitazioni, le localit\u00e0 abitate sono:\nAmministrazione.\nAltre informazioni amministrative.\nIl comune fa parte della Comunit\u00e0 montana Tanagro - Alto e Medio Sele.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "29660", "revid": "1516566", "url": "https://it.wikipedia.org/wiki?curid=29660", "title": "Baronissi", "text": "Baronissi (\"Barunisse\" in dialetto locale) \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nBaronissi si trova lungo la SS 88, a circa 8 km a nord di Salerno, 5 da Mercato San Severino e circa 35 da Avellino. \u00c8 sita al centro della Valle dell'Irno, in una conca dove sorge il fiume omonimo. Nel territorio comunale (nei pressi di Capo Saragnano) si trova il Parco naturale Diecimare.Il capoluogo \u00e8 urbanisticamente saldato, alla periferia orientale, con la frazione di Sava, la pi\u00f9 popolosa del comune. Il recente sviluppo demografico ha portato Baronissi, soprattutto nell'ultimo decennio, ad un notevole incremento edilizio. Nella zona periferica chiamata Cariti, ad esempio, \u00e8 sorto nei primi anni dopo il 2000 un nuovo quartiere che a seguito del concorso \"Diamo un nome al quartiere\", organizzato dall'Associazione \"Per Cariti\", a cui hanno partecipato gli alunni delle scuole elementari e medie, \u00e8 stato scelto da un'apposita commissione il nome \"Nuova Irno\".\nOrigini del nome.\nL'origine del nome Baronissi \u00e8 probabilmente da ricollegare a baronia, termine del mondo feudale che indicava il possedimento o la giurisdizione del barone.\nStoria.\nLa costituzione del comune di Baronissi, situato al centro della valle dell'Irno, si deve a due importanti personaggi: Giuseppe Bonaparte (re di Napoli e poi di Spagna) e Gioacchino Murat, generale francese e re di Napoli che spos\u00f2 la sorella di Napoleone nel 1797. Il primo abol\u00ec il sistema feudale, il secondo proclam\u00f2, il 26 gennaio 1810, il comune di Baronissi. \nLo storico palazzo municipale, danneggiato dal terremoto in Irpinia del 1980, \u00e8 stato successivamente demolito e rimpiazzato da un moderno edificio inaugurato nel 1998.Il centro storico di Baronissi \u00e8 costituito da un gruppo di \"Casali\", si trova nella parte alta ad ovest del paese. I Casali (Casa Fumo, Casa Mari, Casa Napoli e Casal Sinscalco) si trovano tra la chiesa collinare del \"SS.Salvatore\" e la \"Villa Farina\" (non lontana dal municipio), appartenente alla omonima famiglia nobile locale.\nDal 1811 al 1860 \u00e8 stato capoluogo dell'omonimo circondario appartenente al Distretto di Salerno del Regno delle Due Sicilie.\nDal 1860 al 1927, durante il Regno d'Italia \u00e8 stato capoluogo dell'omonimo mandamento appartenente al Circondario di Salerno.\nCon D.P.R. del 7 maggio 2010 \u00e8 stata insignita del titolo di Citt\u00e0 d'Italia.\nSimboli.\nLo stemma e il gonfalone di Baronissi sono stati concessi con decreto del presidente della Repubblica del 10 aprile 1975.\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'arcidiocesi di Salerno-Campagna-Acerno.\nL'altra confessione cristiana presente \u00e8 quella evangelica con una comunit\u00e0:\nCultura.\nIstruzione.\nUniversit\u00e0.\nBaronissi ospita la facolt\u00e0 di medicina e chirurgia dell'Universit\u00e0 degli Studi di Salerno.\nCasa della Poesia.\nDal 1995 funziona la Casa della Poesia, sia come struttura fisica che come luogo d'incontro e manifestazioni non solamente poetiche, ma culturali in genere. Creata principalmente ad opera di Sergio Iagulli, ha avuto come presidente onorario lo scrittore bosniaco Izet Sarajli\u0107 (1930-2002), ed ha ospitato negli anni numerose personalit\u00e0 internazionali della letteratura, come ad esempio Lawrence Ferlinghetti, Agneta Falk e Jack Hirschman. Quest'ultimo (insieme con la consorte Falk) \u00e8 tra i pi\u00f9 continui frequentatori dell'iniziativa.\nLa casa, inizialmente situata nella frazione baroniense di Aiello e poi in alcuni locali del Convento di San Francesco, dal 21 marzo 2008 si avvale di una \"casa dei poeti\" che conta una biblioteca, una videoteca, uno spazio per performance artistiche e lettura di poesie, ed alloggi per i poeti ospiti.\nFrazioni.\nIn base allo statuto comunale le frazioni di Baronissi sono nove:\nSava: \u00c8 la maggiore frazione ed \u00e8 urbanisticamente contigua con Baronissi, ai confini col comune di Fisciano. In loco si trovano il Convento della SS.ma Trinit\u00e0, una villa romana chiamata \"Catacombe\" (in quanto fu successivamente adibita a quest'uso per le famiglie nobili locali, i Gajano, i Campanile, gli Scalea), lo stadio comunale, la zona industriale, la sede distaccata universitaria ed un moderno anfiteatro in cui, fra le varie manifestazioni, si svolgono il festival del Jazz e la rassegna teatrale del comune. Qui sorge il centro sociale della citt\u00e0, intitolato a Francesco Giordano, giovane musicista locale morto di leucemia nel 2003. Il centro \u00e8 stato inaugurato nel 2004, per poi essere in seguito chiuso ristrutturato ed inaugurato nuovamente nel Gennaio 2020.\nAltre localit\u00e0, non citate nello statuto, sono:\nInfrastrutture e trasporti.\nStrade.\nIl territorio comunale \u00e8 attraversato dall'Autostrada A2, con due svincoli: quello di Baronissi Sud si trova nella frazione di Antessano, quello di Baronissi Nord serve altres\u00ec Lancusi (frazione di Fisciano), le frazioni baroniensi di Sava ed Orignano, nonch\u00e9 la zona industriale, l'Ikea, ed il locale distaccamento universitario. Le linee principali di autobus Busitalia Campania che collegano il comune con i centri vicini ed il capoluogo sono la 10 (Fuorni-Mercato San Severino), la 22 (Salerno-Capriglia-Baronissi) la 23 (Salerno-Baronissi-Calvanico) e le linee universitarie 7, 17 e 27.\nLe strade regionali e provinciali che attraversano l territorio comunale sono:\nFerrovie.\nBaronissi \u00e8 dotata di una stazione ferroviaria sulla linea Salerno-Mercato San Severino, e sulla stessa linea sorge anche la stazione di Acquamela, sua frazione.\nAttualmente viene progettata nell'area di Baronissi la Stazione AV di Salerno Nord, che dovrebbe servire la tratta ad alta velocit\u00e0 tra Napoli e Reggio Calabria.\nAmministrazione.\nAltre informazioni amministrative.\nIl comune fa parte della Comunit\u00e0 montana Irno - Solofrana e dell'Unione dei Comuni dell'Irno.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele."}
{"id": "29661", "revid": "124788870", "url": "https://it.wikipedia.org/wiki?curid=29661", "title": "Guarcino", "text": "Guarcino \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nGuarcino sorge a 680 metri di altezza sul livello del mare, su un costone dei monti Ernici. Nel suo territorio comunale si trovano le due sorgenti, \"Capo Cosa\" a 1.185 m., e \"Caporelle\", a 934 m, da cui si origina il fiume Cosa, un piccolo affluente del fiume Sacco. Sempre nel territorio \u00e8 compresa la localit\u00e0 turistica montana, estiva e invernale, di Campocatino, sede di impianti di risalita e piste da sci.\nClima.\nClassificazione climatica: zona E, 2272 GR/G\nStoria.\nSorta intorno all'VIII secolo a.C., era l'antica \"Varcenum\" degli Ernici, strategicamente importante, anche in epoca romana, per il passaggio tra la valle dell'Aniene e la Valle del Cosa/Sacco ed \u00e8 sempre stata conosciuta come localit\u00e0 ricca di acque. Dopo la caduta dell'Impero romano d'Occidente per evitare le incursioni dei Longobardi prima e dei Saraceni poi si fortific\u00f2 ed eresse attorno al nucleo abitato numerose Torri di avvistamento e segnalazione, visibili ancora oggi.\nNel medioevo fu sotto lo stato pontificio come Libero Comune. Ebbe notevole importanza durante il pontificato dei Pontefici Anagnini, Gregorio IX e Bonifacio VIII. Di quest'ultimo a Guarcino, in uno dei pi\u00f9 antichi ed imponenti palazzi del paese, utilizzato come residenza di famiglia, ebbe i natali la madre, la nobildonna \"Emilia Conti\".\nUn duello importante, legato alla lunga lotta tra Papato ed Impero per le Investiture, avvenne sotto le mura di Guarcino nel 1186, tra un milite dell'esercito di Enrico VI (figlio di Federico Barbarossa) che aveva posto Guarcino in stato di assedio ed un cavaliere guarcinese di nome Malpensa. Quest'ultimo risult\u00f2 vincitore del duello e salv\u00f2 il paese dalla distruzione e dal saccheggio. Una notevole scultura bronzea nella piazza principale del paese (\"Piazza Umberto I\") ricorda l'evento storico. Sempre nella piazza si trova la statua di Bonetto Floridi, nobile guarcinese del XII-XIII secolo, che prese parte all'ottava crociata come console e fu capitano delle milizie guarcinesi nella guerra tra Fiuggi e Guarcino, di cui quest'ultimo risult\u00f2 vincitore.\nNel 1240 sub\u00ec un attacco da Alatri, nel pieno della sua politica espansionista ai danni delle citt\u00e0 confinanti.\nTra il 1870 e il 1923, il circondario di Frosinone fu diviso in 12 mandamenti: Alatri, Anagni, Ceccano, Ceprano, Ferentino, Frosinone, Guarcino, Monte San Giovanni Campano, Paliano, Sonnino, Vallecorsa, Veroli.\nGuarcino si trovava dunque come comune principale del mandamento che comprendeva oltre ad esso Anticoli di Campagna (l'attuale Fiuggi), Vico nel Lazio, Trevi nel Lazio, Trivigliano, Torre e Filettino.\nL'isolamento e la bellezza selvaggia dei luoghi attrasse molti eremiti; tra questi San Benedetto che, nel suo viaggio da Subiaco a Montecassino, pass\u00f2 per Guarcino. Un altro eremita, Sant'Agnello, venne a Guarcino e si ritir\u00f2 per ben sette anni in una grotta sui monti della cittadina, diventandone successivamente il Patrono. L'eremo, visitabile, \u00e8 meta di passeggiate e ritiri spirituali, con una tradizionale processione ricorrente il 14 dicembre e l'ultima domenica di agosto.\nMonumenti e luoghi d'interesse.\nIl paese conserva nel centro storico elementi architettonici e decorativi di notevole rilevanza artistica, tipicamente medievali, come portali, bifore, trifore e mura in pietra viva.\nArchitetture religiose.\nLa Collegiata di San Nicola (1760), \u00e8 stata recentemente restaurata. Rivestita da decorazioni tardo-barocche, contiene al suo interno numerose opere pittoriche tra le quali quella del Ranucci, della scuola del Cavalier d'Arpino, e del Balbi, oltre ad altre tele del \u2018700. Di grande interesse artistico sono il soffitto in legno della sacrestia, il pulpito ed il coro dei canonici con la sedia episcopale. Al suo interno \u00e8 conservata la magnifica statua del patrono Sant'Agnello.\nLa chiesa di San Michele Arcangelo (risalente al periodo altomedievale e rifatta nel 1790), fu originariamente costruita sui resti di un Tempio dedicato al Dio Marte. Ha struttura ad unica navata e venne adattata nel 1587 per ospitarvi le monache benedettine. Nonostante sia stata rimaneggiata nel corso dei secoli XVI e XVII conserva una torre campanaria a vela del XII-XIII secolo, unica nel suo genere in tutto il Lazio, ancora funzionante. All'interno della chiesa si conservano molti affreschi del 1500-1600, altri di notevole interesse (1200) sono conservati nella cripta sottostante.\nAree naturali.\nImmerso nel verde si trova il \"Parco della Rimembranza\" contenente al suo interno il Monumento in ricordo dei Caduti di tutte le Guerre.\nLa cittadina possiede un territorio di grande importanza naturalistica; alle sue spalle si innalza il massiccio di Campocatino, un altopiano a circa 1800 m di quota circondato da vette dei Monti Ernici che raggiungono e superano i 2000 metri di altitudine con possibilit\u00e0 di escursionismo e da cui si gode il panorama del basso Lazio fino al mar Tirreno, comprese le Isole Pontine. Il luogo, raggiungibile con una lunga salita, \u00e8 sede di una stazione sciistica con 1 seggiovia e 4 skilift risultando molto frequentato in inverno ed estate dagli abitanti del frusinate, oltre ad essere un luogo tra i pi\u00f9 nevosi dell'Appennino esposto direttamente alle correnti umide occidentali.\nSi tratta di un sistema carsico molto complesso, accessibile solo a speleologi.\nEconomia.\nTra le attivit\u00e0 economiche pi\u00f9 tradizionali vi sono quelle artigianali, come l'arte del legno, finalizzata al settore dell'arredamento, e in particolar modo alla produzione di sedie con caratteristiche campagnole.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 65 imprese operanti nel territorio comunale, che rappresentavano lo 0,19% del totale provinciale (33.605 imprese attive), hanno occupato 287 addetti, lo 0,27% del dato provinciale; in media, ogni impresa nel 2015 ha occupato quattro addetti (4,42).\nInfrastrutture e trasporti.\nStrade.\nGuarcino \u00e8 collegata tramite la Strada regionale 411 Sublacense (SR411), gi\u00e0 strada statale.\nFerrovie.\nDal 1917 al 1936 fu operativa la Stazione ferroviaria di Guarcino, capolinea della diramazione Vico nel Lazio-Guarcino (3,4\u00a0km), nell'ambito della ferrovia Roma-Fiuggi-Alatri-Frosinone allora gestita dalla Societ\u00e0 per le Ferrovie Vicinali (SFV).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Guarcino pass\u00f2 dalla provincia di Roma a quella di Frosinone.\nSport.\nCalcio.\nLa principale squadra di calcio della citt\u00e0 \u00e8 \"Sport V. Guarcino\" che milita nel girone E del Campionato laziale di Promozione, dopo aver vinto l'edizione 2013-14 della Coppa Provincia di Frosinone della Terza Categoria ed essere stata promossa dalla seconda nella stagione 2016/17 e quindi dalla prima nella stagione 2019/20."}
{"id": "29662", "revid": "1273026", "url": "https://it.wikipedia.org/wiki?curid=29662", "title": "Bellizzi", "text": "Bellizzi \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nIl territorio comunale, per il 95% pianeggiante, \u00e8 attraversato dai torrenti Lama e Vallemonio.\nClima.\nLa stazione meteorologica di riferimento \u00e8 quella di Battipaglia-Belvedere, posta a meno di 2\u00a0km dal centro cittadino e presentando analoghe caratteristiche topografiche e urbane. La vicina Stazione meteorologica di Salerno Pontecagnano presenta scarti maggiori rispetto alle condizioni climatiche realmente rinvenibili nel centro urbano.\nStoria.\nIl toponimo Bellizzi spunta nel 1827 al n\u00ba62 del Catasto provvisorio di Montecorvino Rovella dove troviamo, infatti, menzionate ben quattro particelle denominate Bellizze, tre indicate come erbose e una come seminatorio piano, di propriet\u00e0 del barone Gaetano Bellelli.\nSi pu\u00f2 quindi plausibilmente sostenere che il toponimo Bellizzi, gi\u00e0 attestato durante il settennato Murattiano (1808-1815), non dovrebbe essere anteriore al regno di Ferdinando IV di Borbone (1759-1806).\nLa testimonianza pi\u00f9 remota, quindi, \u00e8 quella del decreto Murattiano che autorizzava la costruzione della rotabile Bellizzi-Montecorvino che recita:\n\"Questa traversa, giusto il progetto formato dal Corpo di ponti e strade, comincer\u00e0 dal sito della medesima consolare denominato Bellizzi, e condurr\u00e0 a luoghi detti l\u2019Annunciata, e S. Maria fino all\u2019abitato di Rovella, passando per lo casale di S. Martino.\" (Napoli, 20 giugno 1811).\nAll\u2019inizio dell\u2019Ottocento la piana di Montecorvino, quantunque ricca di potenzialit\u00e0 per le sue acque e per le rigogliose coltivazioni di mais, grano, vino e olio, si presentava insalubre e quasi disabitata a causa, principalmente, dell\u2019allevamento brado di mandrie di bufale.\nIl decollo viario e la rigeneratrice eversione della feudalit\u00e0 (1806), che da secoli opprimeva la popolazione meridionale, promossero gradualmente una serie di operazioni imprenditoriali che consentirono al territorio di Bellizzi di diventare, all\u2019indomani dell\u2019unificazione nazionale, scalo ferroviario e dodicesima frazione di Montecorvino Rovella. Cos\u00ec la frazione venne acquistando sempre pi\u00f9 importanza ed inizi\u00f2 ad avere il suo primo nucleo di \u201cborghesia impiegatizia\u201d.\nFino al 1929 Bellizzi, \u201d figlia di Montecorvino Rovella\u201d, era costituita da tre case sull\u2019incrocio delle quattro vie diramanti verso la Calabria, Salerno, Montecorvino Rovella e lo scalo ferroviario punto di smistamento del pendolarismo bracciantile agricolo che dalle zone collinari delle altre frazioni del comune, da Montecorvino Pugliano e Giffoni Valle Piana, si dirigeva e distribuiva nella piana fino alle vicinanze del mare.\nDal 1929 la cittadinanza cresceva; il crocevia si attestava sempre di pi\u00f9 come punto di riferimento alla vita; le case nascevano come funghi, laddove, prima pascolavano le bufale.\nBenefici straordinari per tutta l\u2019economia della piana del Sele si ottennero a seguito della complessa opera di bonifica avviata per precisa scelta governativa orientata a rendere fertili e a valorizzare al meglio tutte le aree pianeggianti del Paese anche in funzione delle correlate attivit\u00e0 produttive nel comparto agro alimentare.\nLa realizzazione di una fitta rete di canali irrigatori e di un buon numero di silos, destinata ad immagazzinare foraggi e cerali, unitamente alla pavimentazione della strada nazionale 18 contribuirono sensibilmente a far lievitare in senso positivo la qualit\u00e0 della vita.\nA trarne vantaggi non trascurabili furono soprattutto attivit\u00e0 artigianali e commerciali.\nLa particolare fertilit\u00e0 dei terreni lavorati e da tempo utilizzati per la coltivazione di ortaggi, di pomodori e di tabacco era stata verificata fin dai tempi del primo conflitto mondiale, quando a Bellizzi funzionavano gi\u00e0 degli stabilimenti conservieri.\nI primi insediamenti industriali della zona interessarono, cos\u00ec, il comparto dell\u2019agro-alimentare che, nei decenni successivi, finirono col caratterizzare buona parte dell\u2019attivit\u00e0 produttiva dell\u2019intero territorio provinciale.\nLa stessa realizzazione, sempre all\u2019incrocio di Bellizzi, della sede pi\u00f9 importante del Consorzio Agrario Provinciale, dotata successivamente di un\u2019efficiente officina specializzata nella vendita e nella riparazione di macchine agricole, stava a confermare la felice posizione strategica del sito.\nMentre la II guerra mondiale imperversava, a Bellizzi la vita invece scorreva, si costruiva la Chiesa e il Cinema.\nL\u2019insediamento alle casermette del 101\u00ba Reggimento di Fanteria, avvenne agli inizi del 1942.\nSuccessivamente, divenne meta di lavoratori provenienti dalle zone limitrofe, soprattutto da Montecorvino Rovella. (foto aerea a testimonianza della vastit\u00e0 dell\u2019insediamento; sei foto storiche ritraggono Bellizzi da via Roma lato Salerno (1953), via Cuomo (1954), palazzo Vassallo (1955), Bellizzi da Battipaglia (1958), incrocio di Bellizzi (1959/60).)\nIl 1\u00ba febbraio 1953 si inaugurarono le \u201cOfficine Maccaferri\u201d, alla presenza del ministro per la cassa per il mezzogiorno, on.Campilli.\nAll\u2019inizio del 1963 il territorio di Bellizzi venne a trovarsi al centro di un apparato cantieristico, in quanto si diede corso ai lavori per la realizzazione dell\u2019autostrada SA-R.C.\nDa quel momento c\u2019\u00e8 stato uno sviluppo smodato ed incontrastato dell\u2019edilizia, che contribu\u00ec a modificare l\u2019assetto del territorio, da rurale ad urbano, senza la predisposizione di nessuno strumento urbanistico.\nNegli anni 80 il \u201cComitato Promotore per Bellizzi Comune Autonomo\u201d intraprese l\u2019iniziativa di avviare il processo di autonomia amministrativa per Bellizzi; nonostante le molte difficolt\u00e0, superate anche grazie alla solidariet\u00e0 ed al consenso di tutte le forze politiche e sociali, si giunse ad un referendum, il 24 aprile 1988, attraverso il quale si diede il via all\u2019operazione per realizzare \u201cBellizzi, Comune Autonomo\u201d, costituito, poi, con Legge Regionale della Regione Campania, n\u00ba1 del 2.1.1990.\nIn data 1.2.1990 nacque ufficialmente il Comune di Bellizzi.\nSociet\u00e0.\nOrigine della popolazione.\nEsiste un detto, \"Bellizze paese da' accuglitizze\", cio\u00e8: Bellizzi paese di gente mista. Siccome negli anni c'\u00e8 stata una forte immigrazione nel moderno comune (per ragioni lavorative), esso \u00e8 un paese fondato soprattutto da persone non indigene. La maggior parte di esse proviene da altri comuni, soprattutto da Montecorvino Rovella.\nEtnie e minoranze straniere.\nAl 31 dicembre 2020, a Bellizzi risultavano residenti 892 cittadini stranieri (6,6% della popolazione complessiva). Le nazionalit\u00e0 principali sono:\nReligione.\nChiesa cattolica.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla forania di Montecorvino \u2013 Pontecagnano \u2013 Acerno, dell'arcidiocesi di Salerno-Campagna-Acerno, comprendente in un'unica parrocchia.\nChiesa evangelica.\nL'altra confessione cristiana presente \u00e8 quella evangelica con tre comunit\u00e0:.\nHa sede legale a Bellizzi anche l'Alleanza di Chiese cristiane evangeliche in Italia, un organismo di cooperazione interprotestante.\nAltri culti.\nFra gli altri culti \u00e8 presente un centro culturale islamico.\nGeografia antropica.\nFrazioni.\nNello statuto comunale non sono menzionate frazioni. In base al censimento ISTAT del 2001 il territorio presenta oltre all'abitato principale, la frazione Bivio Pratole (in comune con Montecorvino Pugliano) e le localit\u00e0 \"Bivio San Vito\",\n\"Fabbrica Nuova\", \"Olmo\" e \"Serroni\".\nEconomia.\nBellizzi da sempre \u00e8 stata terra fertile e con una ricca presenza di bufale: infatti, \u00e8 uno dei luoghi di origine della mozzarella di bufala, insieme alle limitrofe Battipaglia e Pontecagnano Faiano e alle non distanti Eboli e Paestum. Dal 1953 \u00e8 presente nella cittadina lo stabilimento delle Officine Maccaferri. A partire dagli anni 60 sono sorti numerosi stabilimenti nei settori dell'arredamento, dell'abbigliamento e della molitoria.\nIl comune non ha risentito del problema \"emergenza rifiuti\" che nel 2007 e nel 2008 ha invaso parte della regione; con una buona gestione della raccolta differenziata si \u00e8 distinto come uno dei paesi pi\u00f9 puliti della Campania.\nInfrastrutture e trasporti.\nMobilit\u00e0 urbana.\nIl trasporto pubblico urbano ed extraurbano \u00e8 gestito principalmente dalla Sicurezza e Trasporti Autolinee - Sita Sud S.r.l. e dal Busitalia Campania.\nAmministrazione.\nCronotassi dei sindaci di Bellizzi, dal 1\u00ba febbraio 1990, anno di nascita del comune, ad oggi:\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nPer quel che riguarda la gestione dell'irrigazione e del miglioramento fondiario, l'ente competente \u00e8 il Consorzio di bonifica in Destra del fiume Sele."}
{"id": "29665", "revid": "1563111", "url": "https://it.wikipedia.org/wiki?curid=29665", "title": "Buccino", "text": "Buccino (IPA: ) \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nCentro archeologico e turistico dell'Appennino campano, \u00e8 posto alle falde orientali del monte Marzano sul versante destro della bassa valle del fiume Bianco, affluente del fiume Tanagro. L'abitato si concentra su un poggio al margine di un vasto piano carsico, un tempo invaso dalle acque e ora prosciugato e coltivato. Il punto pi\u00f9 elevato del territorio di Buccino \u00e8 la cima del monte Ogna con situato a nord del centro abitato al confine con i comuni di Colliano e San Gregorio Magno nel comprensorio dei monti Eremita-Marzano. Il punto pi\u00f9 basso \u00e8 di situato a sud del paese al confine con il comune di Sicignano degli Alburni. L'escursione altimetrica \u00e8 di metri.\nClima.\nLa stazione meteorologica pi\u00f9 vicina \u00e8 quella di Contursi Terme. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a ; quella del mese pi\u00f9 caldo, luglio, \u00e8 di \nStoria.\nGrazie alla sua posizione geografica dominante rivolta verso il golfo di Paestum, la localit\u00e0 \u00e8 stata frequentata sin dalle epoche pi\u00f9 remote. I materiali pi\u00f9 antichi risalgono al primo Neolitico, particolarmente nelle localit\u00e0 di San Mauro e di Piani di Buccino. In localit\u00e0 Sant'Antonio invece sono emerse diverse testimonianze calcolitiche, risalenti dunque alla seconda met\u00e0 del III millennio a.C., pi\u00f9 precisamente alcune tombe appartenenti alla vicina cultura del Gaudo, riconducibile ai primi abitanti di Paestum. Le prime strutture sedentarie appartengono alla collina di Tufariello, costituenti un piccolo villaggio dell'et\u00e0 del bronzo (Proto-Appenninico B). Con l'et\u00e0 successiva (fine VIII secolo a.C.) l'abitato s'insedia nel territorio oggi occupato propriamente dalla citt\u00e0 di Buccino; da qui sono note alcune necropoli - in localit\u00e0 Santo Stefano - caratterizzate dalla disposizione fetale dei corpi, tipico della regione; l'uso viene meno dopo l'arrivo delle popolazioni lucane, intorno all'inizio del IV secolo a.C.\nLa pi\u00f9 antica testimonianza, ancora in parte esistente, della nascita di \"Volcei\" risale al IV secolo a.C., quando vengono costruite le prime mura di cinta a fortificazione della citt\u00e0. Con l'arrivo dei Romani venne edificato, in et\u00e0 repubblicana, un ponte sul fiume Bianco, che menava alla \"Via Regio-Capua\"; e in et\u00e0 imperiale un tempio dedicato al culto dei Cesari, detto appunto \"Cesareum\", ancora in parte visibile in Via Santo Spirito. Tito Livio ricorda che nel 209 a.C. i \"Volceientes\" (in latino \"gli abitanti di Volcei\") si arresero al console Quinto Fulvio Flacco alla fine della seconda guerra punica (219-202 a.C.). Un secolo dopo, precisamente nel 90 a.C., durante la cosiddetta \"guerra sociale\", l'abitato fu elevato a \"municipium\", grazie alla concessione della cittadinanza romana a tutti i popoli della penisola italiana.\nDa ricordare \u00e8 che nel 178 l'imperatore Commodo spos\u00f2 in prime nozze Bruzia Crispina, figlia del senatore di origine volceiana Lucio Fulvio Gaio Bruzio Presente.\nDopo un certo sviluppo per tutta l'et\u00e0 romana, alla fine dell'epoca imperiale si osserva un lento abbandono della cittadina, terminato nel XII secolo con l'instaurazione di un castello normanno, che ricalca in gran parte l'antico abitato. Ancora oggi lo sviluppo urbanistico \u00e8 legato all'antico assetto della citt\u00e0 romana.\nPer tutta l'epoca medievale Buccino fu un feudo dei conti Lamagna, che nel XIV secolo ottennero il castello locale dagli Angioini e lo fortificarono. Di quel castello fu poi ospite papa Urbano VI durante la sua fuga da Carlo di Durazzo. Successivamente la citt\u00e0 pass\u00f2 ai Caracciolo di Martina. La citt\u00e0 pat\u00ec gravi danni per i terremoti del gennaio 1466 e dell'agosto 1561.\nDal 1811 al 1860 \u00e8 stato capoluogo dell'omonimo circondario appartenente al distretto di Campagna del regno delle Due Sicilie.\nDal 1860 al 1927, durante il regno d'Italia \u00e8 stato capoluogo dell'omonimo mandamento appartenente al circondario di Campagna..\nLa citt\u00e0 venne fortemente colpita dal bombardamento aereo da parte dell'aviazione britannica il 16 settembre 1943; persero la vita nell'attacco numerosi cittadini ed un gruppo di bambini che giocava nei pressi di piazza San Vito. L\u2019accaduto \u00e8 testimoniato dal monumento funebre ai caduti situato in piazza Municipio.\nSituata in un territorio altamente sismisco, la citt\u00e0 venne in parte distrutta dal sisma del 23 novembre 1980. La ricostruzione lenta ed articolata ha portato alla luce gran parte delle testimonianze archeologiche dall\u2019antica citt\u00e0 di Volcei, ben visibili nel centro storico e nel parco archeologico urbano.\nSimboli.\nLo stemma comunale \u00e8 composto da un cerchio ovale con al centro un gallo su un prato verde. Intorno al cerchio \u00e8 presente la scritta \"Ordo populusque Volceianus\".\n\"Ordo populusque Volceianus\" (Le autorit\u00e0 amministrative e il popolo Volceiano).\nMonumenti e luoghi d'interesse.\nParco archeologico urbano.\nIl parco archeologico urbano \u00e8 stato inaugurato nel 2003 ed ha l'intento di collegare e di rendere fruibili, in un itinerario in parte sotterraneo, i monumenti di maggiore importanza collocati nel centro storico del paese. Tra i luoghi monumentali oggi visibili lungo i percorsi del Parco si ricordano:\nSociet\u00e0.\nEtnie e minoranze straniere.\nAl 31 dicembre 2007 a Buccino risultano residenti 88 cittadini stranieri. Le nazionalit\u00e0 principali sono:\nReligione.\nLa maggioranza della popolazione \u00e8 di religione cristiana di rito cattolico, appartiene alla forania omonima dell'arcidiocesi di Salerno-Campagna-Acerno ed il comune \u00e8 suddiviso in tre parrocchie:\nDal 1904 patrona della citt\u00e0 \u00e8 Maria Santissima Immacolata, venerata nel santuario di Santa Maria delle Grazie, ubicato sul costone est adiacente all'abitato. \nI solenni festeggiamenti, si svolgono dal gioved\u00ec al luned\u00ec della prima settimana di luglio.\nIl gioved\u00ec santo apre la festivit\u00e0 con la processione del \"manto\", che partendo dalla chiesa madre raggiunge il santuario ove \u00e8 venerata la santa.\nAl venerd\u00ec avviene la vestizione ed intronizzazione della vergine, mentre al sabato sera la processione della guglia ed il canto dell'Ave Maria a mezzanotte annunciano la domenica, quando si svolge la processione del mattino per le strade della citt\u00e0. Le festivit\u00e0 patronali si concludono il luned\u00ec con la benedizione delle auto e il concerto serale.\nDi particolare rilievo e pregio estetico \u00e8 l'effigie dell'Immacolata, di cui non si conosce l'autore o la scuola di creazione, risultando tuttavia per analogie e confronti con altre madonne, di origine settecentesca.\nLa statua, dall'aspetto solenne e austero, si presenta vestita con abiti finemente ricamati con intarsi di oro e perline. La Vergine indossa un lungo mantello celeste, anch'esso riccamente decorato con stelle ottenute dalla tessitura di fili in oro. Le caratteristiche della santa, richiamano diversi episodi della storia cristiana, tra cui l'episodio di \"Maria che schiaccia il serpente\" tratto dal\nLibro della Genesi.\nStrutture sanitarie.\nBuccino \u00e8 sede del \"Distretto A\" dell'ASL Salerno 2, comprendente i comuni di Buccino, Castelnuovo di Conza, Colliano, Contursi Terme, Laviano, Oliveto Citra, Palomonte, Ricigliano, Romagnano al Monte, San Gregorio Magno, Santomenna, Valva.\nCultura.\nMusei e gallerie.\nMuseo archeologico nazionale di Volcei \"Marcello Gigante\": il museo ha sede nello storico convento degli Eremitani di S.Agostino, realizzato nella forma attuale, dall'Architetto Natale da Ragusa e passato in propriet\u00e0 comunale dopo l'unit\u00e0 d'Italia. Il museo ospita reperti e manufatti che coprono un arco temporale che va dal periodo preistorio all'et\u00e0 tardo romana.\nGeografia antropica.\nFrazioni.\nLo statuto comunale di Buccino non menziona nessuna frazione. In base al 14\u00ba Censimento Generale della Popolazione e delle Abitazioni, le localit\u00e0 abitate sono:\nBuccino si suddivide in tre rioni: Borgo, San Vito e Centro storico. Fino al terremoto del 1980 nel\nCentro storico si concentrava la maggior parte della popolazione ed in seguito l'abitato si \u00e8 esteso nelle zone adiacenti alla parte alta della collina e la distribuzione urbana si \u00e8 fatta pi\u00f9 estesa e disomogenea, coprendo un territorio suddiviso tra il versante\nest ed il versante ovest della collina.\nEconomia.\nIl settore agricolo \u00e8 caratterizzato da forti produzioni di cereali, uva da vino e frutta e il territorio rientra nell'area di produzione dell'olio di oliva DOP Colline Salernitane. Sviluppato \u00e8 anche l'allevamento ovino, bovino e suino.\nIl comune \u00e8 dotato un'area industriale realizzata con la Legge 219/81, in cui sono presenti aziende di piccole dimensioni nel settore alimentare (produzione di vini e olii), in quello tessile, dell'abbigliamento e dei materiali da costruzione.\nInfrastrutture e trasporti.\nFerrovie.\nIn passato \u00e8 stata attiva la stazione di Ponte San Cono sempre sulla linea Salerno-Potenza.\nMobilit\u00e0 urbana.\nLa mobilit\u00e0 \u00e8 affidata, per i trasporti extraurbani, alla societ\u00e0 SITA.\nAmministrazione.\nCronotassi dei sindaci di Buccino dal 1997 fino a oggi\nDal 1997 fino al 2007 sindaco: Nicola Parisi Partito: PD\nDal 2007 fino al 2012 sindaco: Pasquale Via Partito: PD\nDal 2012 fino al 2017 sindaco: Nicola Parisi Partito: PD\nDal 2017 in carica sindaco: Nicola Parisi Partito: PD\nAltre informazioni amministrative.\nIl comune fa parte della Comunit\u00e0 montana Tanagro - Alto e Medio Sele.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nLa gestione del ciclo dell'acqua \u00e8 affidato all'Ambito Territoriale Ottimale Sele.\nSport.\nCalcio.\nLa squadra di calcio locale \u00e8 l'A.S.D. Buccino Volcei che disputa il campionato di Eccellenza Campania.\nLo stadio comunale situato in zona Santa Maria \u00e8 intitolato a \u201cPaolino Via\u201d.\nBibliografia.\nDocumentazione epigrafica:"}
{"id": "29667", "revid": "2052022", "url": "https://it.wikipedia.org/wiki?curid=29667", "title": "Caggiano", "text": "Caggiano \u00e8 un comune italiano di abitanti della provincia di Salerno in Campania.\nGeografia fisica.\nIl paese \u00e8 collocato su un rilievo dell'Appennino lucano, al confine del Parco Nazionale del Cilento e Vallo di Diano. \n\u00c8 il secondo comune pi\u00f9 alto della provincia di Salerno (il primo \u00e8 Montesano sulla Marcellana)\nIn direzione sud-ovest ha di fronte la catena dei monti Alburni al di l\u00e0 della quale si trova il mare di Paestum ed il golfo di Salerno.\nSecondo un racconto mitologico i monti Alburni (nella parlata locale \"li\" \"Culu\u00f2nn\") sono sede dei Titani che qui si sarebbero rifugiati dal mar Tirreno per sfuggire all'ira di Nettuno. Secondo una leggenda locale ad ogni terremoto i Titani si spostano verso est, proprio nella direzione del paese.\nIl settore meridionale del comune \u00e8 caratterizzato da una topografia prevalentemente montana, con una quota media sul livello del mare al di sopra dei metri.\nIl territorio montano di Caggiano, tuttavia, non presenta forme del rilievo accidentate, ma \u00e8 strutturato a formare un altopiano dolcemente ondulato, intervallato, di tanto in tanto da versanti ripidi e scoscesi specialmente in corrispondenza dei pojie carsici, come ai piedi della Tempa del Vento. Qui sono localizzate le cime pi\u00f9 elevate del territorio: Monte Sierio (), Monte Moschiglione (), Pietra dei Monaci (), Fosse di Salinas (), Tempa del Vento (), Monte Sarcone ().\nA nord - ovest dell'altopiano si erge il Monte Capo la Serra (), che domina con la sua mole l'abitato di Caggiano e la valle sottostante.\nLa contrada \"Marevicino\", posta ad ovest del centro abitato, raggiunge la quota di . Ai piedi del rilievo su cui sorge l'abitato, la zona pianeggiante\n, \u00e8 denominata \"Lago\". Nel fondovalle scorrono i fiumi Melandro e Tanagro. In tutto il territorio sono presenti oltre venti sorgenti, ben distribuite tra le diverse contrade.\nIl comune confina ad est con i comuni di Vietri di Potenza e Sant'Angelo Le Fratte, della provincia di Potenza, in Basilicata, a nord con Salvitelle e a sud-est con Polla, Auletta e Pertosa, che appartengono invece alla stessa provincia di Salerno. Dista da Salerno e da Potenza.\nOrigini del nome.\nIl toponimo \"Caianus\" si origin\u00f2 - come quello di altri paesi vicini, quali \"Colliano\" da \"Lucullus\", \"Sicignano\" da \"Sicinius\", \"Ricigliano\" da \"Ricilius\", \"Romagnano\" da \"Romanius\", \"Balvano\" da \"Balbius\", ecc. - dal comunissimo \"praenomen\" \"Caius\", portato da qualche patrizio romano, che ne dovette possedere il \"fundus\": nella lingua latina l'aggiunta del suffisso \"anus\" alla radice del nome proprio denota appunto appartenenza. Da tale \"praenomen\" deriva infatti anche il nome di un altro \"fundus Caianus\", nell'attuale provincia di Roma, e pi\u00f9 precisamente nel comune di Labico, di cui ci \u00e8 pervenuta notizia dal cosiddetto \"Elenco Costantiniano\" e quello infine del comune di \"Caianello\", in provincia di Caserta.\nSappiamo ancora \u2013 a riprova di quanto detto \u2013 che l'aggettivo \"Caianus\" era assai in voga al tempo di Caligola: egli siccome in via ordinaria, era chiamato col prenome \"Caius\", tale aggettivo venne a indicare tutto ci\u00f2 che si riferiva all'imperatore, tanto che i suoi sostenitori erano detti appunto \"Caiani\". Stesso nome fu successivamente dato da Tertulliano ai seguaci della montanista Quintilla, che egli per\u00f2 confuse con un'altra Quintilla, seguace appunto dello gnostico \"Caius\".\nStoria.\nOrigini.\nNel territorio sono stati rinvenuti resti preistorici, in particolare nelle \"grotte dello Zachito\" ai piedi del monte sulla cui cima si trova oggi il paese, luogo particolarmente favorevole per la vicinanza del fiume Melandro.\nNell'VIII-VII secolo a.C., l'area entr\u00f2 probabilmente in contatto con le colonie greche sulla costa. Il territorio doveva essere abitato da popolazioni di stirpe sabellica: le vallate erano percorse da genti nomadi dedite alla pastorizia, armate di frecce di pietra ed archi e con scudi di vimini, mentre sulle alture sorgevano villaggi protetti da mura. Senza particolari prove, la contrada di \"Veteranuso\", a causa del suo nome, \u00e8 stata ritenuta il sito di un'antica citt\u00e0 (\"Ursentum\" o \"Urseo\"), capitale del popolo degli Ursentini, che sarebbe sorta nella localit\u00e0 di \"Tempa dei Tiesti\", dove alcuni ruderi furono interpretati come resti di un centro abitato .\nEpoca romana.\nIl territorio entr\u00f2 a far parte dei domini romani dopo le tre guerre sannitiche (343 - 290 a.C.). Durante la seconda guerra punica Annibale vi tese un agguato al console romano Marco Claudio Marcello e non lontano Spartaco fu definitivamente sconfitto presso \"Dianum\" (l'antico centro da cui prende il nome il Vallo di Diano) .\nSotto il dominio dei Romani il territorio faceva parte dell\"'ager Volceianus\", territorio della citt\u00e0 di \"Volcei\", attuale Buccino e i suoi abitanti fecero parte della \"tribus Pomptina\". Sono attestate numerose epigrafi e la famiglia degli \"Instei\" costru\u00ec una tomba monumentale nella localit\u00e0 San Stasio. Con la riorganizzazione dioclezianea il territorio di Caggiano fece parte della nuova Regio III Lucania et Bruttii (\"provincia della Lucania e del Bruzio\").\nEpoca alto-medioevale.\nDurante il periodo delle invasioni barbariche il territorio fu percorso da Vandali e Visigoti e fu interessato nel VI secolo dalle guerre tra Goti e Bizantini.\nIl territorio pass\u00f2 quindi sotto il dominio dei Longobardi, a cui si deve probabilmente un rafforzamento delle fortificazioni, databile tra l'VIII e il IX secolo. Da alcuni importanti centri sulla costa rimasti in potere dei Bizantini si rifugiarono verso l'interno preti e monaci, per lo pi\u00f9 di rito greco, perseguitati dagli iconoclasti.\nCon l'indebolimento dei Longobardi, nel X-XI secolo si ebbe una nuova espansione bizantina verso l'interno, e questo rinnovato legame con il mondo greco \u00e8 testimoniato a Caggiano dall'edificazione di chiese di rito greco, come Santa Caterina e Santa Maria dei Greci.\nNell'XI secolo l'Italia meridionale venne conquistata dai Normanni guidati da Roberto il Guiscardo. A Caggiano, il loro arrivo, intorno al 1070 fu segnato dal rafforzamento delle fortificazioni preesistenti e dalla costruzione di un castello, sul sito di precedenti opere fortificate. Il luogo aveva infatti notevole importanza a controllo delle vie verso la Calabria e la Puglia, percorse dai pellegrini diretti in Terra Santa.\nIntorno al castello si svilupp\u00f2 quindi un piccolo borgo, primo nucleo dell'attuale abitato, con alcune dimore ed altri edifici che ben presto ottenne il titolo di universit\u00e0 feudale. Nel XII secolo i Templari vi eressero una \"mansio\" in contrada \"Sant'Agata\", mentre l'ordine degli Ospitalieri (il futuro Ordine di Malta) gestiva l'ospedale dedicato a San Giovanni. Con la soppressione dei Templari nel 1312 anche la \"mansio\" di Caggiano fu ceduta agli Ospitalieri.\nIl primo signore di Caggiano di cui si abbia notizia \u00e8 un certo Guglielmo de Cauciciano, citato in un atto di donazione del 1092 conservato nell'archivio della Badia di Cava. Da questi la signoria pass\u00f2 al figlio Roberto, che in un primo momento vi associ\u00f2 anche i fratelli Guglielmo e Omfrida, e successivamente al figlio di Roberto, Ruggero.\nNel 1246 i fratelli Roberto e Guglielmo, presero parte alla congiura di Capaccio contro il ghibellino Federico II di Svevia e a favore del guelfo Carlo I d'Angi\u00f2: con il fallimento della congiura i fratelli dovettero rifugiarsi a Roma, mentre il feudo di Caggiano venne loro confiscato e nel 1250 alla morte di Federico II, venne attribuito all'illustre medico salernitano Giovanni da Procida.\nIn seguito alla vittoria di Carlo d'Angi\u00f2 su Manfredi di Svevia a Benevento nel 1266 il feudo fu nuovamente restituito Roberto di Cauciciano, figlio dello spodestato Guglielmo, insieme ai casali di Sant'Angelo Le Fratte e di Salvitelle.\nNel 1284 il feudo pass\u00f2 a Mattia Gesualdo, che aveva sposato Costanza, ultima discendente legittima della famiglia dei Cauciciano.\nLa signoria dei Gesualdo.\nIl nuovo signore di Caggiano si mantenne fedele agli Angioini: nel 1284 fu nominato da Carlo I \"Giustiziere della Basilicata\" e quattro anni dopo fu nominato cavaliere da Carlo II. Espanse inoltre i suoi domini, acquisendo anche Pertosa, Castiglione e Paterno. Nel 1330 gli successe il primogenito Niccol\u00f2 e a questi prima il figlio Giovanni e poi l'altro figlio Mattia, che acquist\u00f2 la signoria di Pescopagano e fu ciambellano di Roberto d'Angi\u00f2 e della regina Giovanna.\nLuigi Gesualdo partecip\u00f2 alla congiura dei baroni contro Ferrante d'Aragona e fu quindi privato del suo feudo, mentre il castello veniva in parte demolito. Il feudo venne affidato a Giacomo Caracciolo, conte di Buccino, che fece ricostruire le fortificazioni. Dopo la firma dell'armistizio di Lione tra Luigi XII di Francia e Ferdinando II d'Aragona, nel 1504, Luigi Gesualdo fu reintegrato nei suoi precedenti possedimenti. Mor\u00ec nel dicembre del 1518.\nNel corso del XV secolo Caggiano aveva anche dato i natali agli umanisti Gabriele Altilio e Crisostomo Colonna.\nNel 1674 la signoria dei Gesualdo ebbe termine con Gianbattista Ludovisio, principe di Venosa e di Piombino e signore di Caggiano, che vendette il feudo a Prospero Parisani di Tolentino. La famiglia, secondo l'opuscolo \"Veritatis Statera\" di padre Arcangelo da Caggiano discendeva dalla nobile famiglia dei Suardo, di origini tedesche.\nXVII-XIX secolo: i Parisani.\nIl marchese Vincenzo Parisani Buonanno si distinse per un governo particolarmente duro ed oppressivo e fu denunziato nel 1754 al \"Tribunale Regio\". Il marchese fu sottoposto ad un lungo processo che si concluse con un'assoluzione. Dopo aver inutilmente tentato di assalire il castello i cittadini caggianesi lo denunziarono nuovamente e il nuovo procedimento giudiziario si protrasse fino alla vigilia della rivoluzione francese.\nLa diffusione degli ideali rivoluzionari fece nascere anche a Caggiano un \"Club della Libert\u00e0\", guidato da Vincenzo Lupo e da Giuseppe Antonio Abbamonte. Il regime borbonico arrest\u00f2 il primo e costrinse all'esilio il secondo, che divenne in seguito Segretario generale del ministro delle finanze nella Repubblica Cisalpina. Nel 1799 quando il generale francese Championnet proclam\u00f2 a Napoli la repubblica napoletana, Abbamonte, conosciuto a Caggiano come \"don Peppe\", fu nominato presidente del Comitato Centrale.\nL'ordinamento delle amministrazioni locali istituito durante l'occupazione francese e i regni di Giuseppe Bonaparte e di Gioacchino Murat (1809-1810), con il consiglio comunale (decurionato) che eleggeva il sindaco, sopravvisse alla Restaurazione\nI Caggianesi presero parte ai moti del 1820-1821 e del 1831. Il paese venne inoltre colpito da una notevole crisi economica e si sollev\u00f2 ancora nel 1848, In seguito alla nuova suddivisione amministrativa del regno di Napoli, il paese fece parte del distretto di Sala nel Principato Citeriore e fu capoluogo di circondario.\nNella notte tra il 16 e il 17 dicembre del 1857 fu colpito dal violento terremoto della Basilicata.\nDal 1860 al 1927, durante il Regno d'Italia divenne capoluogo dell'omonimo mandamento appartenente al Circondario di Sala Consilina.\nLa crisi si perpetu\u00f2 fino alla fine del XIX secolo incrementando il fenomeno dell'emigrazione soprattutto verso gli Stati Uniti, il Venezuela, l'Argentina e il Brasile.\nXX secolo: primo e secondo dopoguerra.\nSoprattutto a partire dal secondo dopoguerra, il paese si \u00e8 sviluppato ed esteso a valle delle vecchie mura di cinta ed il centro storico si \u00e8 progressivamente spopolato. Oggi Caggiano \u00e8 cos\u00ec diviso in due aree: il centro storico di origine romano-medioevale, racchiuso tra le mura, e l'area moderna. In questi ultimi anni, per\u00f2, forestieri hanno cominciato ad acquistare case proprio nel centro storico per trascorrervi i periodi di ferie ed il fine settimana.\nLa popolazione ha accusato sensibili flessioni demografiche in corrispondenza di 3 ondate migratorie verso le Americhe (essenzialmente USA) all'inizio del XX secolo e tra le due guerre mondiali, ed ancora le Americhe (oltre che verso gli USA anche in direzione di Venezuela ed Argentina) ma progressivamente sempre pi\u00f9 spesso l'Europa (essenzialmente la Germania Occidentale) ed il nord Italia nel secondo dopoguerra. In particolare, \nOggi la popolazione si \u00e8 attestata poco sopra le unit\u00e0.\nLa prima guerra mondiale caus\u00f2 diverse vittime tra i paesani (38 morti in combattimento, 7 dispersi, 9 in prigionia ed altri 10 per malattie contratte in guerra) e altre ne fece la seconda guerra mondiale (18 morti in combattimento, 4 dispersi e 7 per malattia).\nDal 1859 al 1927 \u00e8 stato capoluogo dell'omonimo mandamento appartenente al Circondario di Sala Consilina.\nLe principali attivit\u00e0 economiche sono l'agricoltura, l'allevamento, l'artigianato ed il commercio. I maggiori prodotti ricavati dal terreno sono cereali, olive ed uva. Scarsa \u00e8 la superficie boschiva, per la maggior parte di demanio comunale.\nSono, inoltre, presenti alcune piccole aziende manifatturiere, meccaniche e di trasformazione alimentare. \nIl terremoto del 23 novembre 1980, contrariamente a quanto avvenuto nei comuni limitrofi, ha solo sfiorato Caggiano senza provocare n\u00e9 morti n\u00e9 feriti, tanto che nell'occasione gi\u00e0 nelle prime ore successive all'evento partirono gruppi di volontari per soccorrere i paesi vicini.\nStemma.\nL'attuale stemma del comune \u00e8 sormontato da una corona turrita e contornato da due rami, uno di quercia ed uno di ulivo (emblema della repubblica italiana) uniti alla base con un nastro. in esso \u00e8 raffigurato non un imponente maniero con due alte torri ed un torrione merlati, che si erge su un rigoglioso prato verde.\nQuello riprodotto sui documenti ufficiali del Settecento reca invece la sagoma di una figura umana non abbastanza decifrabile. Un breve studio del prof. Carmine Paolo Carucci dal titolo \"Illustrazioni dell'antico stemma civico di Caggiano\" ne spiega il mistero:\n\u00abSullo stemma civico di Caggiano rinvenuto nel R(eale) Grande Archivio di Napoli\u00a0\u2013 scrive il Carucci\u00a0\u2013 \u00e8 effigiato un personaggio di aspetto giovanile in atto di chi cammina, coverto di giaco, con fascia a tracolla che finisce con due svolazzi al fianco sinistro, col petto fregiato di una croce, con corona marchionale sulla testa, e con la mano destra poggiata su d'un speciale bastone, sulla cui estremit\u00e0 superiore vedesi disegnato un edificio, che termina in alto con cupola con base circolare, circondata da fortilizi.\nLa mano sinistra ha l'indice piegato verso il suddetto edificio, indicando la meta da raggiungere ed in basso dallo stesso lato, ad una certa distanza osservasi una mezzaluna: il tutto circondato da una corona ovale di foglie di lauro.\nLa concessione di tale stemma all'Universit\u00e0 di Caggiano evidentemente allude al memorabile fatto storico al quale prese parte Alberedo, signore di Caggiano, nella spedizione della prima crociata. [\u2026] L'edificio figurato sull'estremit\u00e0 del bastone rappresenta la Basilica del Santo Sepolcro di Cristo [\u2026] volendo significare che i Caggianesi, sotto il comando del loro signore, vanno alla conquista del S(anto) Sepolcro per riscattarlo dal dominio islamico\u00bb.\nCaggiano nelle mappe antiche.\nNumerose sono le mappe antiche che riportano l'abitato, anche se con dizioni diverse dall'attuale. Fra queste\nMonumenti e luoghi d'interesse.\nArchitetture militari.\nIl castello di Caggiano, si trova sul lato orientale del paese, l'unico non difeso naturalmente e consiste in tre torri unite da un muro, con due porte d'accesso (dette, nel dialetto locale, \"ncap' lu pont\" e \"'mmocca lu pont\", ovvero \"bocca del ponte\"). Nei pressi delle due porte era la cappella dedicata a san Luca, conosciuta anche come \"Cappella della Guardia\". I primi apprestamenti difensivi risalgono forse al IX-X secolo, mentre i resti attualmente pi\u00f9 evidenti risalto all'epoca normanna, nell'XI secolo. Nel XIV e XV secolo la fortezza venne trasformata in residenza signorile. I Gesualdo vendettero nel XVI secolo gran parte del castello alle famiglie Isoldi (sudest) e Abbamonte (nord) e il settore nord-occidentale pass\u00f2 nel XIX secolo in propriet\u00e0 dei Carucci. Oggi buona parte del castello \u00e8 di propriet\u00e0 del comune.\nLe mura cittadine, sottoposte a un recente restauro, presentano dalle due originarie, quattro porte di accesso, due delle quali, sul lato orientale, collegate al castello. Altre porte di accesso alla citt\u00e0 erano la \"Pertuccia\" e la \"Male vicino\"\nSociet\u00e0.\nEtnie e minoranze straniere.\nAl 31 dicembre 2015 a Caggiano risultano residenti 82 cittadini stranieri.\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'omonima forania dell'arcidiocesi di Salerno-Campagna-Acerno, con due parrocchie:\nDialetto.\nLa parlata locale, tuttora diffusa a livello familiare, ha affinit\u00e0 con quelle lucane della Basilicata e come molte altre dell'Italia meridionale presenta influssi dal greco.\nCultura.\nCucina.\nLa cucina tradizionale di Caggiano \u00e8 tipicamente contadina in quanto i suoi ingredienti fondamentali e condimenti sono tutti frutto dei suoi campi e dell'allevamento, ad eccezione del sale da cucina, dello zucchero e di spezie come il pepe. Inoltre, sviluppatasi in un'epoca in cui l'autoproduzione era la norma, per la distanza che separa l'abitato dal mare quasi assente \u00e8 il pesce, ad eccezione di quello conservato (e quindi commercializzato) sotto sale: alici e baccal\u00e0.\nLa fertilit\u00e0 e variet\u00e0 del territorio ha comunque permesso lo sviluppo di una cucina molto ricca. Il comune, infatti, si estende dai 300-400 metri fino ai 1200\u20131300\u00a0m s.l.m. sostenendo un gran numero di coltivazioni: grano, orzo, granturco, vite, ulivo, noce, castagno, patate, lupini, pomodori, lattuga, rapa, cavolfiore, zucca, meli, peri, cachi, ceci, fagioli, granturco, pesche, prugne, fichi... Anche se in via di abbandono, una volta la pastorizia era praticata capillarmente (nei tempi andati erano molte le famiglie che possedevano qualche capra o pecora), cos\u00ec come l'allevamento di animali da cortile (le galline al calar del sole trovavano rifugio nelle stesse abitazioni dei loro proprietari) e, per i pi\u00f9 ricchi, il maiale. Non mancavano i conigli. Meno praticato era l'allevamento di bovini, oggi molto diffuso. Per tutte queste ragioni la tradizione culinaria caggianese in ogni stagione offre piatti legati alla ciclica disponibilit\u00e0 di ingredienti.\nDa notare che alcuni prodotti un tempo erano acquistati sempre dai paesi vicini perch\u00e9 inspiegabilmente si era convinti che non potessero crescere a Caggiano. Era il caso dell'aglio da Polla, delle cipolle da Sant'Arsenio o delle verze da Sant'Angelo Le Fratte. Lo scambio spesso avveniva in occasione di fiere e mercati che periodicamente si tenevano nei diversi comuni.\nI primi piatti.\nLa pasta.\nL'impasto per la preparazione della pasta \u00e8 molto povero, essendo normalmente costituito di sola farina ed acqua (circa 850cm\u00b3 di acqua per 1\u00a0kg di farina). Solo per alcuni formati speciali (ad es. per le sfoglie) sono occasionalmente aggiunte delle uova.\nIl tipo di pasta fatta in casa pi\u00f9 diffuso, perch\u00e9 di pi\u00f9 semplice preparazione, \u00e8 il \"cavat\u00ecedd\" o \"cru-s\u00eccchi\" (cavatello) preparato in diversi formati a seconda del tipo di condimento:\nUn altro formato molto diffuso perch\u00e9 di semplice preparazione \u00e8 la \"l\u00e0-a-na\", che si accompagna sempre con legumi o verdure, raramente con salsa di pomodoro. \u00c8 preparata tagliando in striscioline di alcuni millimetri una sfoglia arrotolata nel cui impasto sono state eventualmente utilizzate anche uova. Il risultato \u00e8 simile a delle strette fettuccine. Particolarmente apprezzate sono \"l\u00e0-a-ne e c\u00ecc'-r\", cio\u00e8 l\u00e0-a-ne e ceci insaporiti in bianco:, prezzemolo aglio e cipolla a pezzetti appena soffritti nell'olio, con l'aggiunta eventuale di \"vn-dr\u00e8-sc-ca\" (pancetta) tagliato a dadini. La \"l\u00e0-a-na\" era specialmente diffusa sia perch\u00e9 di preparazione veloce, sia perch\u00e9 adatta ad essere conservata per pi\u00f9 giorni. I condimenti brodosi con cui si sposa bene la rendevano, inoltre, un economico \"riempipancia\".\nDa notare che in dialetto caggianese solo usata al plurale la parola \"l\u00e0-a-na\" individua il tipo di pasta appena descritto mentre al singolare indica la sfoglia. \"La-anat\u00f9-r\" \u00e8 invece il mattarello utilizzato per stendere la sfoglia.\nLe \"zucuar\u00e8dd\" sono la versione caggianese e casalinga degli spaghetti. Preparato con un impasto di sola farina ed acqua, tradizionalmente ciascuna \"zucuar\u00e8dda\" \u00e8 ordinata in spirale per essere pi\u00f9 semplicemente prelevate per buttarla nell'acqua bollente. Si condiscono con la salsa di pomodoro.\nLe \"tagliarelle\" sono invece le tagliatelle preparate a partire dalla sfoglia stesa e tagliata in striscioline di circa un centimetro di larghezza.\nI formati di pasta pi\u00f9 ricchi ed importanti, sia per gli ingredienti sia per i tempi di preparazione, sono certamente \"fus\u00ec-dd\" (fusillo) e \"gravi\u00f9-ol\" (raviolo). In entrambi i casi l'impasto prevede l'aggiunta di uova.\nI \"fus\u00ec-dd\" sono un tipo di pasta lunga. Di forma irregolare, \u00e8 lavorato intorno ad un ferro angolato e sottile una volta ricavato dagli stecchetti degli ombrelli. La sua preparazione \u00e8 particolarmente lunga perch\u00e9 deve essere lasciato a \"ngru-sc-scu\u00e0\" o \"assucu\u00e0\" (cio\u00e8 ad asciugare o disseccare) per alcune ore altrimenti maneggiandolo quando \u00e8 ancora fresco (anche solo per buttarlo nell'acqua bollente) si schiaccia o si ostruiscono le estremit\u00e0, impedendone una cottura uniforme.\nIl \"gravi\u00f9-ol\" \u00e8 il classico raviolo preparato a partire da una sfoglia. Il ripieno \u00e8 costituito da un impasto di ricotta, uova, formaggio e prezzemolo tagliato a pezzetti. Sono conditi sempre con salsa di pomodoro e formaggio.\nPer quanto riguarda i primi, una menzione a parte meritano \"parmar\u00ecedd\" e \"tagliul\u00ec-n\".\nIl \"parmar\u00ecedd\" \u00e8 la variante del cavatello da mangiare, per tradizione, la domenica delle Palme. Il suo impasto prevede l'aggiunta di uova ed \u00e8 cavato a tre o quattro dita per farlo rassomigliare ad una foglia di ulivo. Lo si condisce con salsa di pomodoro.\nI \"tagliul\u00ec-n\" sono una variante della \"l\u00e0-a-na\" preparata per l'Ascensione. Il suo impasto prevede uova e si differenzia dalla \"l\u00e0-a-na\" perch\u00e9 la sfoglia arrotolata \u00e8 tagliata ancora pi\u00f9 sottilmente: \"f\u00ecn c\u00f2-m nu cap\u00e8dd\" (sottile come un capello). Anche la preparazione \u00e8 particolare: prima di aver raggiunto la cottura completa in acqua, sono scolati e quindi versati nel latte bollente per terminarla. Sono quindi serviti nello stesso latte in cui hanno completato la cottura. Una volta il latte era quello fresco di pecora, oggi ci si accontenta di latte intero a lunga conservazione.\nLa pasta preconfezionata, infine, ancora fino agli anni sessanta del secolo scorso era acquistata sfusa e consumata solo nelle giornate di festa come il pranzo della vigilia di Natale: chi poteva acquistava un po' di spaghetti che condiva con il baccal\u00e0 al sugo o, per chi non poteva permetterselo, con le alici salate. Queste ultimi sono i due unici primi a base di pesce della tradizione caggianese.\nI condimenti.\nLa salsa al pomodoro era un condimento che, al di fuori del periodo di disponibilit\u00e0 del prodotto fresco, era riservato solo alle feste. Nel resto dell'anno, infatti, si poteva consumare solo quella che ciascuna famiglia confezionava sottovuoto in agosto e settembre, usanza ormai sempre meno praticata:\nAlcuni preparavano anche il concentrato di pomodoro, lasciando essiccare al sole la passata cotta.\nCos\u00ec confezionata, la salsa poteva essere consumata anche dopo anni.\nI legumi pi\u00f9 spesso utilizzati come condimento dei primi erano (e sono) fagioli, ceci e, quando disponibili, fave e piselli freschi. I legumi, infatti, coniugano all'elevato contenuto energetico una semplice coltivazione. Una volta essiccati, inoltre, sono facilmente conservati in dei semplici sacchi anche per mesi. Li si preparano di solito in bianco, su un fondo di aglio o cipolla soffritti.\nI legumi essiccati, cos\u00ec come il grano, erano una volte sfruttati anche per conservare le uova: tra i chicchi, infatti, la temperatura \u00e8 costante per tutto l'anno e cos\u00ec le uova vi potevano essere conservati per lungo tempo fino a qualche fiera dove erano barattate con altro o accumulate in vista di qualche occasione particolare (ad es. una festa di matrimonio).\nPer quanto riguarda le verdure, molto apprezzate sono verze e broccoli, anche loro preparate in bianco in abbondante brodo e su un fondo di aglio soffritto, con l'eventuale aggiunta di un pomodoro tagliato a pezzetti grossi. Una volta, quando qualche famiglia non possedeva un terreno adatto alla loro crescita, spesso trovava pi\u00f9 redditizio fittare da un conoscente qualche solco di un terreno migliore da lavorare in proprio.\nNon potevano mancare, naturalmente, le patate, prodotte in grande quantit\u00e0 nelle zone montane.\nIndipendentemente dalla base utilizzata per il condimento, a piacere tanti accompagnano i primi con il peperoncino essiccato o, quando \u00e8 fresco, morsicato.\nPiatti a base di carne.\nPer motivi prettamente economici, la dieta di una volta era povera di carne ed uova.\nLa carne, infatti, era un bene che anche i pi\u00f9 ricchi si concedevano raramente: i pi\u00f9 allevavano gli animali per venderli cos\u00ec da pagare le tasse, prima fra tutte la \"funduaria\" (la patrimoniale), o comprare scarpe ed abiti. Quando per\u00f2 vendevano la carne gi\u00e0 macellata, conservavano per s\u00e9 le parti meno pregiate che poi sfruttavano inventando piatti poveri, ma capaci di dare soddisfazione a tutta la famiglia.\nTra questi, la \"p\u00e8ttla\" \u00e8 forse il piatto di carne povero per eccellenza, necessitando della sola pelle di pollo. Questa \u00e8 tolta all'animale la pi\u00f9 integra possibile, quindi imbottita con un impasto a base di pane, uova, formaggio, prezzemolo... infine completamente richiusa con ago e filo prima di essere bollita in un brodo solitamente vegetale. \u00c8 servita tagliata a fette.\nUna variante decisamente pi\u00f9 ricca (e moderna) \u00e8 la \"mbutt-t\u00f9ra\", dove al posto della pelle di pollo si usa la pancetta di vitello.\nLa \"lingua di bue\" \u00e8 una parte dell'animale capace di fornire tanta carne. Prima per\u00f2 deve essere bollita a lungo cos\u00ec da poterla scorticare per liberarla dalla superficie ruvida che la riveste e protegge consentendo all'animale di mangiare anche erbe spinose. La carne \u00e8, invece, molto morbida e pu\u00f2 essere preparata a piacere. Il suo sapore dolciastro \u00e8 facilmente mitigato cuocendo la carne nel vino bianco. Anche per questo \u00e8 particolarmente adatta per le pizzaiole (aglio, origano, pomodori a pezzetti ed un po' d'olio) il cui sugo \u00e8 buono anche per condire la pasta.\nPer quanto riguarda il maiale, \u00e8 noto che dell'animale si sfrutta tutto.\nLa lavorazione delle sue carni \u00e8 un'operazione molto delicata da eseguire entro poche ore dall'uccisione per impedire che i batteri l'attacchino rovinandola irreparabilmente. Per questa ragione un rito che si ripeteva innumerevoli volte nell'abitato come nei casolari in campagna tra la fine dell'autunno e l'inizio dell'inverno era proprio l'uccisione dei maiali, a cui i proprietari chiamavano a partecipare un congruo numero di parenti e conoscenti con i quali si mangiavano le parti meno pregiate a pranzo e cena in cambio di un aiuto nella macellazione e nella preparazione dei salumi. Il tutto doveva concludersi nel giro di uno-due giorni al massimo. Salsicce, capocolli, sopressate... erano poi lasciati stagionare appesi al soffitto della cucina per sfruttare il fumo dei focolari.\nPer ucciderlo, il maiale era bloccato da un buon numero di persone su una panca, quindi gli si recideva la giugulare e l'animale moriva dissanguato dopo un'agonia di alcuni minuti. Questa macabra procedura era giustificata dalla necessit\u00e0 di dissanguarlo per impedire che il sangue coagulandosi ne rovinasse le carni: oggi la disponibilit\u00e0 di macchine che velocizzano la macellazione e lavorazione consente di uccidere l'animale molto velocemente, quando invece tali operazioni erano svolte manualmente, non era assolutamente possibile evitarlo. Comunque neppure il sangue era buttato, ma raccolto e poi bollito con l'aggiunta di zucchero, cacao e cioccolato fino a formare il sanguinaccio, un dolce molto ricercato.\nFra le parti povere del maiale, c'\u00e8 la cotica ed il lardo.\nLa cotica la si mangia in diversi modi, ad esempio come involtini conditi con aglio e prezzemolo cotti nella salsa di pomodoro. In questo modo anche il sugo diventa pi\u00f9 ricco e aderisce ben bene alla porosit\u00e0 tipica della pasta fatta a mano.\nIl lardo era particolarmente apprezzato perch\u00e9, messo sotto sale e riposto in un luogo fresco, pu\u00f2 essere conservato per diversi mesi. La sua salamoia, inoltre, era recuperata per condire la pasta risparmiando, cos\u00ec, sul sale, un condimento indispensable quanto costoso.\nSciogliendolo in una pentola, dal lardo si ricava lo strutto. Se fritto a pezzetti, la parte che si scioglie raffreddandosi diventa ancora strutto, il resto delle bont\u00e0 croccanti da mangiare caldi: \"fr\u00ectt-le\" (cigole). Un pugno di fr\u00ectt-le pu\u00f2 anche essere utilizzato per condire l'impasto per preparare il pane.\nPiatti a base vegetale.\nI piatti a base di verdure, sia coltivate che raccolte selvatiche nei campi incolti o ai margini delle strade, sono numerosi e ricchi di varianti. Fra questi:\nGeografia antropica.\nFrazioni.\nLo statuto comunale di Caggiano non menziona alcuna frazione. In base al 14\u00ba Censimento Generale della Popolazione e delle Abitazioni, le localit\u00e0 abitate sono:\nAmministrazione.\nAltre informazioni amministrative.\nIl comune fa parte della Comunit\u00e0 montana Tanagro - Alto e Medio Sele.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nSport.\nA.S. Caggianese \u00e8 l'associazione sportiva comunale sorta nel 2004. Dal 2004 al 2009 ha militato nel calcio a 5. Nel campionato 2009-2010 milita nel campionato di Calcio di Terza Categoria della Provincia di Salerno nel girone \"C\" posizionandosi al 4\u00ba posto."}
{"id": "29668", "revid": "124598750", "url": "https://it.wikipedia.org/wiki?curid=29668", "title": "Calvanico", "text": "Calvanico (\"Crav\u00e0nich\u00eb\" in campano) \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nL'abitato di Calvanico \u00e8 circondato da montagne su quasi tutti i lati. La vetta pi\u00f9 alta \u00e8 il monte Mai ( metri), ma altre vette imponenti sono il Pizzo San Michele, il Toppo dell'Uovo, i monti Tre Cappelle e gli impervi crinali del monte Serrapiana e delle Serre del Torrione. A Sud il profilo montuoso \u00e8 pi\u00f9 dolce e le montagne sono meno impervie, tra queste annoveriamo il monte Monna, il monte Marano, il Mon Vosco e la Nevea che chiudono a Sud la Valle Calvanicese. Il territorio di Calvanico comprende estesi boschi misti di latifoglie e immensi castagneti. Il Faggio domina la scena su vaste porzioni del territorio Calvanicese, nelle fredde valli dei monti Mai forma faggete a perdita d'occhio (valle del Faggeto), ma \u00e8 ben presente anche sulle colline a Sud del paese dove \u00e8 presente la sorgente denominata acqua dei Faggi. La quercia domina i ripidi pendii del monte Serrapiana. Boschi misti di latifoglie sono ben presenti in tutto il territorio e si alternano a estesi Castagneti e Noccioleti di alta qualit\u00e0.\nLa buona esposizione del territorio sia agli umidi e miti venti marittimi che a quelli pi\u00f9 freddi appenninici rende ottima e unica la qualit\u00e0 delle Castagne e delle Nocciole di Calvanico.\nLe Castagne di Calvanico appartengono alla qualit\u00e0 IGP di Serino, con caratteristiche organolettiche uniche (Qualit\u00e0 di castagna che cresce solo sulle pedemontane dei monti del Terminio, dei monti Mai e del Pizzo San Michele).\nAnche le Nocciole di Calvanico sono di alta qualit\u00e0 appartenendo alla famiglia della famosa Nocciola Tonda di Giffoni, nota in tutta Italia. La tonda di Giffoni cresce lungo la fascia collinare tra la vicina Giffoni e Calvanico.\nGli uliveti a Calvanico sono pochi e sono presenti solo sui pendii ben aperti verso il mare e con esposizione a Sud. In alcuni inverni particolarmente rigidi (come il 2017 o il 1985) molte piante di Ulivo sono state danneggiate dalla neve e dal gelo\nClima e Idrografia.\nIl clima \u00e8 quello tipicamente di alta collina interna esposta al versante Tirrenico dell'Italia centro-meridionale, caratterizzato da inverno piuttosto freddo e molto piovoso, estati miti, rese piacevoli dalla Brezza di Monte (Calata dal Pizzo San Michele secondo la denominazione locale) che rinfresca le serate calvanicesi. Di giorno si attiva una piacevole ventilazione di brezza da ponente, arriva dal golfo e risale la vallata. L'estate \u00e8 la stagione meno piovosa (ma non mancano improvvisi temporali o acquazzoni che si formano dai monti Mai). Le stagioni intermedie sono parecchio piovose.\nI venti umidi marittimi (Libeccio, Scirocco e Ponente) risalgono le barriere montuose delle Serre del Torrione o del Pizzo San Michele generando frequenti e persistenti precipitazioni sull'area. Nel periodo autunnale le precipitazioni possono durare giorni e giorni intervallate solo da brevi pause. Picco precipitativo in autunno- inverno.\nLa nevicate, nonostante la vicinanza al mare, sono un fenomeno frequente a Calvanico. I freddi venti Settentrionali (Tramontata, Maestrale e Grecale) accumulano umidit\u00e0 sulla retrostante catene montuosa dei Mai, generando nubi e precipitazioni nevose (in inverno) talora abbondanti. Non sono rare veloci nevicate anche ad inizio primavera (marzo- aprile) a Calvanico. Tra le faggete dei monti Mai la neve resiste per molti mesi ogni anno e alimenta le grandi riserve idriche della Montagna. Le grandi riserve idriche della catena dei monti Mai non solo alimentano gli acquedotti di Calvanico e della Valle dell'Irno, ma in parte alimentano anche gli acquedotti della citt\u00e0 di Salerno (con le captazioni di Prepezzano) e i Grandi Acquedotti della Tornola di Serino (Versante Nord), che portano l'Acqua fino a tutta la citt\u00e0 e provincia di Napoli (a Serino le acque che scendono dai monti Mai si riuniscono con l'enorme mole di acque che scende dal vicino monte Terminio)\nL'Acqua Pura di Calvanico\nSono innumerevoli le sorgenti sparse sul territorio di Calvanico, alcune scendono verso il golfo di Salerno e altre si dirigono verso la piana di San Severino per sfociare addirittura nel Golfo di Napoli.\nDai monti Mai si formano grandi Sorgenti ricche di acqua che alimentano anche vari acquedotti tra le province di Salerno, Napoli e Avellino. L' Acqua della Tagliata, del Faggeto, Del Gradone, della Nocciola, Acqua della Bugia , Acqua del Cerino e tante altre altre sorgenti si formano alle falde dei monti Mai. \nDal Pizzo San Michele le sorgenti principali sono quelle dell'acqua Santa (anche essa alimenta alcuni Acquedotti), Acquella e Acqua Carpegna).\nInnumerevoli le sorgenti anche sulla fascia montuosa a Sud del Paese dove si annoverano, tra le principali, l'acqua dei Montemarano, di Tofa, della Nevea, dei Faggi, del Cannolicchio e altre sorgenti.\nLa ricchezza di acqua del territorio \u00e8 stata motivo di ricchezza fin dai tempi antichi. Sul territorio di Calvanico ci sono almeno 5 mulini ad acqua che in passato sfruttavano l'acqua come fonte di Energia e lavoro per trasformare materie prime in prodotti finiti.\nA Capo Calvanico in passato si lavoravano anche i bachi da seta sul ruscello passante per il vallone della Tenda.\nStoria.\nCalvanico nacque gi\u00e0 nella Preistoria.\nNegli anni si evolve, e diventer\u00e0 un vero e proprio feudo, verranno costruite molte chiese, palazzi e ville.\nNel Medioevo, una leggenda, narra, che, sul Pizzo San Michele, apparse l'omonimo arcangelo, e venne eretta una chiesa in suo onore. Nel 1600 venne costruita una statua dedicata all'arcangelo, fatta interamente d'argento motivo di culto intenso da parte dei Calvanicesi, e non solo, anche di molti italiani provenienti da nord. Nel '700 vennero demolite alcune chiese, per fare spazio ad altre parrocchie. Nel 1973 vennero trovati degli scheletri nella congrega della chiesa del Salvatore, appartenenti alla prima met\u00e0 del '700, forse alcuni schiavi morti proprio in quel luogo.\nIl territorio comunale fu gravemente danneggiato dal terremoto del 1980.\nMonumenti e luoghi d'interesse.\nAree naturali.\nL'area naturalistica \"Frassineto\" si estende su una superficie di 81,25 ettari, \u00e8 ricoperta interamente da bosco ceduo avviato ad alto fusto, deve la sua denominazione al frassino, largamente presente. Essa \u00e8 ubicata per la maggior parte nel territorio di Calvanico (circa (77,1 ettari) e per la restante parte nel territorio di Fisciano (circa 4,15 ettari). \u00c8 percorsa da quattro sentieri. \nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'arcidiocesi di Salerno-Campagna-Acerno.\nAmministrazione.\nAltre informazioni amministrative.\nIl comune fa parte della Comunit\u00e0 montana Irno - Solofrana e dell'Unione dei Comuni Valle dell'Orco."}
{"id": "29670", "revid": "1543377", "url": "https://it.wikipedia.org/wiki?curid=29670", "title": "Campora", "text": "C\u00e0mpora \u00e8 un comune italiano di 359 abitanti della provincia di Salerno in Campania.\nGeografia fisica.\nIl comune \u00e8 situato nella parte centrale del Cilento, a circa 15\u00a0km nord da Vallo della Lucania, ed \u00e8 parte del suo parco nazionale. La parte orientale del territorio comunale \u00e8 compresa nell'area forestale di Pruno, ed \u00e8 collegata ai villaggi tramite una strada provinciale di montagna, la via di Carmignano, che si congiunge con la strada provinciale Pruno-Laurino e successivamente con la Piaggine-Pruno-Rofrano.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nIl nome \"Campora\" deriverebbe dal latino \"campus\", nella duplice accezione di \"luogo piano\" e di \"superficie agraria\".\nLe prime notizie di un feudo e un probabile castello risalgono al periodo normanno (1077-1194), probabilmente al 1170, quando Turgisio de Campora, ciambellano di Terra di Lavoro, ne divenne il proprietario.\nDal 1811 al 1860 ha fatto parte del circondario di Gioi, appartenente al distretto di Vallo del regno delle Due Sicilie. Nell'immediato periodo postunitario (1862-1863) numerosi cittadini, capeggiati dall'avvocato Giuseppe Tardio, si riunirono in banda armata per contrastare le attivit\u00e0 degli invasori piemontesi.\nDal 1860 al 1927, durante il regno d'Italia ha fatto parte del mandamento di Gioi, appartenente al circondario di Vallo della Lucania.\nSociet\u00e0.\nEtnie e minoranze straniere.\nAl 31 dicembre 2007 a Campora risultano residenti 3 cittadini stranieri. Le nazionalit\u00e0 sono:\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla diocesi di Vallo della Lucania, con una parrocchia:\nAmministrazione.\nAltre informazioni amministrative.\nIl comune fa parte della Comunit\u00e0 montana Calore Salernitano e dell'Unione dei comuni Alto Calore.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "29673", "revid": "1633914", "url": "https://it.wikipedia.org/wiki?curid=29673", "title": "Casalbuono", "text": "Casalbuono \u00e8 un comune italiano di abitanti della provincia di Salerno in Campania.\nGeografia fisica.\n\u00c8 posto a 661 metri di altitudine ed \u00e8 circondato dalle montagne Gioncolo e Monte Difesa ed \u00e8 attraversato dal Calore Lucano\nStoria.\nSorto nel XIII secolo quale feudo della Abbazia di Santa Maria di Cadossa, il cui Abate esercitava la giurisdizione feudale sulle cento famiglie residenti. Con bolla di Papa Leone X del 17 novembre 1514 pass\u00f2 sotto la Certosa di Padula (San Lorenzo). Sino al Regio Decreto del 14 dicembre 1862 n\u00b01078 era chiamato Casalnuovo.\nDal 1811 al 1860 ha fatto parte del circondario di Montesano, appartenente al Distretto di Sala del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Montesano sulla Marcellana, appartenente al Circondario di Sala Consilina.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele e all'Autorit\u00e0 di bacino interregionale del fiume Sele.\nIl comune fa parte della Comunit\u00e0 montana Vallo di Diano.\nBibliografia.\nPer il paese di Casalbuono (Casalnuovo) e il suo castello baronale:\nInoltre, nel vol. II, libro VI, cap. VI, tav. VI, \u00e8 presente una grande mappa geografica con la posizione di Casalbuono (Casalnuovo) e dei suoi dintorni.\nInoltre, si pu\u00f2 conoscere la storia di Casalbuono, attraverso le due Cronologie scritte da Calabria Michele, gi\u00e0 Sindaco e Direttore Didattico, che vanno dall'anno 1913 al 1944 e dall'anno 1945 al 1975.Lavori densi di ricordi incancellabili e notizie dettagliate su come si viveva a Casalbuono in quegli anni.\nPer il patrono del paese di Casalbuono:"}
{"id": "29674", "revid": "124560562", "url": "https://it.wikipedia.org/wiki?curid=29674", "title": "Casal Velino", "text": "Casal Velino (\"Casalicchio\" in dialetto cilentano) \u00e8 un comune italiano di abitanti della provincia di Salerno in Campania.\nConosciuto sino al 1893 con il nome di \"Casalicchio\" (dal latino medievale \"casalicolus\", \"piccolo casale\"), il territorio comunale fa parte della Costiera cilentana e del Parco nazionale del Cilento, Vallo di Diano e Alburni.\nGeografia fisica.\nTerritorio.\nSituata nel Cilento, regione storico-geografica della Lucania afferente alla Campania. Fa parte del Cilento e nel 2010 ha avuto anche il premio bandiera blu. \u00c8 lontano 4\u00a0km da Ascea, 5\u00a0km da Pioppi (frazione di Pollica), 9 da Acciaroli (altra frazione di Pollica), 15 da Vallo della Lucania e circa 90 da Salerno.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nIl borgo, denominato precedentemente Casalicchio, dal 1811 al 1860 ha fatto parte del circondario di Pollica, appartenente al distretto di Vallo del regno delle Due Sicilie.\nCon l'annessione al regno di Sardegna ha cambiato il toponimo in Casal Velino (a volte \"Casalvelino\" in atti pubblici). Dal 1860 al 1927, durante il regno d'Italia ha fatto parte del mandamento di Pollica, appartenente al circondario di Vallo della Lucania.\nSimboli.\nLo stemma e il gonfalone del comune sono stati concessi con D.P.R. del 28 maggio 2013 che modifica lo stemma precedentemente in uso che recava nel capo due rami di quercia e d\u2019alloro, annodati da un nastro dai colori nazionali.\nSociet\u00e0.\nEtnie e minoranze straniere.\nAl 31 dicembre 2007 a Casal Velino risultano residenti 154 cittadini stranieri. Le nazionalit\u00e0 pi\u00f9 rappresentate sono:\nReligione.\nLa maggioranza della popolazione \u00e8 di religione cristiana di confessione cattolica; il comune appartiene alla diocesi di Vallo della Lucania, con quattro parrocchie:\nL'altra confessione presente \u00e8 quella evangelica con una comunit\u00e0:\nGeografia antropica.\nFrazioni.\nIn base allo statuto comunale di Casal Velino, le frazioni sono:\nEconomia.\nTurismo balneare nella frazione Marina di Casal Velino.\nInfrastrutture e trasporti.\nIl collegamento ferroviario avveniva attraverso la stazione di Casal Velino. Insiste nel territorio comunale la stazione di Vallo della Lucania-Castelnuovo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29676", "revid": "1444396", "url": "https://it.wikipedia.org/wiki?curid=29676", "title": "Caselle in Pittari", "text": "Caselle in P\u00ecttari \u00e8 un comune italiano di abitanti della provincia di Salerno in Campania.\nGeografia fisica.\nCaselle in P\u00ecttari \u00e8 un paesino del Cilento arroccato su una collina a 444 , sovrastato dalla torre medievale. Da qui si ammira il monte Cervati (1898 m) dalle cui sommit\u00e0 sgorgano le acque del fiume Bussento che attraversa il territorio di Caselle in un primo tratto, fino al lago Sabetta, per poi essere inghiottito dalle viscere della terra presso La Rupe, a est dell'abitato. Nel lustro 2004/2009 il paese ha subito vari restauri.\nStoria.\nLe indagini archeologiche compiute negli ultimi decenni documentano che il territorio fu abitato sin dall'et\u00e0 preistorica; infatti nella Grotta di San Michele si \u00e8 rinvenuta ceramica appartenente all'orizzonte preistorico.\nAltre rinvenimenti, riferiti all'et\u00e0 del Bronzo Finale (1150 - 900 a.C.), si sono rinvenuti in localit\u00e0 Laurelli.\nReperti, databili all'et\u00e0 del Ferro (fine VII sec. a.C.), sono stati rinvenuti sul Colle Serra.\nNel V secolo a.C. i Lucani, provenienti dalle aree interne, si insediano in localit\u00e0 Laurelli luogo in cui impiantano un abitato prolifico sino al III secolo a.C. epoca in cui il territorio fu conquistato dai Romani.\nA seguito della caduta dell'Impero romano Caselle \u00e8 ricordato dalle fonti per la pratica del culto dell'Arcangelo Michele, diffusosi nel territorio nel VII secolo con l'arrivo dei monaci bizantini, sul monte San Michele.\nAgli inizi dell'XI secolo il principe longobardo di Salerno, Guaimaro III, fond\u00f2 sul Monte San Michele o Pittari l'Abbazia di Sant'Angelo i cui resti sono tuttora visibili al di sotto del complesso criptologico.\nNel 1067 Caselle \u00e8 menzionata nella Lettera Pastorale con la quale l'Arcivescovo di Salerno Alfano I annunciava al clero la nomina a vescovo dell'abate di Cava, Pietro Pappacarbone, nella ricostituita Diocesi di Policastro.\nNel 1137 Caselle \u00e8 menzionata nel \"Catalogus Baronum\" come \"territorio\" dipendente dal Cenobio e dalla chiesa di Santa Maria di Grottaferrata di Rofrano. Sempre nello stesso elenco, nel 1154, Caselle \u00e8 registrata come possedimento di Gisulfo di Padula.\nIn epoca angioina, in particolare negli anni della guerra del Vespro (1282 - 1302) combattuta dagli Angioini di Napoli e gli Aragonesi di Sicilia, Caselle dovette costituire uno dei castri (fortezza) della seconda linea difensiva interna come sembrano testimoniare i resti del maschio a forma di torre cilindrica.\nNel 1299 Carlo II lo Zoppo assegna Caselle al Principato Citeriore e divenne in seguito, nella prima met\u00e0 del XIV secolo a.C., possedimento della famiglia Sanseverino (il primo feudatario fu Almerico Sanseverino a cui successe il figlio Tommaso).\nNel 1386 il re di Napoli affid\u00f2 Caselle a Guarello Orilia poich\u00e9 i Sanseverino gli si erano schierati contro nella lotta con Luigi II D'Angi\u00f2.\nNel 1442, con l'inizio della dominazione aragonese (1442 - 1504) nel Regno di Napoli, Caselle fu affidata ad Almerico, figlio di Tommaso Sanseverino, a cui successe il figlio Guglielmo che nel 1485 prese parte alla Congiura dei Baroni contro Ferrante D'Aragona. Le truppe aragonesi ebbero la meglio e Guglielmo fu privato di tutti i suoi feudi per aver partecipato alla Congiura: Alfonso II nomin\u00f2 governatore il milite Valerio De Gizzis di Chieti.\nNel 1496 Guglielmo, per volere di Ferdinando II, fu reintegrato in tutti i suoi beni e Caselle ritorn\u00f2 in possesso dei Sanseverino (Roberto II rilev\u00f2 nel 1506 la terra di Caselle a cui successe, nel 1510, Ferrante).\nAll'inizio del XVI secolo la dominazione spagnola sostitu\u00ec quella aragonese. Caselle, dopo anni difficili caratterizzati dalle scorrerie dei pirati saraceni e turchi, si ingrand\u00ec e offr\u00ec condizioni favorevoli di vita sino agli ultimi decenni del XVI secolo. Nel 1570 Pietro De Stefano acquist\u00f2 Caselle per la somma di 11.500 ducati. Il dominio dei De Stefano si protrasse sino al 1674 anno in cui Pietro, ultimo della nobile famiglia napoletana, fu costretto a vendere il feudo al giudice Angelo Cristiani a causa dei debiti che aveva assunto e che non riusc\u00ec a pagare: i nobili furono costretti a contrarre debiti a causa delle carestie, dell'eccessivo carico fiscale e delle epidemie che ridussero le entrate.\nNel 1683 il feudo fu ereditato dal figlio di Angelo Cristiani, Didaco a cui successe il figlio Angelo Maria. Quest'ultimo mantenne il feudo sino al 13 giugno 1764, giorno in cui divenne feudataria del marchesato la figlia Chiara. Il feudo pass\u00f2 ai Mazzarotta che dominarono sino all'eversione delle leggi feudali (1806).\nDal 1811 al 1860 ha fatto parte della suddivisione del Regno delle due Sicilie, circondario di Sanza appartenente al distretto di Sala.\nDal 1861 al 1927 durante il regno d'Italia (1861-1946) ha fatto parte del circondario di Sala Consilina.\nMonumenti e luoghi d'interesse.\nAree naturali.\nVerso ovest si possono osservare le rocce del monte Bulgheria, o pi\u00f9 a nord le luci del santuario di Novi Velia sulla cima del monte Gelbison); verso sud-est per cercare uno scorcio verso il mare (che un tempo probabilmente era scrutabile dalle sommit\u00e0 della torre). Infine, si scorge il pietroso monte Pittari, che tra l'altro ha contribuito al nome del paese, con il santuario di San Michele Arcangelo tanto venerato dai casellesi.\nLa superficie territoriale si estende su 44,62\u00a0km\u00b2 ed \u00e8 prevalentemente collinare.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele.\nIl comune fa parte della Comunit\u00e0 montana Bussento - Lambro e Mingardo"}
{"id": "29677", "revid": "135224", "url": "https://it.wikipedia.org/wiki?curid=29677", "title": "Castel San Giorgio", "text": "Castel San Giorgio (\"Sangi\u00f2rg\u00eb\" in campano) \u00e8 un comune italiano di abitanti della provincia di Salerno in Campania.\nGeografia fisica.\nIl territorio di Castel San Giorgio confina con Nocera Inferiore, Roccapiemonte, Mercato San Severino e Siano. Si estende nella media valle del Sarno tra le terre dell'Agro Nocerino Sarnese da un lato, e del sanseverinese e del montorese dall'altro.\nI suoi rilievi montuosi sono: Montecastello (detto anche \"Monte Torello\", ), Monte o Collina di Sant'Apollinare (detto anche \"Monte di Santa Maria a Castello\", ), Cappella di Paterno (), Monte San Michele () e Poggio Coviglia (o \"Monte Iulio\" o \"Montagna del Drago\", ).\nLa rete idrografica superficiale \u00e8 rappresentata dal corso del torrente Solofrana (presso il \"canale dei Mulini\") che solca anche il territorio della confinante Roccapiemonte. Ad esso convergono diversi alvei, alcuni per\u00f2 prosciugati.\nStoria.\nPrima dell'Unit\u00e0 d'Italia si chiamava San Giorgio, e con decreto prefettizio del 4 gennaio 1863 fu aggiunto Castel.\nL'attuale territorio comunale era anticamente parte integrante della citt\u00e0 di \"Nuceria Alfaterna\". Nella sua antichissima unit\u00e0 territoriale ha visto, nel corso dei secoli momenti di grandissimo interesse storico e sociale.\nIl territorio si impone all'attenzione della storia perch\u00e9 \u00e8 stato percorso da vicende belliche che partono dalle imprese di Annibale in Campania.\nQuest'ultimo, comandante dell'esercito di Cartagine in lotta con Roma nelle guerre puniche, attravers\u00f2 la \"Montagna Spaccata\" (da allora ridenominato \"Passo dell'Orco\", dal soprannome che fu affibbiato al sanguinoso Annibale) con i suoi soldati e coi suoi elefanti, e si ripos\u00f2 brevemente nella zona di Campomanfoli, attuale frazione di Castel San Giorgio, prima di mettere a ferro e fuoco Nuceria Alfaterna.\nCastel San Giorgio ha vissuto in maniera brillante il periodo romano (grazie alla riconoscenza del Senato romano per aver tentato stoicamente di arrestare Annibale), il Medioevo ed il Rinascimento. La Chiesa di San Salvatore, di Santa Barbara, il Castello, Santa Maria a Castello e tutta una serie di edifici antichi, provano lo splendore culturale e la storia di Castel San Giorgio.\nDai primi anni del sec. XVI \u00e8 feudo della famiglia Villani di S.Severino, che verso il 1540 lo vende ad un de Santis. Il feudo \u00e8 ancora di propriet\u00e0 di questa famiglia alle soglie del sec. XVII.\nDal 1661 fu feudo della famiglia Sarno(in cui era confluita l'altra casata dei Prignano in quanto estintasi). Si ricorda la figura del Barone Girolamo Sarno intimo amico dell'allora vicer\u00e9 cardinale Antonio Zapata e convinto sostenitore dell'indipendenza del Reame di Napoli dalle potenze europee del tempo e grazie al cui fare si riusc\u00ec nel 1734 ad ottenere la sognata indipendenza con Carlo III. L'ultima intestazione di tale feudo risale al 9 settembre 1771 in persona del barone Antonio Sarno. Oggigiorno la famiglia il cui ultimo discendente fu il cavaliere Girolamo Sarno, deceduto nel 2000, risiede a Chiaiano.\nCastel San Giorgio \u00e8 stato al centro di ogni avvenimento che ha riguardato il territorio nocerino sarnese, proprio a causa della sua posizione \"cerniera\" tra l'Agro e l'Irno.\nPassato il periodo fascista ed il terribile passaggio dell'esercito nazista, Castel San Giorgio ha affrontato con umilt\u00e0 il periodo post bellico, ricostruendo ponti, ferrovie, strade e facendo ripartire quell'economia locale basata su prodotti agricolo-conservieri e artigianato.\nNon si pu\u00f2 dimenticare infatti che da Castel San Giorgio alla fine dell'Ottocento e alla fine del secolo partirono non pochi scalpellini (soprattutto di Lanzara) e fabbri che hanno contribuito alla costruzione della diga di Assuan in Egitto.\nQuesta terra ha avuto dall'inizio del secolo buoni amministratori e molti dei suoi figli si sono distinti nella Prima e nella Seconda guerra mondiale, come anche nella politica nazionale, se si pensa a Giovanni Amendola, Gerardo Soglia, Calvanese e Conforti. \nDal 1811 al 1860 \u00e8 stato capoluogo dell'omonimo circondario appartenente al Distretto di Salerno del Regno delle Due Sicilie.\nDal 1860 al 1927, durante il Regno d'Italia \u00e8 stato capoluogo dell'omonimo mandamento appartenente al Circondario di Salerno.\nCastel San Giorgio adotta dal 2001 la \"raccolta differenziata\" dei rifiuti, ed \u00e8 insieme a Mercato San Severino uno dei Comuni cosiddetti \"ricicloni\" della Provincia di Salerno e non solo, grazie all'alta percentuale raggiunta in particolar modo negli ultimi anni. \nTale politica ambientalista ha fatto s\u00ec che Castel San Giorgio rimanesse quasi \"immune\" nella famigerata \"emergenza rifiuti\" che ha colpito la Campania nel 2008. Il 18 luglio 2013 nella sala convegni di Villa Calvanese presenta per la prima volta in Italia le buste per la raccolta differenziata con codice a barra identificativo ed associato per utente. \nQuesto progetto, ideato dall'Assessore Michele Salvati, consentir\u00e0 all'ente di essere all'avanguardia nel settore Ambientale. \nNel mese di febbraio 2014 Castel San Giorgio raggiunge il 77,70% di raccolta differenziata posizionandosi tra i primi comuni Italiani.\nNell'XI edizione di Comuni Ricicloni 2015 il Comune di Castel San Giorgio viene premiato come miglior comune salernitano per la raccolta differenziata dei comuni compresi nella fascia tra i e i abitanti ed inoltre nella classifica generale si classifica al 6\u00ba posto su 550 comuni con una percentuale del 77,51% e un indice ipac del 82,25%.\nNel parco intitolato a Francesco Apostolico, nella frazione di Castelluccio, \u00e8 stata inaugurata la prima Casa dell'acqua di tutto l'Agro nocerino-sarnese. \nLa casa \u00e8 stata installata a costo zero ed \u00e8 una delle tre case presenti in tutta Italia ad avere tre erogatori. \nLa casa dell'acqua \u00e8 stata inaugurata il giorno 3 giugno 2013.\nLo stemma comunale ritrae San Giorgio a cavallo con lancia mentre colpisce un drago alato; lo sfondo recentemente \u00e8 stato modificato con la parte sottostante la torre dorate di blu, la parte inferiore di rosso, questi sembrerebbero i colori araldici del comune.\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'arcidiocesi di Salerno-Campagna-Acerno.\nCultura.\nA Castel San Giorgio, grazie ad un protocollo d'intesa promosso dall'Assessorato alla Cultura, tra ottobre e novembre 2011, sono state girate la maggior parte delle scene del film \"Fallo per pap\u00e0\". In particolare, la scena finale \u00e8 ambientata in Piazza della Concordia, dove per l'occasione \u00e8 stata anticipata l'accensione delle tradizionali luminarie natalizie e dell'albero di Natale, alto oltre 13 metri e illuminato da led.\nGeografia antropica.\nFrazioni.\nSecondo quanto stabilito dal nuovo Statuto, il Comune di Castel San Giorgio comprende le seguenti frazioni: San Giorgio-Capoluogo, Aiello, Campomanfoli, Casalnuovo, Castelluccio Cortedomini, Fimiani, Lanzara, Santa Croce, Santa Maria a Favore, Torello e Trivio. Tradizionalmente il territorio si considera suddiviso in Castel San Giorgio \"di sopra\" con le frazioni di Aiello, Campomanfoli, Cortedomini, Santa Maria a Favore Santa Croce e Torello e \"di sotto\" con le frazioni di Casalnuovo, Castelluccio, Fimiani, Lanzara e Trivio.\nEconomia.\nCastel San Giorgio \u00e8 un centro agricolo, commerciale e artigianale e sede di industrie conserviere, che vanno a rappresentare una delle principali attivit\u00e0 produttive, insieme a quella dei materiali da costruzione.\nInfrastrutture e trasporti.\nStrade.\nIl comune \u00e8 attraversato dalla Strada Regionale 266 \"ex SS266 Nocerina\", che lo collega al centro di Nocera Inferiore e all'Autostrada A3 (Napoli-Reggio Calabria). A Castel San Giorgio vi \u00e8 inoltre un'uscita dell'Autostrada A30 (Caserta-Salerno).\nLe strade provinciali sono:\nFerrovie.\nNel territorio comunale sono presenti le tre stazioni di Castel San Giorgio-Roccapiemonte, Codola e Lanzara-Fimiani.\nAmministrazione.\nAltre informazioni amministrative.\nIl comune fa parte dell'Unione dei Comuni Valle dell'Orco.\nLa gestione del ciclo dell'acqua \u00e8 affidato all'ATO 3 Sarnese Vesuviano."}
{"id": "29684", "revid": "433605", "url": "https://it.wikipedia.org/wiki?curid=29684", "title": "Pastena", "text": "Pastena \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nCentro dei monti Ausoni, sorge, con impianto circolare, sui 318\u00a0m s.l.m. di una sella della dorsale formata dal monte Cimate e dal monte Solo.\nA nord del centro abitato c'\u00e8 una grandiosa ed intricata grotta carsica, la grotta di Pastena, gi\u00e0 nota come di San Cataldo o del Pertuso.\nIl territorio comunale presenta notevoli differenze altimetriche. Montuoso ad occidente, dove si elevano le vette del monte Cappello e del monte Calvilli, e a meridione, dove si trova il monte Schierano, assume quindi un andamento collinare nella parte centrale, dove si trova il centro abitato di Pastena, e il gi\u00e0 citato colle del monte Solo, infine pianeggiante, in quella orientale e settentrionale, dove si trova la \"Piana Madonna delle Macchie\".\nClima.\nClassificazione climatica: zona D, 1878 GR/G\nStoria.\nAvrebbe origini volsche. Il territorio, \u00e8 difeso da una rocca che venne ricostruita dai Del Drago nel 1227, ebbe grande importanza strategica per posizione di confine fra lo Stato pontificio ed il regno di Napoli.\nIl nome del paese deriverebbe dal latino \"pastinare\", ovvero rivoltare la terra per renderla coltivabile e che sottolineerebbe la dimensione agricola del piccolo borgo.\nMonumenti e luoghi d'interesse.\nAree naturali.\nLa maggiore attrazione turistica comunale \u00e8 rappresentata dalle grotte, situate a 4,5\u00a0km dal paese.\nLe Grotte di Pastena sono un complesso di cavit\u00e0 scoperte nel 1926 dal barone Carlo Franchetti e divenute turistiche gi\u00e0 l'anno successivo, sono gestite dal \"Consorzio Grotte Pastena e Collepardo\".\nQueste grotte hanno restituito numerosi reperti archeologici relativi a sepolture ed offerte di carattere rituale risalenti ad epoca preistorica (Neolitico ed et\u00e0 del Bronzo). I materiali rinvenuti durante gli scavi, effettuati dall'Universit\u00e0 di Perugia e dalla Sovrintendenza Archeologica del Lazio tra il 2001 e il 2008, sono ancora in corso di studio e solo parzialmente pubblicati. Di notevole interesse comunque \u00e8 il ritrovamento di un'ascia ed un pugnale in bronzo risalenti alla media et\u00e0 del bronzo (XV secolo a.C. circa) sul fondo di uno dei laghetti interni al ramo attivo delle grotte; si tratta di offerte rituali tipiche di questo periodo legate a figure maschili molto importanti all'interno della comunit\u00e0.\nCultura.\nIstruzione.\nMusei.\nIl Museo della Civilt\u00e0 Contadina e dell'Ulivo raccoglie le testimonianze materiali della vita contadina di Pastena. Tutto ruota attorno all'ulivo: il museo ha sede in un vecchio frantoio, particolare che evidenzia come la lavorazione e la produzione dell'olio avesse un'importanza economica notevole, oltre che a essere portatore di valori sociali e simbolico-lavorativi peculiari.\nEconomia.\nDi seguito la tabella storica elaborata dall'Istat a tema \"unit\u00e0 locali\", intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 72 imprese operanti nel territorio comunale, che rappresentavano lo 0,31% del totale provinciale (33.605 imprese attive), hanno occupato 103 addetti, lo 0,1% del dato provinciale; in media, ogni impresa nel 2015 ha occupato un addetto (1,43).\nInfrastrutture e trasporti.\nStrade.\nPastena, tramite la strada provinciale 151, \u00e8 collegata a Castro dei Volsci e Pico.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Pastena pass\u00f2 dalla provincia di Terra di lavoro a quella di Frosinone."}
{"id": "29688", "revid": "123981375", "url": "https://it.wikipedia.org/wiki?curid=29688", "title": "Pescosolido", "text": "Pescosolido (\"Pesc't\u00ebs\u00f2ll\u00ebr\u00eb\" in dialetto locale) \u00e8 un comune italiano di abitanti della provincia di Frosinone situato al confine del Lazio con la regione Abruzzo.\nGeografia fisica.\nTerritorio.\nIl paese di Pescosolido \u00e8 ad un'altitudine di circa 650 m sul livello del mare alle pendici del lungo massiccio calcareo di Serra Lunga compreso nell\u2019Appennino Abruzzese e che funge da spartiacque fra il bacino del Liri e quello del Fucino. Si estende tra la valle del Liri e la valle di Comino, fra la piana di Sora e le prime propaggini dei monti del Parco Nazionale d'Abruzzo.\nIl territorio comunale \u00e8 attraversato dalla piccola catena montuosa della Serra Lunga, che raggiunge i 2.003 m del monte Cornacchia, e presenta alcune sorgenti che alimentano il lago di Posta Fibreno.\nClima.\nClassificazione climatica: zona E, 2346 GR/G\nOrigini del nome.\nIl nome deriva dalla lingua osca: \"pesclum\" (roccia) e \"sodolum\" (solida).\nStoria.\nNotizie certe di Pescosolido si hanno ad iniziare dalla met\u00e0 del IX secolo e fin da principio il paese risulta profondamente legato con la storia di Sora (Italia).\nInfine Papa Gregorio VIII (1572-1585) concede Pescosolido e tutti i paesi del ducato di Sora a Gregorio Boncompagni, II duca di Sora figlio di Giacomo e di Costanza Sforza di Santa Fiora che, sposato nel 1631 a Ippolita Ludovisi, riunisce cos\u00ec anche l'eredit\u00e0 della famiglia Ludovisi di Bologna.\nI vecchi ricordano Chiavone come il flagello della zona. Anche per questo la vita paesana, condizionata dai tristi eventi del tempo, si trascorre in casa e si dimora poco in campagna.\nIl 13 gennaio 1915, alle 7:35, un violento terremoto, ricordato in seguito come terremoto della Marsica del 1915, colpisce il paese distruggendolo quasi completamente e procurando 132 morti. Gli abitanti sconvolti cominciano da subito a scavare fra le macerie nel tentativo di salvare i compaesani travolti e ben presto arrivano aiuti insperati\nI primi sono gli abitanti di Campoli Appennino che, dimenticati i vecchi campanilismi, portano attraverso sentieri impervi ogni sorta di aiuto. Per molti anni i superstiti del disastro tramandarono ai posteri questo atto di generosit\u00e0. La mattina del 18 gennaio, Vittorio Emanuele III di Savoia visita Pescosolido.\nDal 1915 al 1918 anche Pescosolido versa il suo contributo alla guerra: 27 caduti e 1 disperso i cui nomi sono elencati nel locale monumento ai caduti.\nSempre nel 1918 Pescosolido viene colpito dalla Influenza spagnola che procura ulteriori morti.\nIl paese paga il suo tributo alla Seconda guerra mondiale che provoca 8 caduti, di cui 3 civili, e 9 dispersi ed \u00e8 pienamente coinvolto nel suo periodo finale.\nLa sera dell\u20198 settembre 1943 le campane del paese suonarono a lungo per festeggiare la firma dell\u2019armistizio e la fine della guerra. Ma l\u2019alba del 9 ottobre rec\u00f2 il tragico annuncio che la guerra continuava: giunsero 250 tedeschi che occuparono le principali abitazioni del paese per alloggiarvi. Pescosolido era stato eletto a luogo di smistamento di truppe per il fronte di Cassino. Erano tedeschi austriaci, cattolici (a Natale cantarono anche in chiesa) e quindi non incutevano tanto timore. Il territorio del comune era spesso soggetta ai raid dell\u2019aviazione inglese intesi a colpire gli automezzi tedeschi in movimento. Ed inoltre c\u2019erano continui rastrellamenti nei confronti degli uomini abili al lavoro per impiegarli a scavare le trincee del vicino fronte.\nSessant'anni fa la popolazione si avvicinava ai 3.000 abitanti, ma nel 1950 molti giovani sono emigrati in Australia, Canada e Stati Uniti per cercare un lavoro. Pochi di loro sono tornati, ed \u00e8 per questo che la popolazione di Pescosolido ai giorni nostri \u00e8 poco numerosa.\n1505 nel 2020.\nSimboli.\nLo stemma del comune di Pescosolido \u00e8 stato concesso con decreto del presidente della Repubblica del 15 luglio 2004.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 51 imprese operanti nel territorio comunale, che rappresentavano lo 0,15% del totale provinciale (33.605 imprese attive), hanno occupato 79 addetti, lo 0,07% del dato provinciale; in media, ogni impresa nel 2015 ha occupato un addetto (1,55).\nInfrastrutture e trasporti.\nStrade.\nDistante circa 100 chilometri da Roma, \u00e8 possibile raggiungerlo dapprima percorrendo l'autostrada Roma-Frosinone, poi la superstrada Frosinone-Sora e infine una normale e agibile strada di citt\u00e0.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Pescosolido pass\u00f2 dalla provincia di Terra di Lavoro a quella di Frosinone.\nAltre informazioni amministrative.\nFa parte della Comunit\u00e0 montana Valle di Comino, dell'Unione dei comuni del Lacerno e del Fibreno e del Consorzio di bonifica Conca di Sora.\nSport.\nCalcio.\nLa principale squadra di calcio della citt\u00e0 \u00e8 \"Pescosolido Calcio\" che milita nel girone O laziale di categoria 2. L'associazione calcio Pescosolido, chiamati le aquile rosse abbandon\u00f2 la serie D nel 2009 per mancanza di fondi. Ad oggi l'unico residuo della squadra gioca con altre associazioni sportive come il sora Calcio"}
{"id": "29701", "revid": "15756", "url": "https://it.wikipedia.org/wiki?curid=29701", "title": "Picinisco", "text": "Picinisco (\"P\u00ebc\u00ebn\u00ecsch\u00eb\" in dialetto locale) \u00e8 un comune italiano di abitanti (Piciniscani) della provincia di Frosinone nel Lazio.\nGeografia fisica.\nTerritorio.\nIl comune \u00e8 ubicato presso il confine con l'Abruzzo e il Molise: condivide con Acquapendente, San Vittore del Lazio, Cittareale e Accumoli la particolarit\u00e0 di essere uno dei cinque comuni laziali il cui territorio comunale confina con pi\u00f9 regioni diverse da quelle di appartenenza. Picinisco giace su un'altura di natura rocciosa a 725 metri s.l.m. nella valle di Comino. Occupa una superficie di circa 6000 ettari, gran parte dei quali all'interno del parco nazionale d'Abruzzo, Lazio e Molise. Il territorio, prevalentemente montuoso, interessa il versante occidentale del monte Meta (2.242 metri) che d\u00e0 il nome all'omonima catena. La parte pi\u00f9 dolce e collinare \u00e8 attraversata da due fiumi, il Mollarino che nasce dal monte La Monna (Mainarde) ed il Melfa che sgorga da un'alta roccia calcarea nella Valle di Canneto, a 1020 m s.l.m.\nIl gruppo montuoso del monte Meta si estende dal Sangro al Volturno, si mantiene altissimo con i fianchi dirupati a picco e con vette che superano i duemila metri; queste, dirigendosi dal monte Petroso alla Costa dell'Altare, dividono il panorama in due settori, uno del versante abruzzese-molisano, l'altro del versate laziale.\nLe cime pi\u00f9 importanti sono: il monte Petroso (2.249 m), il monte Altare (2.174 m), il monte Tartaro (2.191 m), Torretta di Paradiso (1.976 m), il monte a Mare (2.161 m), la Metuccia (2.105 m), il monte Forcellone (2.030 m), il monte Cavallo (2.039 m), il monte Mare (2.005 m)\nClima.\nClassificazione climatica: zona E, 2407 GR/G\nPur essendo un comune di media montagna, il clima \u00e8 temperato e non si verificano notevoli sbalzi di temperatura. L'inverno non \u00e8 molto rigido, mentre l'estate \u00e8 mite. La nebbia non \u00e8 frequente e la neve non rimane composta per molto tempo.\nOrigini del nome.\nDiverse sono le opinioni sull'origine del toponimo Picinisco. Secondo diversi studiosi \"Pecenisco\" proviene dal capitano Saraceno \"Pecenesco\" che lo fond\u00f2, alcuni invece ipotizzano che derivi dalla \"Pica\" (uccello consacrato a Marte), altri ancora ritengono che provenga da \"Pico\" o \"Picco\", albero simile al cipresso che cresceva in quest'area. \nMolte sono le variazioni toponomastiche che si sono susseguite nella storia: Piczinisci, Castro Piceno, Picenum, Placiniscum, Picinesto, Piciniscum...dopo il 1700 appare la denominazione attuale.\nStoria.\nSebbene il toponimo Picinisco non abbia un'origine chiara, la storia dell'insediamento umano nel suo territorio comincia sicuramente in tempi remoti. Superstiti iscrizioni e tratti di mura poligonali testimoniano che l'area fu abitata dai Sanniti e in seguito conquistata dai Romani.\nA partire dal Medioevo ha seguito le sorti delle citt\u00e0 vicine, in particolare di Atina ed Alvito alle cui giurisdizioni politiche ha fatto capo.\nIl nome Picinisco figura per la prima volta in un documento del 1017; in quell'anno, infatti, i fratelli Pandolfo III e Pandolfo IV, principi di Capua, concessero la chiesa di San Valentino, sita ai confini della Contea Cominense nel territorio di Piczinisci (Picinisco), al Monastero di Montecassino.\nRisale, invece, al 1054 l'incastellamento del paese ad opera dei due conti dei Marsi, Oderisio II e Rainaldo III.\nNel giugno 1150 Ruggero il Normanno conquist\u00f2 tutto il mezzogiorno d'Italia per la corona di Napoli, ci\u00f2 comport\u00f2 l'annessione di Picinisco al Regno delle Due Sicilie fino al 1860.\nPer oltre tre secoli, dal 1193 al 1503, il territorio cominense non ebbe che brevi periodi di quiete; al pari di altre regioni del Regno fu turbato da tumulti, sconvolgimenti e guerre. Normanni, Svevi, Angioini, Aragonesi, Francesi, Spagnoli vi piombarono ad intervalli.\nCon il susseguirsi sul trono di Napoli di varie dinastie straniere anche le contrade del Cominese venivano cedute a diverse casate. Picinisco pass\u00f2 dai d'Aquino ai Cantelmo e da questi ai Borgia, per poi passare al Navarro, al Cardona, a Matteo di Capua ed in ultimo ai Gallio.\nNel Cinquecento la zona venne funestata dai briganti, stanziatisi a Picinisco nel 1590; il fenomeno si ripresent\u00f2 anche alla fine del Settecento e, con carattere differente, dopo l'unificazione d'Italia.\nNel 1927, nell'ambito di un'ampia revisione amministrativa operata dal regime fascista, Picinisco pass\u00f2 dalla provincia di Terra di Lavoro alla Regione Lazio divenendo parte della neo-costituita Provincia di Frosinone.\nUn periodo funesto \u00e8 rappresentato dalla seconda guerra mondiale, quando il paese trovandosi sulla Linea Gustav sub\u00ec l'occupazione da parte dei soldati tedeschi che rastrellarono gli ebrei rifugiati e fecero sfollare gli abitanti. Bombardato, il paese fu sottoposto ad angherie e venne liberato la mattina del 29 maggio 1944 dalle truppe italiane (Corpo Italiano di Liberazione).\nNel dopoguerra, a causa di una forte crisi economica, un'importante emigrazione ridusse notevolmente il numero degli abitanti spopolando numerose frazioni.\nNell'agosto del 1978, presso la localit\u00e0 Prati di Mezzo, si svolse il Campo Nazionale per la branca Esploratori/Esploratrici del Corpo Nazionale Giovani Esploratori/Esploratrici Italiano (CNGEI).\nNel 1984 Picinisco venne colpito da un terremoto di magnitudo 5,9 che danneggi\u00f2 il centro storico.\nMonumenti e luoghi d'interesse.\nCentro storico.\nIl centro storico di Picinisco, sviluppatosi all'interno della cinta muraria posta a difesa del castello, conserva tuttora le caratteristiche dell'impianto medievale fortificato.\nPorta Saracena, Porta Codarda, Porta Rione, La Portella ed il duo Porta della Prece e Porta degli Orologi, sono gli storici ingressi del centro. In origine Porta Saracena era l'entrata principale ma, in seguito allo sviluppo urbanistico del paese, ha passato il testimone alla Porta degli Orologi.\nLa \"spina dorsale\" \u00e8 Via Maggiore (ora via G. Ferri), attraversa tutto il centro partendo da Piazza E. Capocci per giungere a Piazza Fucina, da lei diramano una miriade di viuzze laterali; palazzi signorili, vicoli e piazzette caratterizzano tutto l'\"habitat\". \nPiazza E. Capocci con il palazzo degli orologi e il maestoso platano, rappresenta il cuore del paese. Strutturata come un gigantesco terrazzo, offre un panorama indimenticabile della valle sottostante.\nLa parte pi\u00f9 alta del centro storico \u00e8 occupata dal castello che nasconde al suo interno la suggestiva Piazza Rione, invece nella parte pi\u00f9 occidentale sorge Piazza Fucina in cui \u00e8 possibile ammirare una splendida meridiana.\nArchitetture religiose.\nLa chiesa di S. Maria \u00e8 tra le pi\u00f9 antiche e illustri della diocesi di Sora, Cassino, Aquino, Pontecorvo. Di stile romanico, \u00e8 un tempio a tre navate con atrio e soffitto a capriate di legno. Situata fuori dal centro storico, viene menzionata nel 1110 d.C. nella bolla di Papa Pasquale II al vescovo di Sora Goffrido, \u00e8 edificata su resti romani, all'interno custodisce un affresco del XIV secolo.\nCostruita nel 1305 d.C. ma pi\u00f9 volte ampliata e restaurata, conta tre navate, sacrestia, due cori e una cappella. All'interno vanta un organo a canne del Catarinozzi del 1739. Di grande interesse \u00e8 il campanile dell'XI secolo di pietra lavorata con scala interna a chiocciola, probabilmente era una torre di avvistamento militare.\nEdificata nel 1500 sotto il titolo di San Carlo Borromeo e successivamente Madonna delle Grazie, dal 1800 \u00e8 dedicata a San Rocco; sita in Piazza E. Capocci \u00e8 a navata singola a volta con tribuna ovale, possiede cinque altari dedicati alla Madonna delle Grazie, a San Giuseppe, a San Carlo e San Rocco, quest'ultimo \u00e8 decorato con statue scolpite in stile romanico di cedro ed \u00e8 posto nel centro della Chiesa.\nIl Santuario della Madonna di Canneto sorge nella Valle di Canneto (1020 m s.l.m.) posta alle falde del monte Meta. Viene menzionato per la prima volta in un documento del 819 d.C. La leggenda narra che la Vergine Maria apparve ad una pastorella in localit\u00e0 Capo d'Acqua nella parte superiore della Valle. Le evidenze archeologiche dimostrano che, prima della nascita di Cristo, questo era un luogo di culto pagano dedicato alla Dea Mefiti e solo a partire dal 400 d.C. divenne luogo di culto cristiano. Vi si accede da Settefrati attraverso una strada panoramica, o da Picinisco percorrendo il sentiero che, passando per il Laghetto di Grotta Campanaro, attraversa un paesaggio di rara bellezza e suggestivit\u00e0. Da marzo a novembre comitive di devoti vi si recano a venerare l'antico simulacro della Madonna Bruna, il pellegrinaggio tocca il suo culmine ad agosto.\nTra le chiese pi\u00f9 antiche di Picinisco, \u00e8 situata nella borgata Antica. Fu costruita a spese di quella popolazione e gi\u00e0 esisteva nel 1305. Nel 1826 venne costruito nelle vicinanze un cimitero che ora \u00e8 in disuso.\nTrovasi nella borgata Serre al capostrada detto \"Selvamisera\". Risale al 1629, anno in cui tal Stefano Cascarini ed altri devoti ne fecero richiesta al Vescovo di Sora.\nFu edificata nel 1714 nel sito denominato \"Colavardio\" (Colle della Guardia) nella borgata di San Giuseppe. Nel 1739 il vescovo le accord\u00f2 il SS. Sacramento e il diritto di sepoltura.\nEdificata nell'omonima borgata nel 1703, precisamente in localit\u00e0 Ara dei Lupi, a spese degli abitanti delle frazioni di Chiuselle, Casalucra, Rocca degli Alberi e Liscia.\nSita nell'omonima contrada, fu costruita nel 1689 sul largario del Collemartorello.\nArchitetture militari.\nIl castello di Picinisco, con la cinta muraria, rivela fin dalle origini la sua funzione militare a difesa dell'area nord-est della Val Comino. Costruito nel 1054 dai due conti dei Marsi, Oderisio II e Rainaldo III, pass\u00f2 successivamente ai conti d'Aquino, ai Cantelmo e infine ai Gallio, che lo tennero fino all'estinzione della loro casata (1806).\nIl castello domina ancora con la sua massiccia mole a pianta rettangolare su tutto il centro storico. A nord-est si affaccia su Valle Romana, attraversata dal fiume Melfa. A sud-est fa bella mostra del suo prospetto principale composto da torri, cortine a scarpa, cammino di ronda, feritoie arciere e archibugiere. Nella rimanente parte \u00e8 circondato dalle abitazioni del paese. La parte architettonicamente pi\u00f9 compromessa \u00e8 quella del Largo Rione, gravemente colpita da un bombardamento aereo americano nel gennaio del 1944; la torre centrale a corpo cilindrico fu semidistrutta e tuttora versa in queste condizioni.\nAree naturali.\nIl territorio di Picinisco \u00e8, nella sua quasi totalit\u00e0, parte del parco nazionale d'Abruzzo, Lazio e Molise, il terzo parco pi\u00f9 bello d'Europa secondo Lonely Planet.\nLa parte montana vede alternarsi vallate erbose e ampie faggete, nelle quali \u00e8 possibile incontrare animali come l'orso, il cervo, il camoscio appenninico, il lupo, l'aquila reale e molte altre specie rare. Le zone pi\u00f9 elevate sono caratterizzate da creste rocciose, pietraie, morene glaciali e laghetti. Nel fondovalle i prati, i campi lavorati e i terrazzamenti testimoniano la presenza umana.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nEtnie e minoranze straniere.\nAl 1\u00ba gennaio 2017 la popolazione straniera residente era di 51 persone, rappresentante il 4,3% della popolazione residente a Picinisco. La comunit\u00e0 straniera pi\u00f9 numerosa \u00e8 quella proveniente dalla Romania con il 43,1% di tutti gli stranieri presenti sul territorio.\nLe nazionalit\u00e0 rappresentate sono:\nLingue e dialetti.\nIl dialetto piciniscano, sviluppatosi dalle radici latine e influenzato dalle varie dominazioni straniere, \u00e8 molto somigliante a quello degli altri paesi della valle di Comino, pur differenziandosi nell'accento, nei modi di dire, nelle forme grammaticali e sintattiche. Facendo riferimento alla Carta dei dialetti italiani viene classificato come dialetto laziale meridionale. Si tratta comunque di un dialetto di transizione tra i dialetti laziali centro-settentrionali propriamente detti e quelli dell\u2019area cassinate, pi\u00f9 affini all'abruzzese ed al napoletano.\nCostume tradizionale.\nOramai in disuso, il costume tradizionale di Picinisco risultava essere esteticamente molto ben curato. Secondo l'antica usanza i capi che lo costituivano erano i seguenti:\nNel recarsi in chiesa la donna, in segno di rispetto, sovrapponeva al panno rosso un rettangolo di stoffa nera chiamato \"squadrone\".\nCultura.\nBiblioteche.\nLa Biblioteca Comunale si trova in Via Largario Montano, all'interno dell'edificio che ospita anche la scuola elementare.\nEventi culturali.\nPastorizia in Festival - Manifestazione Internazionale con eventi culturali, enogastronomici ed esposiivi.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 37 imprese operanti nel territorio comunale, che rappresentavano lo 0,11% del totale provinciale (33.605 imprese attive), hanno occupato 78 addetti, lo 0,07% del dato provinciale; in media, ogni impresa nel 2015 ha occupato due addetti (2,11).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Picinisco pass\u00f2 dalla provincia di Terra di Lavoro a quella di Frosinone."}
{"id": "29704", "revid": "1543377", "url": "https://it.wikipedia.org/wiki?curid=29704", "title": "Pico (Italia)", "text": "Pico \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nIl territorio del comune di Pico si trova in una fascia altimetrica che va dai 100\u00a0m s.l.m. agli 800\u00a0m s.l.m., presentando una grande variet\u00e0 di paesaggi.\nA grandi linee, procedendo da nord in senso orario, il territorio comunale si presenta prima pianeggiante e quindi collinare, verso sud-est, dove raggiunge i 640 metri del \"monte Pota\", quindi si innalza nella parte pi\u00f9 meridionale, dove arriva ai 720\u00a0m del \"monte Sordo\", ai 662\u00a0m del \"colle Mucoreglia\", continuando con un andamento collinare su tutto il lato occidentale, dove si arriva ai 468\u00a0m del \"colle Tompara\", ai 450\u00a0m del \"monte Vaparotta\" e i 375\u00a0m del \"colle Calcareale\".\nTutto il territorio di Pico \u00e8 attraversato da diversi torrenti, che scorrono nei valloni che si sono creati tra un colle ed un altro, come il fosso \"Forma di Sant'Oliva\", che scorre proprio sotto il paese.\nClima.\nClassificazione climatica: zona D, 1478 GR/G\nStoria.\nA partire dal XVI secolo entr\u00f2 a far parte dei possedimenti della casa Farnese per passare nel secolo XVIII nell'amministrazione degli Stati mediceo farnesiani.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nCultura.\nIstruzione.\nBiblioteche.\nA Pico \u00e8 presente una delle 15 biblioteche che compongono il Sistema Bibliotecario Valle dei Santi.\nEconomia.\nPico fa parte del distretto tessile della Valle del Liri, specializzato nell'industria tessile.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 121 imprese operanti nel territorio comunale, che rappresentavano lo 0,36% del totale provinciale (33.605 imprese attive), hanno occupato 193 addetti, lo 0,18% del dato provinciale; in media, ogni impresa nel 2015 ha occupato un addetto (1,60).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Pico pass\u00f2 dalla provincia di Terra di Lavoro a quella di Frosinone.\nSport.\nAutomobilismo.\nIl \"Rally di Pico\" \u00e8 una gara rallystica che si svolge ogni anno nel primo week end di settembre ed \u00e8 giunto nel 2016 alla sua 38.a edizione.\nPeculiarit\u00e0 del rally \u00e8 il passaggio nella piazza centrale del paese dove ogni anno gli spettatori si danno appuntamento per vedere i passaggi delle auto da competizione; un'altra particolarit\u00e0 \u00e8 quella di essere l'unico rally in Italia ad essere organizzato con una licenza comunale.\nCiclismo.\nDa alcuni anni Pico \u00e8 sede del gruppo \"I lupi degli Aurunci\"; la passione comune per la mountain bike ha creato un gruppo consolidato che ogni anno partecipa ad importanti eventi nazionali ed internazionali."}
{"id": "29705", "revid": "123772922", "url": "https://it.wikipedia.org/wiki?curid=29705", "title": "Piedimonte San Germano", "text": "Piedimonte San Germano (\"P\u00ebr\u00ebmond\u00eb\" nel dialetto locale) \u00e8 un comune italiano di abitanti della provincia di Frosinone nel Lazio.\nStoria.\nSimboli.\nNello stemma di Piedimonte San Germano \u00e8 rappresentato un castello di tre torri sulla cima di un colle in mezzo fra quello di Sant'Amasio e quello di Santa Maria; il tutto accompagnato in capo da tre stelle.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo.\nEconomia.\nDal 1972 ospita lo Stabilimento FCA di Cassino in cui vengono assemblati i modelli di segmento C come la Alfa Romeo Giulietta e segmento D come la Alfa Romeo Giulia e la Alfa Romeo Stelvio.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 342 imprese operanti nel territorio comunale, che rappresentavano lo 1,02% del totale provinciale (33.605 imprese attive), hanno occupato 5.798 addetti, lo 5,44% del dato provinciale; in media, ogni impresa nel 2015 ha occupato poco meno di diciassette addetti (16,96).\nInfrastrutture e trasporti.\nFerrovie.\nPiedimonte San Germano \u00e8 servita dalla Stazione di Piedimonte-Villa Santa Lucia-Aquino.\nStrade.\nPiedimonte San Germano \u00e8 servita, tramite circa quattro svincoli, dalla Strada statale 6 Via Casilina, attraverso i quali, si ha l'ingresso, sia nella zona centrale, che in quella periferica al comune.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Piedimonte San Germano pass\u00f2 dalla provincia di Caserta a quella di Frosinone.\nSport.\nTennis.\n\u00c8 presente un circolo affiliato alla Federazione Italiana Tennis: \"Circolo Tennis FIAT Cassino\".\nAltri progetti.\nLo stabilimento FCA \u00e8 a marchio Alfa Romeo solo dal 2015"}
{"id": "29707", "revid": "2120780", "url": "https://it.wikipedia.org/wiki?curid=29707", "title": "Pignataro Interamna", "text": "Pignataro Interamna \u00e8 un comune italiano di abitanti della provincia di Frosinone nel Lazio rientrante nel territorio della Valle dei Santi.\nGeografia fisica.\nClima.\nClassificazione climatica: zona C, 1211 GR/G\nOrigini del nome.\nPignataro, attestato dal 1308, significa \"qualcuno che fa o aggiusta pignatte\", ed \u00e8 dovuto a qualche fornace per la lavorazione delle pignatte attorno a cui, probabilmente, si svilupp\u00f2 il paese. Invece \"Interamna\", aggiunto al nome del paese il 20 dicembre 1862, \u00e8 a ricordo della citt\u00e0 romana di Interamna Lirenas.\nStoria.\nPer tenere sotto controllo i Sanniti, dei coloni romani e latini si insediano in un'area dove sono presenti nuclei abitati probabilmente volsci. Cos\u00ec viene fondata nel IV secolo a.C. la colonia latina di \"Interamna Lirenas\". In epoca imperiale \"Interamna\" decade e viene infine distrutta durante le tarde invasioni barbariche. Non ci sono arrivate grandi vestigia dell'antica citt\u00e0, a parte un ponte, sparsi resti di mura e alcune colonne reimpiegate nella Chiesa del Santissimo Salvatore.\nSi fa risalire proprio ad un nuovo insediamento eretto da una parte della popolazione di \"Interamna Lirenas\" l'abitato di Pignataro. Questo nuovo centro nasce sicuramente gi\u00e0 prima del Mille: un documento del 997 menziona un borgo e una parrocchia qui locati, la cui popolazione si era ribellata all'abate di Montecassino. All'incirca in questo periodo nasce un piccolo castello, \"Terame\" o \"Termini\". I benedettini qui pongono nel 1018 a presidio gruppi di Normanni contro le mire di Aquino. A causa dello scontro tra Papato e Impero all'epoca di Federico II, gli abitanti abbandonano il castello, che viene distrutto. Molti decenni dopo comunque il castello viene nuovamente popolato. Probabilmente nel XIII secolo. Pignataro doveva essere un centro importante nella zona perch\u00e9 \u00e8 sede di un \"iudex\". La guerra fra Spagnoli e Francesi combattuta sul Garigliano segna la storia di Pignataro: in quel periodo infatti il suo rango diventa quello di semplice casale affidato all'amministrazione di San Germano.\nLa rinascita avviene in modo progressivo: nel XVII secolo la popolazione cresce ma il paese \u00e8 ancora una fila di basse case, per lo pi\u00f9 di contadini, addossate alla strada. Agli inizi del XIX secolo, Pignataro ritorna indipendente, ma poi inizi\u00f2 di nuovo a spopolarsi a causa dell'emigrazione.\nTragico \u00e8 stato l'impatto della seconda guerra mondiale: il paese in prima linea viene raso al suolo dai bombardamenti; i Pignataresi sparsi nelle zone di campagna resistono all'occupazione tedesca con un gruppo di partigiani. Finita la guerra, molti ancora sono ricorsi alla emigrazione.\nOggi Pignataro \u00e8 composto da un insieme di contrade sparse, con alcuni antichi casali. Il centro storico \u00e8 stato in parte ricostruito: sorge sopra una collina circondato dai resti del muro di cinta e mostra ancora alcuni portali ottocenteschi delle antiche case. La ricostruita Chiesa Parrocchiale del Santissimo Salvatore \u00e8 caratterizzata da campanili gemelli e affreschi. Spiccano gli edifici moderni, come il circolare Palazzo comunale.\nL'industrializzazione del Cassinate negli anni settanta ha favorito la fine della decrescita della popolazione. Il passaggio della SS Sora-Cassino-Formia e la vicina A1 hanno favorito notevolmente gli scambi commerciali nel territorio.\nSociet\u00e0.\nLingue e dialetti.\nIl dialetto parlato nel comune appartiene ai dialetti laziali meridionali, bench\u00e9 occorra osservare che il dialetto originario, specialmente fra le giovani generazioni, appare contaminato dal romanesco, probabilmente per l'aura di prestigio che spira dal capoluogo di regione nonch\u00e9 capitale d'Italia. Tale fenomeno caratterizza, in diversa misura, tutti i comuni del Lazio meridionale.\nReligione.\nLa popolazione professa per la maggior parte la religione cattolica e afferisce alla diocesi di Sora-Cassino-Aquino-Pontecorvo, ma fino all'anno 2014 faceva parte della diocesi dell'abbazia territoriale di Montecassino.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 157 imprese operanti nel territorio comunale, che rappresentavano lo 0,47% del totale provinciale (33.605 imprese attive), hanno occupato 580 addetti, lo 0,54% del dato provinciale; in media, ogni impresa nel 2015 ha occupato tre addetti (3,69).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Pignataro Interamna pass\u00f2 dalla provincia di Caserta a quella di Frosinone."}
{"id": "29708", "revid": "399", "url": "https://it.wikipedia.org/wiki?curid=29708", "title": "Anafora (figura retorica)", "text": "Lanafora (dal greco \u1f00\u03bd\u03b1\u03c6\u03bf\u03c1\u03ac, \"anaphor\u00e1\", \u00abripresa\u00bb, da \"an\u00e1\", \"indietro\" o \"di nuovo\", e \"ph\u00e9ro\", \"io porto\") \u00e8 una figura retorica che consiste nel ripetere una o pi\u00f9 parole all'inizio di frasi o di versi successivi, per sottolineare un'immagine o un concetto: si tratta del modulo tipico della ripetizione.\nLa figura \u00e8 indicata anche come epan\u00e0fora o iterazione.\nGli elementi ripetuti possono essere copiati o variati in qualche modo.\nAnaloga all'anafora \u00e8 l'epifora, che per\u00f2 colloca gli elementi ripetuti alla fine. Anafora ed epifora possono combinarsi nella simploche. L'anafora pu\u00f2 inoltre far parte di una climax o seguire un'anadiplosi. Se ad esser ripetuta \u00e8 una congiunzione coordinativa (come in italiano \u00e8 \"e\"), si ottiene un polisindeto.\nEsempi.\nUn esempio \u00e8 nei versi di Dante, \"Divina Commedia\":\ne ancora:\nUn altro esempio si ritrova nell'iterazione di \"ascolta\" e di \"piove\" che ricorre in \"La pioggia nel pineto\" di Gabriele D'Annunzio.\nUn ulteriore esempio \u00e8 in Cecco Angiolieri:\n&lt;poem&gt;\nS'i' fosse foco, arderei 'l mondo;\ns'i' fosse vento, lo tempesterei;\ns'i' fosse acqua, i' l'annegherei;\ns'i' fosse Dio, mandereil'en profondo;\n&lt;/poem&gt;"}
{"id": "29709", "revid": "1632387", "url": "https://it.wikipedia.org/wiki?curid=29709", "title": "Sinestesia (figura retorica)", "text": "La sinestesia (dal greco \"syn\", 'insieme', e \"aisth\u00e1nomai\", 'percepisco') \u00e8 una figura retorica, in particolare un tipo di metafora (\"metafora sinestetica\"), che prevede l'accostamento di 2 parole appartenenti a due sfere sensoriali diverse.\nHa largo uso in poesia ed in genere nella versificazione:\nTra le canzoni, si pu\u00f2 citare \"Il sogno di Maria\" di Fabrizio De Andr\u00e9:\n\u00c8 usata anche nella lingua di tutti i giorni (\"colori caldi\", \"giallo squillante\" ecc.) e quindi anche in prosa."}
{"id": "29710", "revid": "2039709", "url": "https://it.wikipedia.org/wiki?curid=29710", "title": "Iperbato", "text": "L'ip\u00e8rbato (dal greco \u1f51\u03c0\u03ad\u03c1\u03b2\u03b1\u03c4\u03bf\u03bd, \"hyp\u00e8rbaton\", \"posto oltre\") \u00e8 una figura retorica che prevede un allontanamento di una parola da un'altra alla quale dovrebbe essere vicina.\nMentre l'anastrofe rappresenta un'inversione tra due elementi nell'ordine naturale delle parole all'interno di una frase, l'iperbato rappresenta l'incunearsi di un elemento all'interno di un altro.\nAffine all'iperbato \u00e8 anche l'epifrasi, che consiste nello spostare un gruppo di parole al termine di un enunciato per definirne meglio il significato.\nNegli esempi che seguono viene sottolineato il primo termine, spezzato dal secondo che viene invece evidenziato in grassetto.\nNella poesia italiana l'iperbato ha il duplice intento sia di porre in rilievo parole o sintagmi che diversamente apparirebbero trascurabili, sia di rievocare con intento arcaizzante la sintassi della lingua latina in cui quelli che in italiano sono iperbati erano invece percepiti come costrutti di uso comune.\nSe combinato con il parallelismo, la figura retorica risultante viene detta sinchisi."}
{"id": "29711", "revid": "122848490", "url": "https://it.wikipedia.org/wiki?curid=29711", "title": "Pofi", "text": "Pofi \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nPofi \u00e8 situato sopra un vulcano spento e per questo ha una terra molto fertile per la coltivazione di fiori, ortaggi ecc.\nNel territorio comunale scorre il fiume Sacco.\nOrigini del nome.\nIl nome \u201cPofi\u201d fu documentato per la prima volta in un codice in pergamena dell'archivio di Montecassino nel 1019. Alcune fonti del XVI secolo vogliono che Pofi provenga dai Proci; pretendenti di Penelope. Altre fonti testimonierebbero il nome \u201cPolis\u201d (Povli) che significherebbe citt\u00e0 e \u201cOphis\u201d ovvero serpente, ipotizzando inoltre una colonia greca sul territorio ancora non ritrovata. Secondo alcuni studiosi il nome Pofi proverrebbe dalla frase greca \u201cHoi ap'ophios\u201d ossia \u201cQuelli del serpente\u201d, riferendosi alla venerazione del dio Esculapio, sosterrebbero infatti che sotto la Chiesa di Sant'Antonino si trovi il tempio pagano di Esculapio, tale ipotesi sarebbe confermata dal blasone del Comune di Pofi che raffigura un serpente arrotolato attorno ad una quercia. La semplice coincidenza, non renderebbe per\u00f2 tale ipotesi veritiera.\nMonumenti e luoghi d'interesse.\nArchitetture religiose.\nChiesa di Sant'Andrea\nChiesa di San Rocco\nChiesa della Madonna degli Angeli situata nei pressi del cimitero. Chiesa di Santa Maria Maggiore situata nei pressi del municipio.\nChiesa della Madonna degli Angeli nei pressi del cimitero\nAree naturali.\nDi notevole interesse l'area boschiva a sud-est del territorio comunale, in zona Caragno, denominata \"Macchia di Pofi\".\nCultura.\nIstruzione.\nMusei.\nPresso il Centro Servizi Culturali \u00e8 ubicato il Museo Preistorico, una fra le strutture museali pi\u00f9 significative d'Italia. Il Museo illustra la preistoria del basso lazio a partire da un milione di anni fa ed ospita la calotta cranica di Argil - L'uomo di Ceprano, la cui et\u00e0 \u00e8 dibattuta, in quanto, dopo una prima attribuzione a 0,9 - 0,8 Ma, datazioni stratigrafiche del livello di ritrovamento del reperto stesso lo datano ad un'et\u00e0 compresa tra 0,5 Ma e 0,35 Ma.\nFra i servizi offerti, oltre alle visite guidate ed in particolare per le scuole, vengono svolte attivit\u00e0 di laboratorio e di scavo simulato.\nBiblioteche.\nPresso il Centro Servizi Culturali di Via San Giorgio, sede anche dell'importante Museo Archeologico e dell'Archivio Storico, \u00e8 ubicata la Biblioteca Comunale, una fra le pi\u00f9 attrezzate e fornite della provincia di Frosinone, avendo a disposizione oltre 18.600 pubblicazioni. Nello specifico si rimanda all'indirizzo internet del Comune di Pofi dal quale si pu\u00f2 accedere facilmente alle pagine relative: http://www.comune.pofi.fr.it\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 162 imprese operanti nel territorio comunale, che rappresentavano lo 0,48% del totale provinciale (33.605 imprese attive), hanno occupato 354 addetti, lo 0,33% del dato provinciale; in media, ogni impresa nel 2015 ha occupato due addetti (2,19).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Pofi pass\u00f2 dalla provincia di Roma a quella di Frosinone."}
{"id": "29712", "revid": "1718925", "url": "https://it.wikipedia.org/wiki?curid=29712", "title": "Enjambement", "text": "Lenjambement (in italiano inarcatura, accavalciamento o spezzatura) consiste nell'alterazione tra l'unit\u00e0 di verso e l'unit\u00e0 sintattica. Si tratta cio\u00e8 di una figura retorica della sintassi o di un sintagma o anche di una parola causata dall'interruzione del verso, la quale induce un prolungamento del periodo logico oltre la pausa ritmica.\nIn pratica nel seguente esempio:\nL'unit\u00e0 tra sostantivo (\"compagna\") e attributo (\"picciola\") \u00e8 spezzata dall'interruzione del verso appunto: si tratta quindi di un \"enjambement\".\nL\"enjambement\" \u00e8 evidentemente un elemento che contribuisce a determinare il ritmo di una poesia; si verifica quando due parole della stessa frase che dovrebbero stare saldamente unite, vengono spezzate tra la fine di un verso e l'inizio di quello successivo. Divide solitamente gruppi sintattici come sostantivo e attributo, soggetto e predicato, predicato e complemento oggetto, sostantivo e complemento di specificazione, copula e predicato nominale ecc.\nEsempi.\nSeguono alcuni esempi ripresi dal sito \"metrica-italiana.it\":\nCaratteristiche e tipologie.\n\"Enjambement\" significa \"inarcatura\" ed \u00e8 la sfasatura che si produce tra due versi quando l'unit\u00e0 metrica (il verso) non coincide con un'unit\u00e0 sintattica e di senso. Questa cosiddetta \"inarcatura\" interessa due estremi del verso, quello terminale del primo e quello iniziale del secondo: l'estremo finale (l'inizio del secondo verso) si dice \"rejet\", mentre l'estremo iniziale (la fine del primo verso) si dice \"contre-rejet\". La terminologia \u00e8 francese perch\u00e9 furono dei letterati francesi a inventare e usare, tra Cinquecento e Seicento, l'accezione metrica del vocabolo \"enjambement\"; la us\u00f2 in particolare Nicolas Boileau, individuando la frequenza del fenomeno nella versificazione italiana e condannandola. La metrica francese tradizionale ignora infatti l\"enjambement\", mentre la poesia italiana ne fa un uso abbondante fin dalle origini.\nEsso \u00e8 avvertibile in quanto si distingue da una pausa linguistica alla fine del verso (come una pausa linguistica vera e propria, indicata da punteggiatura adeguata, per cui fine del verso e fine della frase coincidono; altres\u00ec come la giuntura tra due posizioni, separate generalmente da una virgola; infine, come l'inarcatura sintattica, cio\u00e8 un incastro di proposizioni nello spazio di pi\u00f9 versi, oppure la rottura dell'ordine naturale nello spazio di alcuni versi da essa interessati).\nUtilizzo.\nNel Cinquecento il Tasso, nel suo \"Discorso dell'Arte poetica\", parlava di \"rompimento\" o \"inarcatura\", ma malgrado si sia insistito anche nei secoli seguenti su questo termine, si \u00e8 affermato definitivamente quello di \"enjambement\". L\"enjambement\" inizia a comparire gi\u00e0 nel '500 (ne \u00e8 ritenuto inventore Angelo di Costanzo) per poi presentarsi sempre pi\u00f9 spesso nell'800 e nel '900.\nA fare largo uso dell\"enjambement\" sono gli autori del primo Cinquecento e in seguito anche il Leopardi, il Carducci della metrica barbara e soprattutto il Pascoli. Da ultimo, le terzine di Pasolini sono piene di \"enjambement\" cui corrisponde quasi sempre una pausa forte dentro il verso:"}
{"id": "29713", "revid": "37401", "url": "https://it.wikipedia.org/wiki?curid=29713", "title": "Metafora", "text": "La metafora (dal greco \u03bc\u03b5\u03c4\u03b1\u03c6\u03bf\u03c1\u03ac, da \"metaph\u00e9r\u014d\", \u00abio trasporto\u00bb) in linguistica \u00e8 un tropo, ovvero una figura retorica che si basa su una similitudine per analogia ed in base alla quale un vocabolo o una locuzione sono usati per esprimere un concetto diverso da quello che normalmente significano. Si ha quando, al termine che normalmente occuperebbe il posto nella frase, se ne sostituisce un altro la cui \"essenza\" o funzione va a sovrapporsi a quella del termine originario creando, cos\u00ec , immagini di forte carica espressiva.\nEsempi storici.\nAristotele, nella \"Poetica\", definisce la metafora \"trasferimento a una cosa di un nome proprio di un'altra o dal genere alla specie o dalla specie al genere o dalla specie alla specie o per analogia\". Fa poi i seguenti esempi: esempio di metafora dal genere alla specie, \"ecco che la mia nave si \u00e8 fermata\", giacch\u00e9 \"ormeggiarsi\" \u00e8 un certo \"fermarsi\"; dalla specie al genere, \"e invero Odisseo ha compiuto mille e mille gloriose imprese\", giacch\u00e9 \"mille\" \u00e8 \"molto\" e Omero se ne vale invece di dire \"molte\"; da specie a specie, \"con il bronzo attingendo la vita\" e \"con l'acuminato bronzo tagliando\", giacch\u00e9 l\u00e0 il poeta chiama \"attingere\" il \"recidere\", mentre nel secondo caso chiama \"recidere\" l'\"attingere\", perch\u00e9 ambedue i verbi rientrano nel toglier via qualcosa\"\u2026 (1457b).\nNel \"Canzoniere\" Francesco Petrarca scrive \u00abErano i capei d'oro a l'aura sparsi\u00bb. Questo verso letteralmente significa \"erano i capelli d'oro sparsi, cio\u00e8 sciolti, al vento\". I capelli in questione sono quelli di Laura, la donna amata da Petrarca che qui \u00e8 evocata attraverso un particolare gioco di suono perch\u00e9 se anzich\u00e9 leggere \"a l'aura\" leggessi \"a Laura\", i capelli d'oro, anzich\u00e9 essere sciolti al vento sarebbero sciolti a Laura. Quindi \u00e8 chiaro che Petrarca ha usato questa espressione proprio per creare questa ambiguit\u00e0, questo doppio significato possibile, anche perch\u00e9 al tempo di Petrarca l'apostrofo non si adoperava e la scrittura era continua quindi davvero non sappiamo se l'aura significasse Laura. Ora per\u00f2 dobbiamo analizzare i capelli che non possono essere d'oro. I capelli sono biondi, o al massimo potremmo aggiungere che sono biondi come l'oro. Per metafora l'espressione \"d'oro\" passa a significare biondi. Questo passaggio avviene attraverso il riferimento silenzioso ed implicito ad un termine medio comune a tutti e due i significati. Quindi dobbiamo analizzare cos'hanno in comune l'oro e il biondo e cio\u00e8 il colore giallo, ed \u00e8 proprio questo termine che consente la metafora cio\u00e8 il passaggio da una parola all'altra. Il passaggio di significato applicato silenziosamente ed implicitamente da Petrarca \u00e8 questo: i capelli di Laura sono biondi, il biondo ha in comune l'oro e il giallo e allora io posso dire che i capelli di Laura sono come l'oro anzi potremmo dire che sono l'oro. Dunque possiamo dire che la metafora \u00e8 una similitudine senza il come.\nUn altro esempio \u00e8 un verso della poesia \"X agosto\" di Giovanni Pascoli che dice \u00abAnche un uomo tornava al suo nido\u00bb. Un uomo non pu\u00f2 tornare al nido ma \u00e8 molto evidente che qui nido \u00e8 una metafora per casa. La casa e il nido hanno in comune il fatto di essere dei luoghi che proteggono, insomma la casa per gli uomini \u00e8 come un nido che protegge. Anzi eliminiamo il come, la casa \u00e8 un nido che protegge. \nLa metafora ebbe grande fortuna nel XVI secolo, nella cultura e pi\u00f9 specificamente nella letteratura barocca (l'arte parte dalla natura, ma la trasfigura). Particolare \u00e8 la metafora del decadentismo, la quale non si sovrappone al termine, ma ha la funzione di sostituirlo con un altro, di significato differente. Tra i pi\u00f9 grandi teorici della metafora poetica in et\u00e0 contemporanea si ricordano Harald Weinrich e Paul Ric\u0153ur.\nDescrizione.\nLa metafora in genere si basa sulla esistenza di un rapporto di somiglianza tra il termine di partenza e il termine metaforico, ma il potere evocativo e comunicativo della metafora \u00e8 tanto maggiore quanto pi\u00f9 i termini di cui \u00e8 composta sono lontani nel campo semantico. Nella linguistica cognitiva, la metafora concettuale \u00e8 definita come la comprensione di un dominio concettuale nei termini di un altro, per esempio l'esperienza di vita di una persona nei confronti dell'esperienza di un'altra persona.\nLe metafore sono usate tanto nella lingua quotidiana (e sono dette, in questo caso, catacresi) quanto in quella poetica. Nella lingua poetica, la distanza tra espressione letterale e senso figurato pu\u00f2 essere piccola (\"capelli d'oro\" per \"capelli biondi come l'oro\") e permettere quindi una facile decodifica o invece ampia, di modo che la metafora risulta pi\u00f9 difficile da interpretare, ad esempio, in Dante, \"fonte ond'ogne ver deriva\", cio\u00e8 'fonte da cui deriva ogni cosa vera', metafora per Dio. Le metafore sono inoltre frequentissime in poesia ma ovviamente non sono presenti solo nei testi poetici. \nDifferenze con altre figure retoriche.\nLa metafora \u00e8 diversa dalla metonimia, perch\u00e9 questa associa due cose simili, mentre la prima mette in relazione, spesso facendole stridere, due cose diverse. La metafora si distingue anche dall'allegoria, perch\u00e9 quest'ultima rimanda soprattutto a un piano concettuale, o a un'idea, mentre la metafora si riferisce per lo pi\u00f9 a una relazione fra due cose o fra due nomi. L'allegoria \u00e8 stata anche definita come \"metafora continuata\", attribuendo con tale definizione alla metafora un riferimento immediato e all'allegoria uno sviluppo narrativo.\nDifferisce dalla similitudine retorica per l'assenza di avverbi di paragone o locuzioni avverbiali (\"come\") e per questo \u00e8 anche detta \"similitudine abbreviata\". \u00c8 tradizionalmente annoverata tra le figure di significato."}
{"id": "29715", "revid": "399", "url": "https://it.wikipedia.org/wiki?curid=29715", "title": "Similitudine", "text": "La similitudine o similarit\u00e0 indica un rapporto di somiglianza e di quasi uguaglianza fra due enti detti simili, non uguali, ma analoghi e paragonabili. In alcune accezioni \u00e8 sinonimo di analogia."}
{"id": "29716", "revid": "1718925", "url": "https://it.wikipedia.org/wiki?curid=29716", "title": "Parallelismo (figura retorica)", "text": "Il parallelismo \u00e8 la figura retorica di ordine (sintattica) con la quale si sviluppa un'idea attraverso la successione simmetrica, in genere in coppia, con schema \"A B, A B\" (dove A rappresenta il verbo e B rappresenta il complemento oggetto), di brevi concetti o elementi grammaticali. Ad esempio:\nSe combinato con l'iperbato, la figura retorica risultante viene detta sinchisi."}
{"id": "29720", "revid": "1632387", "url": "https://it.wikipedia.org/wiki?curid=29720", "title": "Ripi", "text": "Ripi \u00e8 un comune italiano di circa 5000 abitanti della provincia di Frosinone nel Lazio.\nGeografia fisica.\nTerritorio.\nSorge lungo la via Casilina (l'antica via Latina), tra le propaggini meridionali dei Monti Ernici e la valle del Liri e del Sacco a circa a sud-est del capoluogo Frosinone.\nClima.\nClassificazione climatica: zona E, 2150 GR/G\nStoria.\nDi origine volsca, fu conquistata dagli Ernici per poi diventare nel 306 a.C. colonia romana.\nDopo la caduta di Roma e le successive invasioni barbariche, Ripi entr\u00f2 subito a far parte del dominio temporale del Papa sotto l'amministrazione della diocesi di Veroli.\nCon la discesa di Carlo Magno in Italia, anche Ripi sub\u00ec il processo di feudalizzazione e fu governata dai missi dominici (Comes) inviati dal Papa. Le lotte all'interno della Curia tra le famiglie romane, permisero l'estinzione dell'autorit\u00e0 dei Comes e al territorio della diocesi di godere di ampia autonomia.\nArroccato all'interno delle mura per sfuggire alle orde di invasori che percorrevano la via Latina (Saraceni, Ungari, Normanni); il castello di Ripi fu concesso dal vescovo di Veroli a titolo di feudo per la prima volta nel 1025 e fu oggetto di dispute tra le famiglie feudatarie per il suo possesso. Ai primi feudatari, i Roffredo di Veroli, seguirono i Caetani e una serie di signori locali che redassero uno Statuto cittadino nel 1331.\nCon le Costituzioni egidiane, Ripi pass\u00f2 sotto il diretto controllo della Chiesa e nel 1410 fu la volta dei Colonna che tennero il paese, fra alterne vicende, fino al 1816.\nEntrata a far parte del Regno d'Italia nel 1870, Ripi fece parte della provincia di Roma fino all'istituzione di quella di Frosinone nel 1926.\nDurante la seconda guerra mondiale fu occupato dopo l'8 settembre 1943 dall'esercito tedesco per essere liberato dalle forze anglo-americane il 29 maggio 1944.\nMonumenti e luoghi d'interesse.\nSiti archeologici.\nNel territorio di Ripi, in localit\u00e0 San Silvestro, vi \u00e8 la zona archeologica con le tombe del periodo dei Volsci.\nCultura.\nIstruzione.\nMusei.\nIn Via Meringo Alto, vi \u00e8 il Museo dell'Energia di Ripi - aperto al pubblico dal 2009, nato dal recupero di due manufatti dismessi, un mattatoio e un lavatoio. \u00c8 insieme un laboratorio didattico e un museo geologico-scientifico che illustra il complesso mondo dell'energia, in particolar modo racconta la storia dei pozzi petroliferi del paese di Ripi.\nTeatro.\nIn Piazza Luciano Manara, adiacente ai locali del Municipio, si trova il Teatro Comunale \"Vittorio Gassman\". Si tratta di un piccolo teatro di 99 posti, un tempo sala cinematografica poi convertita in teatro. Si svolgono diverse manifestazioni l'anno durante la stagione teatrale, solitamente da settembre a maggio.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 307 imprese operanti nel territorio comunale, che rappresentavano lo 0,91% del totale provinciale (33.605 imprese attive), hanno occupato 719 addetti, lo 0,67% del dato provinciale; in media, ogni impresa nel 2015 ha occupato due addetti (2,34).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Ripi pass\u00f2 dalla provincia di Roma a quella di Frosinone.\nSport.\nTennis.\n\u00c8 presente un circolo affiliato alla Federazione Italiana Tennis: \"ASD CT Castello\"."}
{"id": "29722", "revid": "1543377", "url": "https://it.wikipedia.org/wiki?curid=29722", "title": "Rocca d'Arce", "text": "Rocca d'Arce \u00e8 un comune italiano di 951 abitanti della provincia di Frosinone nel Lazio.\nGeografia fisica.\nClima.\nClassificazione climatica: zona E, \nStoria.\nPer l'archeologo Italo Biddittu la presenza dell'uomo \u00e8 testimoniata nella parte alta della montagna dall'Et\u00e0 del rame, mentre un abitato sorse nell'Et\u00e0 del ferro. Il luogo divenne interessante quando i Volsci edificarono intorno alla montagna un muro imponente, ancora oggi in parte visibile.\nPer la sua posizione strategica la rocca ebbe una discreta importanza in periodo medievale.\nDopo l'assedio da parte dell'imperatore Enrico VI, fu castellano di Rocca d'Arce tale Diopoldo di Acerra un funzionario dello stesso imperatore che alla fine del XII secolo utilizz\u00f2 la rocca per alcune operazioni militari di sua iniziativa.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 28 imprese operanti nel territorio comunale, che rappresentavano lo 0,08% del totale provinciale ( imprese attive), hanno occupato 45 addetti, lo 0,04% del dato provinciale; in media, ogni impresa nel 2015 ha occupato un addetto (1,61).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, Rocca d'Arce pass\u00f2 dalla provincia di Caserta a quella di Frosinone."}
{"id": "29723", "revid": "125037957", "url": "https://it.wikipedia.org/wiki?curid=29723", "title": "Roccasecca", "text": "Roccasecca \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nTerritorio da sempre conteso tra Borbone e Papato, dal 1751 definitivamente parte dell'antica Provincia di Terra di Lavoro del Regno di Napoli (poi diventato Regno delle Due Sicilie). Roccasecca appartenne alla provincia di Terra di Lavoro anche dopo l'Unit\u00e0 d'Italia, entr\u00f2 poi nel Lazio con la nascita della Provincia di Frosinone nel 1927.\nSismicit\u00e0.\nSecondo la vigente Classificazione sismica dell'Italia, il territorio di Roccasecca ricade in zona 2A, ovvero zona a rischio sismico medio alto, in prossimit\u00e0 di una zona 1 a rischio elevato, rappresentata dalla vicina Valle di Comino e dalle zone della Marsica, interessate da una tettonica principalmente distensiva, tipica dell'Appennino centrale.\nStoricamente il comune ha subito dei danneggiamenti del patrimonio edilizio in seguito a violenti eventi tellurici dei territori vicini, tra i quali ricordiamo il grande Terremoto della Marsica del 1915, il Terremoto del 1654 con epicentro stimato presso la confinante Casalvieri e il pi\u00f9 recente Terremoto dell'Italia centro-meridionale del 1984.\nClima.\nIl clima di Roccasecca rappresenta quello tipico della bassa collina laziale interna.\nLe giornate estive si presentano calde e talvolta afose anche se \u00e8 facile assistere a fenomeni temporaleschi, spesso di breve durata, dovuti allo sviluppo verticale termocomvettivo delle nubi che si originano dai monti e si estendono verso la costa contribuendo ad abbassare la temperatura dell\u2019aria.\nL\u2019autunno \u00e8 invece mite e piovoso specialmente nei mesi di ottobre e novembre. In questo periodo non sono rare le piogge anche di forte intensit\u00e0 che possono arrecare disagi nella zona.\nLe temperature invernali invece variano a seconda delle masse d\u2019aria che influenzano il territorio. Durante periodi anticiclonici non \u00e8 rara nella valle la formazione di uno strato di inversione termica accompagnato da nebbia, che molto raramente per\u00f2 persiste per tutta la giornata, andando ad interessare quasi esclusivamente le ore del mattino, con temperature minime sotto lo zero; in questo caso la frazione di Roccasecca Scalo \u00e8 decisamente pi\u00f9 fredda delle frazioni collinari dove il clima risulta mite perch\u00e9 fuori dallo strato di inversione.\nIn caso di irruzioni di aria di matrice artica le temperature si mantengono invece rigide su tutto il territorio con minime sotto lo zero e massime talvolta abbondantemente inferiori ai +5\u2019C/+10\u2019C. La neve non \u00e8 un fenomeno frequente, ma \u00e8 probabile che in inverno si verifichi una nevicata di modesta entit\u00e0 (circa 5/10\u00a0cm). In genere le nevicate sono un po\u2019 pi\u00f9 abbondanti e frequenti sulle zone collinari (Roccasecca centro, Castello, Caprile..), ma vista l\u2019esposizione assolata di tali frazioni, il manto nevoso tende a sciogliersi rapidamente rimanendo talvolta un po\u2019 pi\u00f9 a lungo nella valle (specialmente nei mesi di dicembre e gennaio quando \u00e8 pi\u00f9 facile che si sviluppi l'inversione termica).\nDa menzionare durante la grande Ondata di freddo del febbraio 2012 una nevicata storica che port\u00f2 una quarantina di centimetri di neve in paese. Altri eventi nevosi rilevanti dopo il 2000 sono senza dubbio il 16 gennaio 2002 (15\u00a0cm circa di neve caduti), il 17 dicembre 2010 (10\u00a0cm di neve), il 30/31 dicembre 2014 ( 5/8\u00a0cm di neve caduti) e il 26 febbraio 2018 (dai 7/8\u00a0cm delle zone pianeggianti ai 10\u00a0cm circa sulle frazioni collinari). Altri eventi nevosi meno importanti si sono verificati nel 2003, nel 2005, a febbraio 2010, febbraio 2013, febbraio 2015, nella notte tra il 28 febbraio e il 1\u00ba marzo 2018 e il 17 gennaio 2021.\nOrigini del nome.\nIl toponimo \u00e8 un composto di \u201crocca\u201d, nel senso di \u2018luogo fortificato posto in alto', e dell'aggettivo \u201csecca\u201d, con riferimento all'aridit\u00e0 del suolo.\nStoria.\nOrigini.\nOriginario \"pagus\" dei Volsci fino al 991. La storia di Roccasecca \u00e8 profondamente legata alla sua posizione geografica: il paese \u00e8 infatti posto all'ingresso di due gole che danno accesso alla Valle di Comino ed \u00e8 sovrastato dal \"monte Asprano\" che con i suoi 553 metri d'altezza permette di controllare facilmente l'ampia Valle del Liri. Durante la preistoria si sa con certezza che vi furono diversi stanziamenti nel territorio di Roccasecca; del pi\u00f9 importante ci rimangono resti di mura perimetrali, e seducente \u00e8 l'ipotesi che si tratti della famosa \"Duronia\" ricercata tante volte dagli archeologi. La sua fondazione risale al periodo delle invasioni barbariche, quando gli abitanti dell'insediamento di Melfel, sul fiume Melfa, e della vicina Aquino lasciarono la pianura per sfuggire agli invasori.\nRoccasecca \u00e8 per secoli solo un comodo punto di passaggio per gli eserciti che passavano il fiume Melfa, sul quale furono costruiti, probabilmente gi\u00e0 in epoca romana, tre ponti di cui sono visibili ancora oggi alcune tracce, ma nel Medioevo ha il suo vero sviluppo come comunit\u00e0. Infatti quando si parla di Roccasecca e della sua storia il pensiero va subito a san Tommaso D'Aquino ed ai fasti del suo castello, importante baluardo difensivo posto nel 994 dall'abate Mansone a difesa del monastero di Montecassino, distante solo pochi chilometri (26\u00a0km). L'abate mette a capo della rocca fortificata un ramo collaterale della famiglia dei Conti D'Aquino, che fra alterne vicende e numerose battaglie (come era nel costume dell'epoca) regneranno per secoli sul paese. Intorno alla fine del X secolo Adenolfo III di Aquino la fece occupare e radere al suolo. Una volta ricostruita, divenne feudo della famiglia D'Aquino e resistette all'assedio posto dalle truppe imperiali di Enrico VI. Dopo essere stata teatro della sconfitta del re di Napoli Ladislao di Durazzo da parte di Luigi II d'Angi\u00f2, pervenne alla famiglia D'Avalos in seguito al matrimonio tra l'ultima discendente dei conti D'Aquino, Antonella, e Inico d'Avalos.\nIl Ducato di Sora.\nDopo il 1550 alcuni abitanti della rocca scendono a valle dando origine all'attuale Roccasecca Scalo, al Castello ed a Caprile. Nello stesso anno Roccasecca divenne libero comune per poi perdere per\u00f2 questa autonomia nel 1583 quando venne venduta alla famiglia Boncompagni. Nei secoli che seguono gli abitanti di Roccasecca vedono avvicendarsi al potere del loro castello gli Angioini, lo Stato Pontificio, gli Aragonesi, a seconda del Signore che domina in quel momento la Valle del Liri. \u00c8 solo nel 1583 che Roccasecca acquista un po' di pace e di serenit\u00e0: viene infatti venduta dai conti D'Aquino al duca di Sora Giacomo Boncompagni che ne fa un suo feudo. Un secolo pi\u00f9 tardi Roccasecca cade come tutta l'Italia meridionale sotto il giogo degli spagnoli; la vita del paese \u00e8 alquanto grama: nel Settecento malattie, siccit\u00e0 e un'eccessiva pressione fiscale riducono drasticamente il numero degli abitanti. Le cose andranno meglio sotto il Regno di Napoli da Carlo III in poi.\nUnit\u00e0 d'Italia.\nNell'Ottocento si diffondono, nel paese, oltre agli ideali di libert\u00e0 portati da Napoleone Bonaparte e dagli echi della rivoluzione francese, la Carboneria ed il brigantaggio. Dopo il 1860, con l'Unit\u00e0 d'Italia la situazione sociale cambia, e, purtroppo, molti roccaseccani emigrano per cercare lavoro al Nord o all'estero. L'economia e la vita del paese rimangono invariate anche durante i primi anni del Novecento, fino all'inizio della seconda guerra mondiale. Ha inizio uno dei periodi pi\u00f9 oscuri della storia del paese, che deve pagare un tremendo tributo in vite umane e subire una profonda distruzione.\n\u00c8 scelto per la sua posizione, per la presenza della stazione ferroviaria e per il ponte sul fiume Melfa, come quartier generale del XIV Panzerkorps e del generale Frido von Senger und Etterlin. Ma l'importanza strategica si rivela fonte di vessazioni per Roccasecca, che dovette subire durissimi e continui bombardamenti da parte degli Alleati, culminati con il tremendo attacco alla stazione ferroviaria del 23 ottobre 1943. Dopo la guerra, i lunghi anni della povert\u00e0 e della ricostruzione, poi il boom economico, la nascita degli stabilimenti industriali, lo sviluppo del paese intorno alla ricostruita stazione ferroviaria. Il 14 settembre 1974 Roccasecca riceve, in occasione del VII centenario della morte di san Tommaso D'Aquino, la visita di papa Paolo VI.\nMonumenti e luoghi d'interesse.\nArchitetture religiose.\nFu costruita nel Trecento in onore di Tommaso d'Aquino, precisamente nel 1325. Si trova appena sotto il presidio fortificato, e conserva la pianta gotica a croce latina, con affreschi quattrocenteschi.\nEremo-Grotta di S. Michele.\nNella frazione di Caprile, alle pendici del monte Asprano, sorge la chiesa rupestre di San Michele Arcangelo, nota anche come eremo di Sant'Angelo in Asprano. La chiesa si trova ai piedidella rupe dove fu edificato il castello dei Conti d'Aquino.\nIl pi\u00f9 antico documento scritto a farne menzione \u00e8 il \"Chronicon casinense\" (XI secolo), il quale riferisce che l'eremo fu ceduto da giudice aquinate all'abbazia di Montecassino. Fra gli affreschi presenti: \nArchitetture militari.\nIl castello dei Conti d'Aquino fu costruito sopra la rocca del borgo nel 994 per volere dell'abate di Montecassino Mansone, che approv\u00f2 il progetto alleandosi con la famiglia dei D'Aquino di Pontecorvo. Il castello venne eretto su Monte Asprano.\nDopo una lite con Montecassino, i d'Aquino occuparono il sito di Rocchetta Vecchia grazie ad Atenolfo che fece il possedimento suo.\nSecondo una parte degli storici il famoso teologo domenicano Tommaso d'Aquino sarebbe nato nel castello nel Duecento. Il castello perse il valore di controllo della valle nel XVII secolo, e rapidamente decadde, fino alla recente ristrutturazione. Una torre cilindrica \u00e8 ancora in piedi, mentre la struttura rettangolare \u00e8 di matrice duecentesca, conservata in buono stato.\nAltro.\nNei pressi della stazione ferroviaria \u00e8 stata innalzata una statua raffigurante il comico napoletano, in onore della sua interpretazione nel film \"Il medico dei pazzi\" - tratto da una commedia di Scarpetta - per il comune di Roccasecca. La statua fu inaugurata dalla figlia Liliana De Curtis. Sempre a Roccasecca, il 30 agosto 1998, piazza Risorgimento cambi\u00f2 nome in suo onore, alla presenza del sindaco e di Liliana De Curtis.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo.\nCultura.\nLetteratura.\n\"Strapaese\", di Osvaldo Izzi Ricci. Il romanzo \u00e8 completamente ambientato nella Roccasecca fra le due guerre mondiali, anche se non ne viene mai citato il nome (l'autore prefer\u00ec scrivere \"R. , grazioso paese in Terra di Lavoro\"). \u00c8 in assoluto il primo romanzo ambientato a Roccasecca.\nEconomia.\nDi seguito la tabella storica elaborata dall'Istat a tema \"unit\u00e0 locali\", intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 399 imprese operanti nel territorio comunale, che rappresentavano l'1,19% del totale provinciale (33.605 imprese attive), hanno occupato 1.402 addetti, l'1,32% del dato provinciale; in media, ogni impresa nel 2015 ha occupato tre addetti (3,51).\nInfrastrutture e trasporti.\nFerrovie.\nSu entrambe le linee ferroviarie \u00e8 presente l'omonima stazione."}
{"id": "29724", "revid": "399", "url": "https://it.wikipedia.org/wiki?curid=29724", "title": "San Biagio Saracinisco", "text": "San Biagio Saracinisco \u00e8 un comune italiano di 317 abitanti della provincia di Frosinone nel Lazio.\nGeografia fisica.\nTerritorio.\nSan Biagio Saracinisco \u00e8 situato sul versante meridionale delle Mainarde alla cui base scorre il fiume Mollarino, affluente del Melfa.\nIl suo territorio \u00e8 compreso nel versante laziale del parco nazionale d'Abruzzo, Lazio e Molise. Il suo paesaggio \u00e8 quindi dominato da monti, con la cima del Monte Carella che raggiunge i 1.072 metri di altezza, boschi e pascoli.\nIl comune \u00e8 articolato in un centro ed alcune frazioni: Cioppo, Fontana Cicchetta, Pietrepente, Pratola, Radicosa, Raimella, Uotto, Venezia.\nIl centro urbano \u00e8 piccolo, arroccato sopra una collina posta allo sbarramento di una valle e diviso in due dalla strada centrale che passa davanti alla chiesa di San Biagio.\nUna zona in espansione \u00e8 la localit\u00e0 Pratola, sulla provinciale per Isernia, nelle immediate vicinanze del lago artificiale di Cardito in cui si pratica la pesca sportiva e il windsurf.\nClima.\nTenuto conto della posizione geografica e dell'altitudine, il clima di San Biagio Saracinisco \u00e8 di tipo semi continentale con inverni freddi, con possibili nevicate, ed estati piuttosto fresche con temperatura piacevole, tranne nel caso di anticicloni di matrice nord africana che fanno salire le temperature ben oltre i 30\u00b0.\nOrigine del nome.\nIl nome deriva dalla chiesa dedicata a San Biagio a cui fu aggiunto, nell\u2019Ottocento, l\u2019attributo Saracinisco per ricordare la presenza saracena nel territorio.\nStoria.\nQuesto territorio era gi\u00e0 abitato nel paleolitico, 70.000 anni fa. Si trattava di cacciatori nomadi alla ricerca di nuovi territori lungo la dorsale dell\u2019appennino centrale. I primi rifugi, gradatamente divenuti dimore, erano grotte naturali sparse sui monti. Successivamente si svilupparono piccoli insediamenti fortificati sull\u2019altopiano chiamato Gallo e sorsero piccoli santuari. San Biagio Saracinisco in epoca preromanica fu abitato dai Sanniti e, trovandosi sulla via pedemontana Sora-Venafro-Capua, fu spesso coinvolto nelle guerre sannitiche. Ne costituisce testimonianza una necropoli esistente sulla cresta dell\u2019Uomo Morto (detta anche Omini morti), cos\u00ec chiamata proprio per la presenza di dette sepolture. Il paese fu poi occupato dai Romani.\nCon la decadenza dell\u2019Impero Romano si susseguirono le varie occupazioni dei barbari: i Visigoti di Alarico I (410), i Vandali, gli Eruli, i Longobardi ed i Saraceni. Questi ultimi erano popoli nord-africani che si insediarono in posti strategici per effettuare razzie.\nDopo la loro sconfitta nella battaglia del Garigliano (915), alcune bande di saraceni trovarono rifugio in queste zone da cui furono successivamente scacciati dall'intervento di armati sorani: in un gruppo di tombe di Omini morti pare che siano inumati proprio questi saraceni.\nLa prima citazione scritta di San Biagio Saracinisco risale ai primi anni del II millennio, nel Chronicon di Leone Marsicano, nel quale compare quale castello di difesa con il nome di \u201cSarraciniscum\u201d. Tale castello probabilmente eretto dai Conti dei Marsi, con le terre circostanti, fu donato, nel 1055, dal Principe di Capua (forse Pandolfo V e/o il successore Landolfo VIII) al monastero di Montecassino, con l\u2019esenzione da tasse o altra soggezione feudale. I monaci affidarono i terreni a sette famiglie di Picinisco, Agnone ed Atina, con il compito di renderli fertili e coltivarli (probabilmente un contratto di enfiteusi). \u201cNel corso del XIII secolo pass\u00f2 di propriet\u00e0 fra i diversi signori che dominavano la valle di Comino e in particolare Alvito, condividendone le sorti, subendo le conseguenze delle guerre fra gli eredi di Giovanna II di Napoli e fra angioini e aragonesi nel corso del Quattrocento: durante questo periodo gli eventi bellici determinarono la scomparsa di alcuni abitati della zona.\u201d\nDai vari censimenti si evince che il paese fu sempre di piccole dimensioni: nel Cinquecento annoverava poche decine di abitanti. Nel secolo successivo fu abbandonato a seguito della peste del 1656. Per\u00f2 nel 1678 un limitato numero di famiglie dei comuni limitrofi decisero di trasferirsi a San Biagio. \u201cInizi\u00f2 cos\u00ec il lento processo di urbanizzazione del paese. Attorno ad una chiesetta dedicata a San Biagio sorsero le prime casupole in pietrame e paglia: nacque cos\u00ec il primo nucleo insediatosi nel territorio oggi compreso tra Muro Gianicolo, Piazza Olmo e Via Chiesa.\u201d .\nIl paese fu solo marginalmente interessato dagli avvenimenti storici del Settecento e dell\u2019Ottocento con l\u2019unica eccezione del brigantaggio che grav\u00f2 pesantemente sulla vita dei sambiagesi.\nNel 1806, durante l\u2019occupazione francese, abolita la feudalit\u00e0, San Biagio non fu riconosciuto comune indipendente perch\u00e9 contava solo 500 anime e pertanto rimase frazione di Vallerotonda. Nel 1858, arrivato a contare pi\u00f9 di anime, divenne comune autonomo della provincia di Terra di Lavoro con reale decreto di Ferdinando II, Re di Napoli. Solo nel 1927 sar\u00e0 inglobato nella provincia di Frosinone di nuova costituzione.\nLa distanza da grossi centri, la carenza di strade, la scarsa produttivit\u00e0 dei terreni furono gli elementi che frenarono lo sviluppo del nuovo comune. Neanche l\u2019avvento del neonato Regno d\u2019Italia a seguito della Spedizione dei Mille fu sufficiente a superare l\u2019atavica povert\u00e0 degli abitanti. Anche se la fine del secolo fece registrare lo sviluppo della pastorizia, dell\u2019agricoltura e delle attivit\u00e0 boschive, il numero degli abitanti per\u00f2 super\u00f2 il limite di sostentamento e quindi iniziarono le prime emigrazioni verso gli Stati Uniti d'America, la Svezia e la Germania. \u201cAltri, pi\u00f9 intraprendenti, si addentrarono persino nella fredda Russia degli zar\u201d.\nIl paese diede un grande contributo di sangue alla guerra del 1915-18, ma fu la Seconda guerra mondiale con i suoi orrori che provoc\u00f2 le maggiori distruzioni, l\u2019esodo forzato e le morti.\nSan Biagio rientr\u00f2 nella \u201clinea Gustav\u201d tracciata dal Feldmaresciallo Kesselring come baluardo all\u2019avanzata degli eserciti alleati. La furia dei bombardamenti, rese impossibile la permanenza in paese degli abitanti, persino di quelli che avevano cercato un precario rifugio nelle grotte, per cui l\u20198 dicembre 1943, giorno dell\u2019Immacolata, fu deciso l\u2019esodo forzato verso il centro di raccolta di Ferentino in cui molti giovani furono forzatamente arruolati nella Organizzazione Todt ed obbligati, anche se con retribuzione, a lavorare al fronte nella costruzione e riparazione di trincee ed opere difensive. Alcuni di loro, impiegati a Cassino, anche se malridotti per la fame ed i parassiti, riuscirono nottetempo a passare le linee tedesche e, con un lungo viaggio attraverso l\u2019Italia in guerra, a ricongiungersi con i parenti residenti a Cremona.\nIl 12 gennaio 1944 alle ore 5:30 cominci\u00f2 la battaglia che doveva liberare dai tedeschi la zona compresa tra Costa San Pietro e Acquafondata e sfondare la linea Gustav in direzione di Atina. I fanti dell\u20198\u00ba Reggimento marocchino ed il 7\u00b0 algerino dell\u2019esercito francese attaccarono di sorpresa la Costa San Pietro, salendo dal Rio Chiaro e dal fosso Verrecchia, con l\u2019appoggio dell\u2019artiglieria piazzata sulla Catenella delle Mainarde. Le postazioni di mitragliatrici tedesche furono espugnate e i francesi occuparono la quota 1449. I giorni successivi ci furono i contrattacchi del reggimento dei panzer grenadier che non ebbero tuttavia successo. Tutte le alture circostanti: Monte Monna Casale, Monte San Pietro, Monna Acquafondata furono assalite dai francesi e strenuamente difese dai tedeschi.. Al termine della battaglia, le truppe tedesche retrocessero di alcuni chilometri sulle postazioni della linea Gustav propriamente detta, ma il Monte Santa Croce rimase in mano tedesca nonostante i due terribili attacchi sferrati il 27 maggio 1944 alle ore 21:00 da una compagnia del Corpo Italiano di Liberazione che port\u00f2 alla definitiva cacciata dei tedeschi da San Biagio. Impressionante resta il rapporto tra perdite umane e risultati conseguiti: pi\u00f9 di 5.000 morti di cui 500 tedeschi ed un sanbiagese. Il tentativo francese, pur avendo colto qualche successo territoriale, sostanzialmente fall\u00ec l\u2019obiettivo principale.\nAi primi di giugno, dopo essere stato raso al suolo, San Biagio cominci\u00f2 a ripopolarsi anche se gli sfollati al nord torneranno solo dopo il 25 aprile 1945.\nIl dopoguerra inizi\u00f2 con la profonda devastazione del territorio di San Biagio in nome delle impellenti necessit\u00e0 energetiche nazionali. Scomparve la caratteristica cascata del Monte, furono scavate gallerie e creati invasi artificiali per la realizzazione di impianti per la produzione di energia elettrica, ma nulla fu fatto per lo sviluppo dell\u2019economia locale con il conseguente smembramento della popolazione costretta ad una massiccia emigrazione verso la Francia, il Belgio, la Germania e l\u2019Italia settentrionale.\nSociet\u00e0.\nReligione.\nLa popolazione professa per la maggior parte la religione cattolica e afferisce alla diocesi di Sora-Cassino-Aquino-Pontecorvo, ma fino all'anno 2014 faceva parte dell'abbazia territoriale di Montecassino.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 13 imprese operanti nel territorio comunale, che rappresentavano lo 0,04% del totale provinciale (33.605 imprese attive), hanno occupato 14 addetti, lo 0,01% del dato provinciale; in media, ogni impresa nel 2015 ha occupato un addetto (1,08).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, San Biagio Saracinisco pass\u00f2 dalla provincia di Caserta a quella di Frosinone."}
{"id": "29725", "revid": "117314716", "url": "https://it.wikipedia.org/wiki?curid=29725", "title": "Naviglio di Brescia", "text": "Il Naviglio di Brescia (in bresciano \"Na\u00ec de Br\u00e8sa\") \u00e8 una via d'acqua, frutto di una derivazione delle acque del fiume Chiese, che scorre prevalentemente nella provincia di Brescia. Nasce a Gavardo, attraversa la bassa Valle Sabbia, bagna Brescia e taglia trasversalmente la pianura Padana orientale per immettersi nel fiume Oglio nei pressi di Canneto sull'Oglio.\n\u00c8 stato essenzialmente costruito per vari scopi: irrigui, di navigazione, di trasporto merci ed energetici. Attualmente la sua unica funzione \u00e8 quella di consentire l'irrigazione dei territori che attraversa. La gestione e manutenzione del canale \u00e8 affidata al consorzio di bonifica Medio Chiese.\nStruttura dei canali.\nLa struttura del Naviglio \u00e8 molto complessa. Nonostante non vi siano soluzioni di continuit\u00e0 lungo tutto il suo percorso, il canale cambia notevolmente la sua morfologia per la presenza di derivazioni secondarie che riducono, o aumentano, la portata. Le diverse denominazioni che il canale possiede lungo il suo cammino segnalano questi cambiamenti morfologici.\nIl Naviglio Grande, il Naviglio Isorella e il canale il Naviglio mantengono costante la portata dell'acqua lungo tutto l'anno e sono utilizzati per le gare di pesca sportiva. Gli altri tre canali fino al 2008 durante la stagione estiva andavano regolarmente in secca, ora viene sempre garantita una portata minima per preservarene la fauna.\nStoria.\nLa tradizione sostiene che l'intero percorso del Naviglio sia un capolavoro dell'ingegneria idraulica della Repubblica comunale di Brescia. La sua costruzione avvenne durante la reggenza del vescovo Berardo Maggi e la tradizione vuole che sia durata un solo anno. Carlo Cocchetti, per\u00f2, ha ipotizzato che il canale fosse stato costruito ai tempi dei romani e che durante il medioevo sia stato semplicemente ripulito e allargato nel tratto del Naviglio Grande, al fine di favorirne la navigazione.\nNel corso del dominio veneto si fecero numerosi progetti attorno ad un allargamento del Naviglio nel tratto successivo al porto di Brescia e ad una sua immissione nel Mella all'altezza di Manerbio, in maniera da incentivare i trasporti con la bassa pianura.\nLo spostamento del corso del Garza, avvenuto negli anni '90 del XVIII secolo, ebbe degli effetti anche sul corso del Naviglio. Le acque del porto di Canton Mombello vennero deviate nel nuovo corso del torrente; di conseguenza il tratto denominato \"Vaso Naviglio\" non venne pi\u00f9 utilizzato. Allo stesso modo si evit\u00f2 di caricare eccessivamente la portata del canale sul nuovo torrente, decidendo che il Naviglio Cerca, il quale incrocia il Garza pi\u00f9 a sud, avrebbe alimentato il torrente per straripamento.\nDurante gli anni sessanta del XX secolo si progett\u00f2 la costruzione di un\ncanale navigabile che collegasse Brescia con Mantova, sfruttando anche gli esistenti canali Naviglio di San Zeno e Naviglio Inferiore."}
{"id": "29726", "revid": "967297", "url": "https://it.wikipedia.org/wiki?curid=29726", "title": "San Donato Val di Comino", "text": "San Donato Val di Comino (\"S\u00e0nd\u00ebrn\u00e0t\u00eb\" in dialetto locale) \u00e8 un comune italiano di abitanti della provincia di Frosinone nel Lazio.\nFa parte del circuito turistico de I borghi pi\u00f9 belli d'Italia, e nel 2004 ricevette la bandiera arancione del Touring Club Italiano per ospitalit\u00e0 e qualit\u00e0 degli eventi organizzati.\nSi trova all'interno del Parco nazionale d'Abruzzo, Lazio e Molise. Il paese \u00e8 uno dei crocevia per il passaggio dal versante laziale a quello abruzzese tramite il valico Forca d'Acero.\nGeografia fisica.\nTerritorio.\nSul territorio comunale si trova la Forca d'Acero, un valico appenninico posto a 1.538 m s.l.m. sull'Appennino centrale lungo lo spartiacque appenninico primario tra Abruzzo e Lazio, e il Colle Nero, 1.991 m., un rilievo dei monti Marsicani.&lt;br&gt;\nLa superficie territoriale \u00e8 pari a 37,64\u00a0km\u00b2, con un'altitudine variabile tra i 400 e 2000 metri.\nLo sviluppo del paese \u00e8 pi\u00f9 accentuato verso ovest, per i seguenti fattori:\nConfina a Nord con i comuni abruzzesi di Opi e Pescasseroli, a sud con Gallinaro, ad Est con Settefrati e a Ovest con Alvito.\nClima.\nAgosto \u00e8 il mese pi\u00f9 caldo dell'anno con una temperatura media di 21.4\u00a0\u00b0C. Durante l'anno Gennaio ha una temperatura media di 3.9\u00a0\u00b0C. Si tratta della temperatura media pi\u00f9 bassa di tutto l'anno.\nOrigini del nome.\nNel dialetto locale \u00e8 chiamato \"\u00abSande Ren\u00e0te\u00bb\", come il santo patrono, con trasformazione della d intervocalica in r, secondo una tendenza abbastanza accentuata del dialetto sandonatese, o \u00ab\"Sandr\u00ebnn\u00e0te\"\u00bb. Nei paesi vicini, invece, \u00e8 conosciuto come \u00ab\"Sand\u00ebn\u00e0t\u00eb\"\u00bb. Nel 1862 a San Donato venne aggiunta la specificazione Val di Comino, per distinguersi da altri paesi omonimi.\nStoria.\nLe origini.\nSecondo alcune fonti, da tempo variamente discusse, le sue origini sono da ricollegarsi alla storia di \"Cominium\", un avamposto sannita, distrutto nel 293 a.C. dagli eserciti di Roma, che sarebbe stato ubicato nella Valle di Comino, in particolare nel territorio contrassegnato oggi dai comuni di Alvito, Vicalvi e, appunto, San Donato Val di Comino. Qui l'edificazione di un primo santuario dedicato al culto di San Donato appare coeva, o comunque di poco successiva, al 304, anno del martirio dell'allora vescovo di Arezzo.\nIl territorio cominese appartenne, in seguito, ai Longobardi, nell'ambito della cosiddetta \"Langobardia Minor\". Secondo gli \"Scrittori di cose italiche\", il primo documento noto che registra la presenza del toponimo del centro in oggetto (\"Ecclesiam Sancti Donati in territorio Cumino\") risale al 778, anno della cessione fattane da Ildebrando, duca di Spoleto, al Monastero di San Vincenzo al Volturno. Le vicende successive sono legate agli esiti della battaglia del Garigliano del 915, da cui inizi\u00f2 la migrazione delle popolazioni del Beneventano, del Cassinate e da Itri che cercavano rifugio nella protetta valle del Liri, dirigendosi verso i monti al confine tra Lazio e Abruzzo. Il flusso migratorio diede vita cos\u00ec ai primi borghi della valle di comino tra i quali, quello pi\u00f9 popolato, tanto da essere definito \"civitas\" e \"oppidum\", il borgo di S. Urbano, posto all'estrema parte settentrionale dell valle tra l'attuale territorio di Alvito e San Donato. La disgregazione di questo borgo port\u00f2, intorno al 1200, una parte dei suoi abitanti a stabilizzarsi attorno alla primitiva chiesa di San Donato, realizzando l'incastellamento, l'edificazione delle mura che provvedessero alla difesa del nucleo.\nDal Medioevo a oggi.\nIl centro fu legato all'Abruzzo in termini economici (la transumanza) e politici, poich\u00e9 fu posseduto dalle famiglie dei D'Aquino, Cantelmo e Cardona. Fino al 1807 il borgo conobbe un notevole sviluppo economico e demografico, arrivando a superare i 5000 abitanti, annettendo inoltre l'abitato di Gallinaro. Dopo l'Unit\u00e0 d'Italia, il centro fu coinvolto nel brigantaggio postunitario, e nel 1915 fu anch'esso colpito dal terremoto di Avezzano. Cos\u00ec inizi\u00f2 un forte spopolamento del borgo, durante il fenomeno dell'emigrazione. Nel 1927 con regio decreto, Benito Mussolini cre\u00f2 la Provincia di Frosinone, inserendovi San Donato. Malgrado i buoni propositi del boom economico, San Donato non recuper\u00f2 mai pi\u00f9 le 5000 unit\u00e0, e nel 1984 fu colpita da un grave terremoto con epicentro proprio nel comune, che danneggi\u00f2 il centro e anche i comuni abruzzesi di Pescasseroli, Barrea e Alfedena. Tuttavia negli anni '90 grazie alla valorizzazione culturale della Val di Comino il centro ha concentrato positivamente la sua attivit\u00e0 economica sul turismo.\nSimboli.\nLo stemma del comune di San Donato Val di Comino \u00e8 stato concesso con Decreto del\npresidente della Repubblica del 13 marzo 1989.\nVi sono rappresentati il patrono san Donato e la Torre medievale, monumento simbolo del paese.\nMonumenti e luoghi d'interesse.\nArchitetture religiose.\nSantuario di San Donato Val di Comino.\nIn principio il Santuario fu eretto come piccola Abbazia benedettina dipendente dall'Abbazia di Montecassino.\nIl primo documento in cui viene nominato \u00e8 del 778 d.C.; l'anno in cui il Duca di Spoleto, Ildebrando, concedeva la chiesa ed il territorio di San Donato al Monastero di San Vincenzo al Volturno. Dell'originale \"\"aecclesia\" \"non ci sono tracce, in quanto numerose modificazioni e ristrutturazioni hanno portato il santuario all'aspetto attuale. La lunghezza dell'edificio \u00e8 di 26 metri, la larghezza \u00e8 di 12 metri e infine la cupola \u00e8 di 18 metri di altezza, \u00e8 costituito da 3 navate, di cui la centrale contiene affreschi che rappresentano i momenti pi\u00f9 significativi della vita del santo.\nSu alcune note, presenti sui registri parrocchiali, si deduce che le ricche decorazioni del \"Tempio\" furono realizzate dagli architetti Mastroianni di Roma, Cristoforo Bozzolini e Clemente Forzaretti di Milano nel 1780 circa. Nel 1859 vennero iniziati i lavori di costruzione del campanile adiacente, alto 17 metri, i quali vennero ultimati nel 1921. Nel 1915 fu eseguito il restauro dall'artista Fiorini di Sora, su indicazione del canonico Luigi Ippoliti. Recentemente \u00e8 stato effettuato un restauro degli affreschi e delle decorazioni interne e della facciata frontale.\nLa venerazione del santo \u00e8 la dimostrazione di un antico legame che univa il \"Castrum Sancti Donati\" con le terre di Toscana ed Umbria e che va avanti, dopo l'anno mille con donazioni feudali tra Arezzo e Capua. \nDuomo.\nLe origini del Duomo, dedicato a Santa Maria e San Marcello Papa, si perdono nel Medioevo quando il paese si estese a valle.\nNel Settecento la chiesa venne ampliata (la pianta diventa basilicale, la facciata viene limitata da lesene e colonne addossate ed il timpano Mistilineo sulla fascia centrale, raccordato alle ali da due volute) e impreziosita da decorazioni che evidenziano uno stile barocco sobrio ed elegante, da un artistico coro gi\u00e0 lodato dal vescovo Colaianni nella sua visita pastorale del 1800 e da un pregiato organo a canne realizzato da Cesare Catarinozzi.\nSotto l'altare maggiore, in un'urna di vetro, \u00e8 custodito il corpo di Santa Costanza, una martire delle prime persecuzioni cristiane che l'agiografia vuole uccisa con un colpo di spada alla gola. Sepolta a Roma nelle Catacombe di San Callisto, nel 1756 i suoi resti vennero traslati nel Duomo. Da allora, l'ultima domenica di Agosto di ogni anno, i sandonatesi festeggiano Santa Costanza con la Novena, una solenne processione, fuochi d'artificio, un mercatino dedicato ai cocci ed alle cipolle e con un particolare men\u00f9 sempre a base di cipolle.\nIl Convento.\nLe prime notizie che citano il Convento, risalgono al XIV secolo, esso fu sovvenzionato e costruito dalla famiglia Ricci, la stessa di Fra Tommaso, frate sandonatese prossimo alla beatificazione, e ancora oggi venerato e studiato. Il Convento fu dedicato alla Santissima Concezione. Con la bolla \"Instaurandae regularis disciplinae\", il Papa Innocenzo X, nel 1652 ordin\u00f2 la sua chiusura e soltanto due anni pi\u00f9 tardi venne riaperto e concesso ai Carmelitani della Congregazione di Mantova.\nAll'interno di questa struttura, vivevano sei monaci, quattro laici e due sacerdoti, che si dedicavano alle attivit\u00e0 religiose, artigianali e ai lavori agricoli. Avevano una propriet\u00e0 che si estendeva per circa 500 ettari di terra che delimitarono attraverso la costruzione di mura di cinta, che sono tuttora visibili nei dintorni di Via Chiaie.\nCon la confisca dei beni degli Enti Ecclesiastici da parte di Gioacchino Murat, nel 1808, i Carmelitani Scalzi furono costretti ad abbandonare il convento che fu venduto all'asta e acquistato dal cavalier Giovanni Tempesta. La chiesa, le cui origini risalgono al 1300, fu dedicata alla Madonna del Carmine e a Sant'Antonio soltanto nel 1870.\nSuccessivamente la Confraternita del santissimo Rosario acquist\u00f2 la chiesa e solo pi\u00f9 tardi divenne parrocchia. Nel 1872, su richiesta di alcuni genitori e del sindaco di allora, Carlo Coletti, un'ala del convento fu trasformata in Scuola di Architettura.\nIl convento fu concesso prima all\u2019ordine dei frati Francescani, poi a quello dei Domenicani, infine a quello dei Carmelitani.\nNell'estate del 1878, vi soggiorn\u00f2 anche la Principessa Anna Carolina Bonaparte, su invito di Quintino Fabrizio, medico legale, molto noto nel Regno di Napoli. Nella parte interna la chiesa presenta un chiostro con volta a crociera con arcate parzialmente tamponate.\nArchitetture civili.\nPorta Orologio (Porta a Greco).\nLa Porta Orologio fu costruita nel XV secolo, spostando l'accesso alla cittadella fortificata \"Castrum\", verso il basso.\nA destra della porta principale, ancora oggi \u00e8 possibile notare la primitiva porta, costruita intorno al seicento. Insieme alla Porta del Colle, la sua funzione principale \u00e8 quella di rispondere alle esigenze di difesa dell'abitato. Dal Medioevo in poi, c'\u00e8 stato un incremento demografico tale che le nuove abitazioni venivano edificate lungo le mura preesistenti, case costruite in modo tale da poter formare un'altra cinta muraria, come gli anelli annuali degli alberi.\nInfatti, il borgo medievale non \u00e8 costituito da vere mura di difesa.\nGli spazi collettivi erano racchiusi e controllati da case che venivano costruite con una disposizione a schiera, l'una addossata all'altra e costituivano un efficace mezzo di protezione contro scorrerie e malviventi. Ancora oggi, nonostante le modificazioni avvenute nei secoli, \u00e8 possibile individuare le cerchia murarie che compongono il nucleo originario del paese.\nInfine, sotto la Porta Orologio, sono presenti tre croci, scolpite nella pietra, che vengono attribuite a tre briganti che vennero impiccati nel XVI secolo dal Capitano Antino Tocco. Costui, aveva una milizia formata soprattutto da sandonatesi che:\n\"\"maneggiavano bene l'armi, et sono coraggiosi, et combattono volentieri con questi tristi, quando s'incontrano con loro havendo con essi particolare odio, et inimicitia, per haver qualche volta li banditi ammazzati de la genti di San Donato'\"'.\nArco di San Donato (Porta a Levante).\nQuesta porta, permetteva l'accesso diretto al \"Castrum\", per le genti che provenivano dall'Abruzzo, tramite il valico Forca d'Acero e per coloro che ritornavano dal lavoro.\nQuesta \u00e8 stata costruita rivolta verso Nord-Nord Est aprendosi su Via Pedicata, avendo cos\u00ec un controllo della localit\u00e0 \"Sbarra\", \"dogana\" prima dell'accesso al nucleo abitato. L'arco ha una struttura a sesto acuto, costruzione tipica del Tardo gotico, non pu\u00f2 che derivare dall'influenza dei Cantelmo che in quel periodo risiedevano in queste terre. Ancora oggi sono visibili le sedi in pietra dove venivano inseriti i perni utilizzati per aprire e chiudere la porta.\nNel dialetto sandonatese questo posto, facente parte l'arco, viene chiamato \"Glie Ammarieglie\", ed \u00e8 una zona molto apprezzata dai cittadini per svariati motivi: \u00e8 un luogo \"culto\", perch\u00e9 in questo luogo il santo patrono, si \"affaccia\" per dare la benedizione al paese ed offre un punto panoramico per effettuare fotografie dall'alto al paese.\nArco dei Francesi.\nIl passato ci ha lasciato numerosi racconti sulla \"Rua\" come il vicolo che ospitava la guarnigione dell'esercito francese che nel 1799 controllava l'ingresso al paese.\nL'abate Carlo Coletti nel 1800 scriveva: \nArco delle origini.\nIl vicolo, con le sue travi in legno, resta ancora oggi uno dei pi\u00f9 suggestivi dell'intero centro storico. Le immagini presenti sotto l'arco sono dedicate alla fondazione dell'antica cittadina. Un trittico, dipinto sul legno dall'artista locale Luciano Tocci, illustra le origini \"altomedioevali\" del borgo: dalla primitiva \"ecclesia\", al possesso longobardo del duca Ildebrando di Spoleto, fino al duecentesco \"Castrum Sancti Donati\" dei conti d'Aquino.\nA sovrastare le immagini, che raffigurano la costruzione del borgo, c'\u00e8 l'immagine di San Donato d'Arezzo, il patrono del paese, Vescovo e Martire durante le prime persecuzioni cristiane (IV secolo).\nIl passaggio coperto \u00e8 stato restaurato nel 1998.\nPalazzo Tata-Perrelli.\nPalazzo Rufo (oggi Tata-Perrelli) \u00e8 un'interessante traccia asburgica nel mezzogiorno d'Italia. L'entrata principale si presenta con un'aquila bicipite, realizzata dagli scalpellini sandonatesi.\nLe origini della sua costruzione risalgono agli anni di governo austriaco nel Regno di Napoli (1714-1734).\nLa fine del ramo spagnolo degli Asburgo, dopo la morte di Carlo II determin\u00f2 la successione al trono di Spagna di Filippo V, un Borbone francese. Fatti che sfociarono in un attacco da parte degli austriaci e nella conquista di Milano e Napoli. Il centro di San Donato, fu investito da un cambiamento politico, tanto che si decise di costruire un edificio che consentisse lo svolgimento delle funzioni militari ed amministrative del nuovo governo.\nA seguito della riconquista borbonico-spagnola della citt\u00e0 partenopea (1734), il palazzo divenne intendenza borbonica. Nel 1860, con l'arrivo dell'esercito garibaldino, l'edificio fu circondato e preso d'assedio e vennero arrestati il notaio Domenico Rufo (funzionario del Regno) e suo fratello don Gaetano, che a causa degli acciacchi della vecchiaia, fu portato in prigione su una sedia.\nAll'interno del palazzo, oltre all'architettura classica, si pu\u00f2 ancora notare la cella in cui venivano incarcerati i prigionieri.\nArchitetture militari.\nTorre medievale dei D'Aquino.\nLa torre, di dimensioni 5.40x5.40x12 di altezza, \u00e8 isolata dalle restanti abitazioni e si erge nel punto pi\u00f9 alto del borgo.\nEretta su uno sperone roccioso, essa permette una visuale di buona parte della Valle di Comino e del territorio circostante. Non esistono accessi all'interno della torre dal piano terra, l'ipotesi di un accesso, posto ad un'altezza di circa 7 metri, sembra confermata dalla presenza a quel livello dello stipite destro dell'apertura inserito nello stesso cantonale e dalla discontinuit\u00e0 del muro con rattoppo effettuato successivamente. La collocazione, la mole e la posizione dei punti di osservazione ne fanno un organismo autonomo utile per controllare il valico di Forca d'Acero, offrendo anche, in passato, una sicura difesa agli occupanti.\nLa torre di San Donato, edificata ed orientata in base alla declinazione del sole, come una bussola, indica i quattro punti cardinali, la collocazione dell'Abbazia di Montecassino e la posizione della nostra stella nel giorno degli Equinozi e dei Solstizi.\nLe mura poligonali di San Fedele.\nSi ritiene che le mura siano i resti della cinta muraria di \"Cominium\", importante citt\u00e0 sannita distrutta dai Romani nel 293 a.C.\nIl nome della contrada in principio doveva essere, prendendo spunto dal suo nome dialettale (Sante Fele), \u201cSancte Felix\u201d (San Felice), ma \u00e8 stato ribattezzato erroneamente con l\u2019attuale nome di \u201cSan Fedele\u201d.\nAltro.\nLa Roccia dei Tedeschi.\nLa Roccia dei Tedeschi, (1214 metri) uno spuntone che si staglia dai lati di Monte Pizzuto (la montagna che si erge al di sopra di San Donato), era una postazione militare utilizzata dall'esercito tedesco in ritirata, in previsione di una sconfitta maturata sul fronte di Cassino, interessato dalla Linea Gustav.\nCon lo sbarco ad Anzio e la caduta del Fronte di Cassino, le truppe tedesche cominciarono la ritirata verso Roma, utilizzando la Via Casilina.\nI tedeschi lasciarono il paese e si ritirano verso l'Abruzzo. Dopo qualche giorno giunsero a San Donato i pochi soldati neozelandesi del reggimento Essex sopravvissuti alla battaglia di Cassino. \nIl luogo pu\u00f2 essere raggiunto attraverso un sentiero realizzato dal CAI.\nLe miniere di ferro di San Donato Val di Comino.\nNel 1774 sulle montagne della Valle di Comino venne individuata una grande quantit\u00e0 di materie prime. In quegli anni, alle pendici del massiccio del Monte Meta, fu rinvenuto materiale roccioso ricco di ossido di ferro, in seguito a degli scavi effettuati. Nel 1852, Re Ferdinando II di Borbone, potenzi\u00f2 la ricerca mineraria, per poter colmare i bisogni di materie prime e metalli nei suoi stabilimenti di artiglieria.\nNella primavera del 1852, una commissione di tecnici, rinvenne nelle montagne grandi quantit\u00e0 di limonite (sesquiossido di ferro) e di bauxite. Una volta che veniva estratto, il materiale veniva portato a Capolavalle, l'attuale Piazza Carlo Coletti, grazie a dei cestoni che venivano trasportati da quadrupedi. Anche le donne partecipavano al trasporto dei minerali, portavano la limonite in testa o sulle spalle dentro cesti di vimini. Non appena il materiale giungeva in piazza, veniva pesato e pagato agli operai e successivamente veniva trasportato alla \"ferriera\" di Atina dove veniva lavorato. Le materie prime vennero estratte fino al 1860. In seguito all'Unit\u00e0 d'Italia, sia le miniere, che la \"ferriera\" di Atina, vennero definitivamente abbandonate.\nLa pietra di San Bernardino o \"dello scandalo\".\nFin da tempi antichi era abitudine per ogni cittadino che vantasse un credito, di provare a recuperarlo grazie ad una persona, pagata per tormentare il debitore, per ricordargli di restituire il dovuto.\nA met\u00e0 di Via maggiore, vicino all'ingresso di Via Rua, \u00e8 collocata una pietra, detta di \"San Bernardino\" o \"pietra dello scandalo\", dove il debitore insolvente sedeva per alcune ore a seconda della quantit\u00e0 di denaro da restituire.\nVicolo Marozzi.\nIl Vicolo Marozzi, prende il nome da una delle prime famiglie che popolarono San Donato, proveniente da Sant'Urbano, \"civitas\" cominense dell'alto medioevo che sorgeva a met\u00e0 tra la signoria di Alvito e San Donato.\nIn questi vicoli \u00e8 predominante l'architettura medievale: ogni passaggio \u00e8 collegato con altri passaggi da piccoli porticati, e da scalette ripide.\nLa forma tortuosa ed angusta del vicolo \u00e8 data da due motivi: il primo, \u00e8 per dare riparo alle abitazione, spezzando cos\u00ec impeto del vento gelido, il secondo, la costituzione delle abitazioni, l'une addossate alle altre, offriva miglior protezione contro assedi all'interno delle mura del castello.\nGrazie alle strade strette e labirintiche, gli aggressori venivano facilmente colpiti da oggetti contundenti o da acqua bollente che gli abitanti gettavano dalle proprie abitazioni.\nCannesse.\nCannesse \u00e8 l'agglomerato pi\u00f9 antico, che componeva il primo nucleo di case sorte attorno alla Rocca e al Santuario; L'agglomerato, risale all'epoca dell'incastellamento, quando i \u201cnuovi\u201d cittadini cominciarono a costruire le proprie abitazioni a ridosso del \"Castrum\", lungo i percorsi principali, mulattiere e tratturi, (il toponimo deriva da case-annesse) creando cos\u00ec un organismo compatto, il borgo medievale.\nLa morfologia del posto, a forma di ciambellone, d\u00e0 il senso di un posto isolato, chiuso in se stesso e quindi ci fa capire anche la vita che vi si conduceva e delle possibilit\u00e0 difensive, che venivano applicate sfruttando la composizione del luogo.\nLo sviluppo del borgo \u00e8 pi\u00f9 accentuato verso Ovest per vari fattori: orografico, perch\u00e9 il pendio \u00e8 meno ripido rispetto al Vallone Forca d'Acero; climatico, perch\u00e9 \u00e8 pi\u00f9 riparato dai venti freddi che spirano dal Nord e per la presenza di tratturi.\nBuona parte di questo vicolo, passa esternamente al paese e conduce ad una primitiva Porta Castello, rivolta a Maestro in direzione del centro abitato di Alvito.\nPiazza Giustino Quadrari, anticamente chiamata (Piazza Tolosa).\nIl largario adiacente al Duomo, chiamato anticamente Piazza Tolosa, fu intitolato del sindaco Cav. Carlo Coletti allo studioso Giustino Quadrari due anni dopo la sua morte (1871). Giustino era molto vicino alla Corte Borbonica di Ferdinando II, un suo estimatore, ebbe cariche molto importanti: fu Presidente della Reale Biblioteca Borbonica, Professore di Storia dei Concili (Storia delle Religioni) all'Universit\u00e0 di Napoli e Membro del Consiglio Generale della Pubblica Istruzione.\nDotato di un'intelligenza molto curiosa ed acuta, di tenace memoria, era un grande studioso ed esperto di archeologia sacra, papirologia e paleografia, inoltre fu anche l'interprete dei \u201cpapiri ercolanensi\u201d.Il Quadrari fu molto legato alla Corte Borbonica e, alla morte di Ferdinando II (1859), ne lesse l'\"elogio funebre\" (edita poi a Napoli nel 1859) nelle esequie celebrate all'Universit\u00e0 al Ges\u00f9 Vecchio. Il tema era \u201cViginti anni et novem annis regnavit, et fecit rectum coram Domino\u201d.\nNel 1861, grazie al Regno d'Italia, Giustino Quadrari lascia la sconfitta Napoli per ritornare nel suo paese natio, San Donato Val di Comino. Durante la sua permanenza a Napoli, si interess\u00f2 anche di far restaurare e di rimettere a nuovo la sua antica casa paterna in Piazza Tolosa, ora Piazza Giustino Quadrari.\nEssa \u00e8 situata nelle adiacenze della Chiesa di Santa Maria e Marcello. Il palazzo venne edificato e restaurato dalle brave ed oneste maestranze sandonatesi, in stile settecentesco di scuola vanvitelliana, su progetto di un architetto napoletano e si presenta, ancora oggi, come un gran bel palazzo signorile. All'interno, lungo la parete dello scalone, si trovano epigrafi di epoca romana rinvenute nel territorio di San Donato, le quali, hanno destato molto interesse per gli studiosi come il Solin ed il Mommsen, che durante la sua visita del 1876 le registr\u00f2 nel suo famoso ed importante C.I.L. (Catalogo Iscrizioni Latine).\nLa Meridiana.\nLa meridiana di San Donato fu realizzata a Napoli nel 1891 su un disegno donato al comune di San Donato dall'Ing. Gaetano Musilli. Fu costruita con una colata di piombo fuso su marmo, posta a dominare l'antica \"Capolavalle\", oggi Piazza Carlo Coletti.\nLe ore indicate, vanno dalle 7:30 antimeridiane alle 4:30 pomeridiane ed ognuna di esse \u00e8 divisa da intervalli di cinque minuti primi. L'ora locale viene definita dall'ombra dell'asta posta centralmente (chiamata anche \"stilo\").\nOltre ad indicare il tempo, la meridiana:\nInfine, un'ulteriore informazione, a completare questa magnifica meridiana, \u00e8 fornita dai dati geografici di San Donato (latitudine nord 41\u00b042'; longitudine est rispetto al meridiano di Roma 21') che sono impressi sul marmo.\nStele commemorativa dedicata alle vittime dell'Olocausto.\nStele commemorativa ideata e progettata da Giuliano Tullio, professore e scenografo Rai, in occasione della Giornata della Memoria del 2013 con l'intento e lo spirito di voler ricordare il dramma vissuto dalla Comunit\u00e0 ebraica. Il progettista ha rappresentato graficamente la tragedia dell'Olocausto incidendo dei tagli e dei profondi solchi intersecati dal filo spinato che stanno a significare le profonde ferite inferte in quel drammatico momento storico. Alla cerimonia di inaugurazione, avvenuta il 6 aprile 2013, hanno partecipato le Autorit\u00e0, la Comunit\u00e0 sandonatese e alcuni membri della Comunit\u00e0 ebraica di Roma.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2013 la popolazione straniera era di 86 persone. Le nazionalit\u00e0 pi\u00f9 rappresentata era quella del Marocco, con 42 cittadini residenti.\nReligione.\nIn tempi antichi la zona di San Fedele e le sorgenti di acqua della \"Fermentina\" potrebbero essere state interessate dal culto della dea Mefite.\nCi\u00f2 sarebbe confermato da alcuni elementi caratterizzanti: il primo \u00e8 senza dubbio la fonte. Infatti, la dea Mefite era una divinit\u00e0 italica il cui culto era collegato con gli inferi, con le esalazioni sulfuree, (che sono presenti nella zona) e con le fonti.\nIl secondo elemento \u00e8 dato dal ritrovamento di una piccola colonna, situata nella chiesa del Santuario di Canneto, su cui \u00e8 incisa una scritta, che \u00e8 stata interpretata come segue: \"Numerio Satrio Stabilione, liberto di Numerio, e Publio Pomponio Salvio, liberto di Publio, fecero dono a Mefite\".\nInfine l'ultimo elemento \u00e8 dato dal ritrovamento di un reperto archeologico, conservato nel museo della civilt\u00e0 contadina di San Donato. Il reperto presenta un ritratto femminile, parzialmente sfigurato, che suggerisce l'ipotesi di un neofita cristiano che si presume abbia voluto cancellare materialmente il culto pagano dalla zona.\nAd oggi, la popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo.\nTradizioni e folclore.\nLe origini di questa festa si perdono nel medioevo (VIII secolo d.C.), quando il territorio era sotto il possesso del Ducato Longobardo di Spoleto.\nNel 1574 l'umanista Giulio Prudentio scriveva: \nUna fiaccolata nella notte tra il 6 e il 7 di agosto, notte della vigilia, accompagna i pellegrini che faranno la lunga veglia nel santuario. Essi sfileranno tra i vicoli del centro storico, fino ad arrivare in una piazzetta sottostante il campanile del santuario; il concerto bandistico viene interrotto e con la piazza immersa nel buio, dopo aver spento le luminarie, e gremita di gente, inizia la magia, il \"Caput Lucis\": fuochi pirotecnici vengono fatti esplodere dalla sommit\u00e0 del campanile, sovrastando ed illuminando il paese dall'alto.\nOggi, come in passato, numerosi sono i pellegrini provenienti da Monte San Giovanni Campano.\nNegli anni '20 del (XX secolo) il costo della festa si aggirava intorno alle L. 15.000. Attualmente delle antiche tradizioni \u00e8 rimasto praticamente tutto immutato, come la novena, l'arrivo dei pellegrini, il giorno della vigilia, l'inno popolare, la veglia notturna, il rito della vestizione del Santo fatto dalla confraternita e la processione per i vicoli del borgo medioevale.\nSanta Costanza viene festeggiata, durante l'ultima domenica di Agosto, soprattutto dai giovani e dalle zitelle (dette \"cipolle\") con la rievocazione in costume, giochi popolari del 1700 e 1800, la veglia notturna, e il settecentesco \"Mercatino di Santa Costanza\" dedicato ai cocci e alle cipolle, l'antico men\u00f9 della festa riproposto in alcune locande ricostruite lungo Via Duomo, fuochi d'artificio, concerti musicali ed una solenne processione dove \u00e8 portata in trionfo da 12 paggi in abito settecentesco.Nel 1756 furono portati a San Donato Val di Comino i resti di Santa Costanza, una alle prime martiri cristiane uccisa giovanissima con un colpo di spada alla gola per non aver voluto rinnegare il cristianesimo. Accolta con onori regali, la santa fu subito innalzata a compatrona della cittadina.\nA queste reliquie portate a San Donato, venne dato il nome di \"Costanza\" per il semplice motivo che sopra la tomba c'era l'incisione \"Costanza in fidem\".\nLa cosa certa \u00e8 che sono i resti di una giovane ragazza, questo \u00e8 stato confermato dall'ultima perizia medico legale effettuata diversi anni fa, custodita negli archivi parrocchiali.\nIl culto della martire cristiana non \u00e8 mai venuto meno anche se verso la fine degli anni Novanta del secolo scorso risultava notevolmente affievolito. Di conseguenza, l'allora parroco don Giuseppe Siciliano, con la collaborazione della allora Pro Loco di San Donato, al tempo coordinata da Rosanna Tempesta e dal cultore di storia locale Luca Leone - decise di ripristinarlo in tutta la sua solennit\u00e0.\nIn occasione dei festeggiamenti si rinnova annualmente il gemellaggio con i fedeli di Rosciolo dei Marsi (AQ).\nCultura.\nCucina.\nNelle abitazioni di un tempo, gli spazi erano angusti, in un angolo il forno per cuocere il pane, il focolare dove dalla catena sotto la cappa pendeva il paiolo di rame quasi sempre pieno di patate, un tavolo, poche sedie di paglia, scranno, \"l'arca\" dove si conservava il pane; il tutto era illuminato fino al 1916 con lumi a petrolio, a olio e candele. Gelosamente custoditi erano l'olio e il vino, il tesoro della campagna sandonatese.\nNell'alimentazione, il pane di grano era un lusso, si mangiava pane rosso mescolato con la segale insieme a fichi di stagione, la carne compariva di rado, ma non mancavano il vino, la polenta e le verdure. Scarseggiava il sale, che veniva barattato con le uova di gallina che ognuno all'epoca aveva sotto casa, in una piccola stalla.\nA Natale si festeggiava a \"ciamm'llitt'\" (ciambelline di varia forma fatte con farine e patate lesse) e \"Cr'spelle\", a Capodanno, tradizionali erano le \"Cic'r'cchiata\" (palline di pasta frolla coperte di miele) e (chicchi di granturco bolliti e conditi ad insalata), alla Befana (fichi secchi, noci, uova sode e castagne) e a Pasqua (ciambellone di pane bianco con nuova sode modellato a forma di bambola) e frittata. Mentre ad Agosto con i festeggiamenti patronali: \"abbacchio alla brace\" alla festa di San Donato e \"spezzatino con le cipolle\" a Santa Costanza.\nEventi.\nDa anni, la manifestazione vede l'alternarsi di diverse compagnie nazionali. Quando le scenografie sono relativamente contenute, gli artisti si esibiscono in uno spazio contornato dalla Chiesa di Santa Maria e San Marcello e da un palazzo settecentesco, in Piazza Giustino Quadrari. Invece, quando la compagnia teatrale porta con s\u00e9 una grande scenografia, gli artisti si esibiscono in Piazza Cavour, molto pi\u00f9 ampia della precedente.\nNegli ultimi anni, si \u00e8 deciso di dare maggiore spazio agli spettacoli comici.\nNegli anni, alla manifestazione hanno partecipato attori famosi, tra cui: Lello Arena, Enrico Brignano, Giobbe Covatta, Luigi De Filippo, Paolo Ferrari, Pippo Franco, Nino Frassica, Oreste Lionello, Anna Mazzamauro e Dado.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 118 imprese operanti nel territorio comunale, che rappresentavano lo 0,35% del totale provinciale (33.605 imprese attive), hanno occupato 181 addetti, lo 0,17% del dato provinciale; in media, ogni impresa nel 2015 ha occupato un addetto (1,53).\nTurismo.\nLa natura incontaminata, le strutture ricettive, la posizione strategica rispetto a Roma, Napoli ed i centri naturalistici della Provincia di Frosinone, fanno del paese un centro turistico del Parco nazionale d'Abruzzo, Lazio e Molise. La posizione geografica e gli eventi storici hanno reso San Donato particolarmente ricco di storie e tradizioni, conservate e tramandate. Il particolare ambiente naturale e il centro storico offrono una bella opportunit\u00e0 di trascorrere vacanze e tempo libero all'aperto. Da gennaio e dicembre, tanti eventi, appuntamenti e iniziative trasformano il borgo, in uno dei pi\u00f9 vivaci centri della provincia di Frosinone e del parco Nazionale d'Abruzzo, Lazio e Molise. Se l'arrivo della bella stagione invoglia i turisti a trascorrere le serate all'aperto nelle piazze del centro storico, tra concerti ed eventi, anche le altre stagione offrono a loro modo tante occasioni di poter gustare San Donato.\nAgricoltura.\nIl territorio comunale \u00e8 luogo di produzione di alcuni vini regolamentati dal disciplinare Atina DOC.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, San Donato Val di Comino pass\u00f2 dalla provincia di Caserta a quella di Frosinone.\nFa parte della Comunit\u00e0 Montana \"Valle di Comino\""}
{"id": "29727", "revid": "125837350", "url": "https://it.wikipedia.org/wiki?curid=29727", "title": "San Giorgio a Liri", "text": "San Giorgio a Liri \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nIl comune sorge nella parte pi\u00f9 meridionale della provincia di Frosinone, tra i monti Aurunci e il fiume Liri. La vegetazione \u00e8 rigogliosa grazie alle acque del Liri e di corsi minori.\nUna sorgente forma un piccolo laghetto nella zona pi\u00f9 antica del paese: era usata per bere e le sue acque fredde e cristalline sono tuttora usate, senza ausilio di pompe motorizzate, per gli orti. Sulle colline vi sono ancora boschi cedui di querce e faggi.\nIl comune rientra nella Valle dei Santi, e fa parte della regione storica della Terra di Lavoro.\nClima.\nClassificazione climatica: zona C, 1099 GR/G\nOrigini del nome.\nL'originario nucleo dell'abitato faceva capo alla parrocchia di San Giorgio; con l'Unit\u00e0 d'Italia, per evitare casi di omonimia, si \u00e8 aggiunto il riferimento al fiume Liri che attraversa il territorio.\nStoria.\nI primi insediamenti sull'attuale territorio comunale si fanno risalire all'et\u00e0 del ferro.\nNei primi decenni del IX secolo venne fondata la chiesa dedicata a San Giorgio, distrutta dai musulmani nell'anno 846.\nNel X secolo San Giorgio venne ricostruita e con essa sorse l'abitato, in seguito fortificato.\nSan Giorgio rest\u00f2 per tutto il Medioevo nell'orbita di Montecassino, godendo di una progressiva prosperit\u00e0: malgrado i ripetuti conflitti locali, i documenti dell'Abbazia di Montecassino attestano fino al XV secolo un'ottima situazione economica, grazie alla fertilit\u00e0 del luogo che ha il vantaggio di poter essere irrigato con facilit\u00e0 e grazie al transito di merci e persone da e verso il mare e da una sponda all'altra del Liri effettuato con una \"scafa\", termine che localmente indica i traghetti guidati da corde.\nLa progressiva perdita di potere di Montecassino trascin\u00f2 con s\u00e9 anche San Giorgio. La guerra tra francesi e spagnoli e il brigantaggio spopolarono molti borghi. La ripresa avvenne dopo il passaggio delle peste nel XVII secolo ed \u00e8 testimoniata dall'edificazione della chiesa di San Rocco. L'attuale chiesa madre invece \u00e8 stata costruita agli inizia del XIX secolo.\nSan Giorgio fu unito amministrativamente a Castelnuovo Parano nel 1806, durante il periodo di Giuseppe Bonaparte re di Napoli, ma dopo pochi decenni torn\u00f2 all'autonomia e vi fu la realizzazione di molte opere pubbliche: bonifica di terreni paludosi, realizzazione di un ponte sul Liri e di una rete stradale per Cassino e i paesi limitrofi.\nCon l'Unit\u00e0 d'Italia San Giorgio, che aveva fatto parte del Regno delle Due Sicilie, continu\u00f2 ad essere incluso nella provincia di Terra di Lavoro, il cui capoluogo era Caserta. Nel 1927, soppressa dal regime fascista la provincia di Terra di Lavoro, fu accorpato alla neoistituita provincia di Frosinone. Tutta l'area geografica che va da Sperlonga e Fondi fino a Sora, compreso quindi anche San Giorgio con tutto il Cassinate, venne inclusa nel territorio della regione Lazio anzich\u00e9 all'interno dei confini della regione Campania, cui l'area rimane comunque legata per storia, tradizioni, lingua e costumi. La seconda guerra mondiale port\u00f2 morte, soprusi e malaria a San Giorgio, che si trovava sulla Linea Gustav: sub\u00ec l'occupazione tedesca, bombardamenti, razzie e le violenze gratuite delle truppe franco-maghrebine del generale Juin.\nDopo l'Unit\u00e0 d'Italia, anche a San Giorgio, come in tutto il Mezzogiorno d'Italia, inizi\u00f2 in misura consistente il fenomeno dell'emigrazione, che rallenter\u00e0 solo negli anni Settanta del '900, grazie allo sviluppo industriale del Cassinate, che ha contribuito a migliorare la difficile condizione economica del territorio. L'istituzione della Cassa per il Mezzogiorno, al di l\u00e0 dei limiti e delle falle che l'intervento straordinario conobbe, e soprattutto la costruzione dello stabilimento della FIAT a Cassino, determinarono infatti significativi effetti positivi sul piano economico e occupazionale. Il benessere degli anni '70 ebbe delle conseguenze anche sul piano urbanistico e dell'edilizia. Cessando l'emigrazione verso l'Italia settentrionale e i paesi stranieri, a testimoniare di un accresciuto benessere, attorno al nucleo pi\u00f9 antico del paese, la cui fisionomia era gi\u00e0 stata compromessa dai bombardamenti della battaglia di Cassino, prese a espandersi un abitato moderno e funzionale, anche se con un esito estetico e paesaggistico perlomeno dubbio, come del resto \u00e8 accaduto in tante parti d'Italia.\nOccorre inoltre osservare che l'inclusione sopra menzionata dell'area che comprende anche San Giorgio all'interno della regione Lazio, ha molto probabilmente costituito, al di l\u00e0 dell'innegabile artificiosit\u00e0 dei confini delle nuove province, una circostanza storica positiva, almeno ipotizzando che, non pi\u00f9 parte del Casertano, il Lazio meridionale, pur essendone contaminato, abbia risentito in misura pi\u00f9 circoscritta di quei fenomeni di degrado civile, economico, politico, amministrativo, culturale, ambientale e persino antropologico, che caratterizzano il confinante territorio di Caserta.\nTra le personalit\u00e0 legate a San Giorgio a Liri occorre menzionare Stefano di San Giorgio e Achille Spatuzzi\nStefano di San Giorgio (nato a San Giorgio a Liri poco prima della met\u00e0 del secolo XIII e morto in localit\u00e0 non nota presumibilmente nel 1291), fu un esponente di spicco dell'ars dictandi. Oper\u00f2 in posizioni di rilievo nella seconda met\u00e0 del XIII presso le corti inglese, papale e napoletana degli Angi\u00f2.\nAchille Spatuzzi (San Giorgio a Liri 1835 - Napoli 1920), noto medico del tempo, fu esponente del movimento igienista, che tanta rilevanza ebbe nella vicenda sociosanitaria italiana post unitaria ed europea dell'Ottocento. Fu medico capo del municipio di Napoli e libero docente di igiene presso l'ateneo partenopeo . Ebbe un ruolo anche come uomo politico e amministratore, avendo seduto per un trentennio nel consiglio della provincia di Caserta (di cui allora era parte anche San Giorgio a Liri) e avendo rivestito diversi incarichi di natura amministrativa.\nSociet\u00e0.\nReligione.\nLa popolazione professa per la maggior parte la religione cattolica e afferisce alla diocesi di Sora-Cassino-Aquino-Pontecorvo, ma fino all'anno 2014 era inclusa nel governo ecclesiastico dell'abbazia territoriale di Montecassino, sostanzialmente abolito dalla Santa Sede, che, circoscrivendo da quella data esclusivamente a Montecassino la giurisdizione territoriale dell'abbazia, ha soppresso una tradizione pi\u00f9 che millenaria.\nLingue e dialetti.\nIl dialetto parlato a San Giorgio a Liri appartiene all'area dei dialetti meridionali intermedi e dunque allo spazio linguistico campano, e pi\u00f9 precisamente del dialetto laziale meridionale. \u00c8 un dialetto quindi simile al napoletano ma con presenza in forma minore di elementi dei dialetti laziali centrali e abruzzesi. Ci\u00f2 \u00e8 soprattutto per i comuni della Valle dei Santi (Sant'Apollinare del Lazio, Sant'Ambrogio sul Garigliano, Sant'Andrea sul Garigliano, San Giorgio a Liri) e per altri nei pressi sia della provincia di Frosinone (es Ausonia e Coreno Ausonio) sia della provincia di Latina (Castelforte, Santi Cosma e Damiano, Minturno, Spigno Saturnia). Lungo la costa (Formia, Gaeta, Sperlonga) gli elementi campani hanno la prevalenza, pur se comunque i dialetti hanno una parte del vocabolario che rimanda all'abruzzese ed al laziale centrale.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 299 imprese operanti nel territorio comunale, che rappresentavano lo 0,89% del totale provinciale (33.605 imprese attive), hanno occupato 749 addetti, il 2,51% del dato provinciale; in media, ogni impresa nel 2015 ha occupato due addetti (2,51).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, peraltro entro confini amministrativi arbitrari in quanto in alcun modo coincidenti con dati storici e linguistici, San Giorgio a Liri pass\u00f2 dalla soppressa provincia di Terra di Lavoro, con capoluogo Caserta, a quella di Frosinone."}
{"id": "29728", "revid": "1718925", "url": "https://it.wikipedia.org/wiki?curid=29728", "title": "San Giovanni Incarico", "text": "San Giovanni Incarico \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nSan Giovanni Incarico \u00e8 un comune situato nella parte sud della Valle del Liri.\nIl lago di San Giovanni Incarico, di natura artificiale, \u00e8 stato formato a met\u00e0 degli anni Quaranta, dalla costruzione di una diga per una centrale idroelettrica sul fiume Liri che attraversava l'intero paese.\nClima.\nClassificazione climatica: zona D, 1499 GR/G\nStoria.\nSi ritiene che il paese sia stato fondato dalla distruzione di Fabrateria Nova da parte dei Longobardi durante met\u00e0 del V secolo. Gli abitanti di Fabrateria Nova infatti, dopo l'invasione dei longobardi, si rifugiarono sulle pendici dell'attuale Colle Formale (un tempo chiamato Colle San Maurizio) che tuttora domina l'intero paese.\nSulla cima del Colle San Maurizio sorge il santuario della Madonna della Guardia, considerata dalla comunit\u00e0 cristiana di San Giovanni Incarico compatrona del paese, insieme a San Giovanni Battista che \u00e8 il patrono.\nAll'inizio del X secolo, mentre il paese era sotto il dominio feudale di Atenolfo II di Gaeta, sul colle sorgeva una piccola chiesa dedicata a San Maurizio, ma questa venne chiusa al culto in seguito all'abbandono. Successivamente il paese, separatosi da Pontecorvo nel 1053, pass\u00f2 sotto la podest\u00e0 di Riccardo dell'Aquila. Con le invasioni saracene, avvenute durante il secolo XI, sulla sommit\u00e0 del colle vi fu stabilita una vedetta per avvisare in tempo la popolazione di eventuali minacce imminenti. Fu allora che nella chiesa, sorta inizialmente in onore di San Maurizio, vi fu collocata una statua della Madonna, chiamata appunto Madonna della Guardia perch\u00e9 fungesse da guardiana dalle invasioni al piccolo paese.\nA partire dal XVI secolo entr\u00f2 a far parte dei possedimenti della casa Farnese per passare nel secolo XVIII nell'amministrazione degli Stati mediceo farnesiani.\nFino all'unit\u00e0 d'Italia rimase sotto la giurisdizione del Regno delle Due Sicilie, nella regione denominata \"Terra di Lavoro\". Sulla piazza principale del paese infatti, si pu\u00f2 ammirare la fontana cosiddetta \"borbonica\", fatta erigere da Ferdinando IV di Borbone, come attesta l'iscrizione posta su di essa. Inoltre al confine con il comune di Falvaterra, sono ancora visibili i cippi confinanti che delimitivano il territorio dello Stato Pontificio da quello del Regno di Napoli.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 117 imprese operanti nel territorio comunale, che rappresentavano lo 0,35% del totale provinciale (33.605 imprese attive), hanno occupato 243 addetti, lo 0,23% del dato provinciale; in media, ogni impresa nel 2015 ha occupato due addetti (2,08).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, San Giovanni Incarico pass\u00f2 dalla provincia di Caserta a quella di Frosinone.\nFa parte della Comunit\u00e0 Montana XVI Monti Ausoni di Pico."}
{"id": "29729", "revid": "1243", "url": "https://it.wikipedia.org/wiki?curid=29729", "title": "Naviglio Grande Bresciano", "text": ""}
{"id": "29730", "revid": "767487", "url": "https://it.wikipedia.org/wiki?curid=29730", "title": "Loricifera", "text": "Il Phylum Loricifera (dal latino: \"lorica\" = lorica; \"fero\" = portare) \u00e8 stato scoperto negli anni '80 e ancora non si conosce molto su questo gruppo di animali.\nAnatomia.\nI Loriciferi sono organismi microscopici pseudocelomati, probabilmente predatori, che vivono tra i granelli di sabbia delle spiagge umide e che assomigliano superficialmente ai Rotiferi.\nNegli individui adulti si distingue una testa, un collo, un torace e un addome, quest'ultimo rivestito da un involucro cuticolare, o \"lorica\", dal quale prende il nome il phylum e nel quale l'animale pu\u00f2 ritirarsi completamente in caso di pericolo. Il capo \u00e8 munito di una bocca tubolare e flessibile, anch'essa retraibile.\nBiologia.\nLa loro biologia \u00e8 in gran parte ignota.\nI Loriciferi sono animali dioici a fecondazione interna. Dallo zigote si forma una larva dotata di una lorica poco spessa e di una coppia di piedi caudali che le permettono di nuotare, a differenza degli adulti che sono sedentari e vivono ancorati ai granelli di sabbia.\nTassonomia.\nSono stati scoperti solo nel 1983, la loro rilevazione \u00e8 difficile perch\u00e9 hanno meccanismi di adesione ai granelli di sabbia molto efficaci che ostacolano la loro separazione dalla matrice.\nSono stati riconosciuti due generi, \"Nanaloricus\" e \"Pliciloricus\", ritrovati nelle coste della Francia, della Carolina, della Florida e delle Isole Azzorre."}
{"id": "29732", "revid": "121176719", "url": "https://it.wikipedia.org/wiki?curid=29732", "title": "Sant'Andrea del Garigliano", "text": "Sant'Andrea del Garigliano \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nIl centro pi\u00f9 antico domina dalla collina la vallata interna. Si scorgono ancora le mura e le torri circolari, che svettano sulle case che le hanno in parte inglobate. La svettante torre civica con l'orologio era in origine il campanile di un'antica chiesa. Sul colle di fronte, progressivamente sta sorgendo il nuovo centro urbano, presso la chiesa di San Benedetto. Circa la met\u00e0 degli abitanti risiede nel centro, l'altra met\u00e0 nelle contrade della campagna.\nIl paese \u00e8 posizionato tra il fiume Garigliano e la dorsale orientale dei Monti Aurunci. Il Comune rientra nella Valle dei Santi.\nClima.\nClassificazione climatica: zona D, 1636 GR/G\nOrigini del nome.\nIl toponimo deriva da una chiesa medievale, riferimento per gli abitanti della zona, dedicata al Santo eretta dai Monaci di Montecassino; non si conosce la data precisa della costruzione, ma si sa che nell'846 fu distrutta dai Saraceni, poi ricostruita e donata nel 961 ai Benedettini dai principi capuani.\nStoria.\nNon si sono tramandate notizie di epoca antecedente il Medioevo sulla zona che corrispondente a Sant'Andrea del Garigliano. Correva l'anno 846 quando un gruppo saraceno, vincitore su un esercito franco, mentre faceva ritorno alla sua base sulla foce del Garigliano, distrusse la \"cella\" di Sant'Andrea, eretta dai benedettini di Montecassino.\nI principi di Capua ricostruirono la chiesa e la donarono ai Benedettini: cos\u00ec il territorio che faceva capo a Sant'Andrea entr\u00f2 a far parte della Terra di San Benedetto. I resti di tale edificio si trovano su una collina accanto al castello. Tale castello fu costruito nel 1045 per volere dell'abate Richerio, che volle che la popolazione vi si concentrasse per motivi di sicurezza. Nello stesso anno se ne appropriarono i Normanni, ma furono in breve espulsi dal territorio benedettino. La chiesa di Sant'Andrea venne successivamente consacrata a San Benedetto.\nNell'Ottocento venne abbandonata, man mano che la chiesa di Santa Maria delle Grazie diventava il centro della comunit\u00e0; presso questa chiesa c'era un luogo d'ospitalit\u00e0 per pellegrini e viandanti. Fuori delle mura sorse la chiesa dedicata a San Rocco.\nNel corso del XIX secolo il paese fu toccato dalle vicende relative al brigantaggio. Ebbe inizio nello stesso periodo una massiccia emigrazione, cessata soltanto a met\u00e0 del Novecento con l'industrializzazione della Provincia di Frosinone.\nIl secondo conflitto mondiale arrec\u00f2 danni pesantissimi alla popolazione ed all'abitato, che si trovava lungo la linea Gustav. La ferocia nazista si abbatt\u00e9 sul territorio e il 5 febbraio del 1944, in localit\u00e0 Pontiera, i Tedeschi fucilano quattro contadini per rappresaglia a seguito del ferimento di un militare. In questo periodo particolare importanza per le sorti della Resistenza in tutta la zona ebbe la figura del capitano Antonio Gagliardi, un comandante che organizz\u00f2 un gruppo partigiano che min\u00f2 le resistenze delle truppe nazi-fasciste e che agevol\u00f2 la vittoria degli alleati. Il capitano Gagliardi, conosciuto in ambito partigiano come \"T13\", in seguito divent\u00f2 il sindaco del paese, un sindaco amato e ricordato ancora oggi con nostalgia e affetto da sostenitori ed avversari.\nLa liberazione di Sant'Andrea del Garigliano avvenne il 13 maggio 1944.\nSant'Andrea \u00e8 anche il paese natale di Antonio Galasso, ufficiale dell'esercito italiano che a Cefalonia si oppose all'esercito nazista e che cost\u00f2 la vita a tanti soldati italiani trucidati per rappresaglia dai tedeschi. Insieme agli altri eroici soldati del 17\u00ba Reggimento addestramento volontari \"Acqui\" della Divisione \u201cAcqui\u201d si oppose alla resa incondizionata \u201cofferta\u201d dai tedeschi sapendo di rischiare la propria vita e patendo per questa coraggiosa scelta sofferenze inumane.\nNel 1984 il terremoto port\u00f2 ulteriori ferite, oggi lentamente sanate.\nMonumenti e luoghi d'interesse.\nLa chiesa di sant'Andrea fu edificata dai monaci. \nSociet\u00e0.\nReligione.\nLa popolazione professa per la maggior parte la religione cattolica e afferisce alla diocesi di Sora-Cassino-Aquino-Pontecorvo, ma fino al 2014 faceva parte dell'abbazia territoriale di Montecassino.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 57 imprese operanti nel territorio comunale, che rappresentavano lo 0,17% del totale provinciale (33.605 imprese attive), hanno occupato 116 addetti, lo 0,11% del dato provinciale; in media, ogni impresa nel 2015 ha occupato due addetti (2,04).\nAmministrazione.\nDal 1806 fu parte del Giustizierato di Terra di Lavoro per volere di Giuseppe Bonaparte Re di Napoli, che con la legge n. 132 dell'8 agosto 1806 \"sulla divisione ed amministrazione delle provincie del regno\", riform\u00f2 la ripartizione territoriale dello Stato sulla base del modello francese.\nVi rimase fino al 1\u00ba gennaio 1817, quando sotto il Regno delle Due Sicilie, l'organizzazione amministrativa venne definitivamente regolamentata con la \"Legge riguardante la circoscrizione amministrativa delle Provincie dei Reali Domini di qua del Faro\" del 1\u00ba maggio 1816, a seguito di ci\u00f2 il comune entr\u00f2 a far parte della Provincia di Terra di Lavoro (Regno delle Due Sicilie), che vedeva come capoluogo Capua, fino al 1818, quando il capoluogo venne spostato a Caserta.\nLa nuova organizzazione amministrativa prevedeva la suddivisione delle provincie in distretti; circondari e mandamenti.\nIl comune entr\u00f2 dunque a far parte del:\n- Distretto di Gaeta;\n- Circondario di Gaeta;\n- Mandamento VI di Roccagugliema (attuale Esperia).\nIl Mandamento VI era composta dai comuni di Ausonia, Castelnuovo Parano, Coreno Ausonio, Roccaguglielma, San Giorgio a Liri, San Pietro in Curolis, Sant'Andrea di Vallefredda e Sant'Apollinare.\nNel 1860 a seguito dell'occupazione Garibaldina l'intera provincia fu annessa al Regno di Sardegna, successivamente nel 1861 al Regno d'Italia.\nCon il neonato Regno d'Italia la suddivisione amministrativa rimase invariata, il comune continu\u00f2 a fare parte della Provincia di Terra di Lavoro fino al 1927.\nIn quell'anno a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, venne soppressa la Provincia di Terra di Lavoro ed i territori che vi facevano parte furono suddivisi nella Provincia di Napoli, nella Provincia di Roma e nella nuova istituita Provincia di Frosinone, formata dall'unione del circondario di Frosinone (fino ad allora in provincia di Roma) con il circondario di Sora e con il IV ed il VI Mandamento del Distretto di Gaeta ovvero il Mandamento di Pico ed il Mandamento di Esperia.\nIl comune dunque dal 1927 fa parte della Provincia di Frosinone."}
{"id": "29733", "revid": "1564499", "url": "https://it.wikipedia.org/wiki?curid=29733", "title": "San Vittore del Lazio", "text": "San Vittore del Lazio \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nSan Vittore \u00e8 arroccato su di un colle che sovrasta la valle in cui il Liri confluisce nel Gari; il territorio comunale \u00e8 il territorio laziale che s'incunea tra Campania e Molise. Condivide con Accumoli, Acquapendente, Cittareale e Picinisco la particolarit\u00e0 di essere uno dei cinque comuni laziali il cui territorio comunale confina con pi\u00f9 regioni diverse dal territorio di appartenenza. \nClima.\nClassificazione climatica: zona D, 1507 GR/G\nOrigini del nome.\nIl toponimo deriva dall'antica \"cella\" benedettina vicino alla quale sorse il nucleo urbano. Si aggiunse \"del Lazio\" per distinguerlo dai comuni italiani altrimenti omonimi.\nStoria.\nSi identificano nel territorio comunale, precisamente in localit\u00e0 \"Marena-Falascosa\", molti resti di mura megalitiche, eretti probabilmente dai Sanniti, identificati con le mura di Aquilonia; la cinta muraria \u00e8 lunga circa un chilometro e mezzo snodandosi sul pendio Ovest del Monte Sammucro. Sono stati rintracciati nel territorio comunale di San Vittore varie testimonianze pre-romane e romane oltre la cinta muraria.\nSan Vittore viene fondata nel IX secolo attorno ad una chiesa eretta dai padri benedettini di Montecassino, che governavano il territorio. La pi\u00f9 antica menzione del castello \u00e8 del 1057 in un documento che attesta la sua appartenenza alla Terra di San Benedetto. Nel XV secolo il castello appartenne ai Mancini di Venafro; alla loro estinzione pass\u00f2 con il palazzo e le terre ai Mancini di Napoli Marchesi di Fusignano, che per\u00f2 non vi risiederono mai, dimorando essi a Castel Baronia nel Principato Ultra.\nNel XIX secolo il Conte Antonio Mancini dei Marchesi di Fusignano (figlio del Conte Gennaro e di Lucrezia Cedronio dei Marchesi di Rocca d'Evandro), 1\u00b0 Tenente della Gendarmeria Reale dell'Esercito delle Due Sicilie, eredit\u00f2 tutti i beni di famiglia in Terra di Lavoro: egli, per primo, stabil\u00ec la sua dimora nel castello avito di San Vittore.\nPer secoli fu un fiorente centro produttivo di oggetti in argilla, in bronzo fuso e legno; rimane in attivit\u00e0 oggi qualche fornace per laterizi oggi, per il resto la popolazione \u00e8 occupata nel settore industriale.\nSociet\u00e0.\nReligione.\nLa popolazione professa per la maggior parte la religione cattolica e afferisce alla diocesi di Sora-Cassino-Aquino-Pontecorvo, ma fino all'anno 2014 faceva parte dell'abbazia territoriale di Montecassino.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 171 imprese operanti nel territorio comunale, che rappresentavano lo 0,51% del totale provinciale (33.605 imprese attive), hanno occupato 651 addetti, lo 0,61% del dato provinciale; in media, ogni impresa nel 2015 ha occupato poco meno di quattro addetti (3,81).\nInfrastrutture e trasporti.\nFerrovie.\nSan Vittore del Lazio \u00e8 servito dalla Stazione di Rocca d'Evandro-San Vittore.\nAutostrade.\n\u00c8 collegata con l'Autostrada del Sole (Milano-Napoli) attraverso l'uscita San Vittore.\nAmministrazione.\nFino al 1927 faceva parte della provincia di Terra di Lavoro e si chiamava solamente \"San Vittore\". In realt\u00e0 si chiamava gi\u00e0 San Vittore del Lazio, (fonte \"Annuario generale Touring Club Italiano 1925-1926\") Nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, San Vittore del Lazio pass\u00f2 dalla provincia di Caserta a quella di Frosinone."}
{"id": "29734", "revid": "1516566", "url": "https://it.wikipedia.org/wiki?curid=29734", "title": "Sassuolo", "text": "Sassuolo (\"Sas\u00f3l\" in dialetto modenese) \u00e8 un comune italiano di 40.813 abitanti della provincia di Modena in Emilia-Romagna.\nSituata nell'area pedecollinare modenese al confine con la provincia di Reggio Emilia, la citt\u00e0 \u00e8 nota principalmente per la produzione di ceramica e piastrelle, settori che rendono Sassuolo uno dei maggiori centri industriali dell'intera regione. Si stima che l'80% delle piastrelle italiane siano prodotte nel distretto ceramico di Sassuolo, e che circa i tre quarti della produzione siano destinati al mercato estero, con un fatturato complessivo di oltre 4 miliardi di euro.\nGeografia fisica.\nTerritorio.\nIl territorio di Sassuolo, in parte pianeggiante e in parte collinare, \u00e8 situato nella media valle del fiume Secchia, sulla sua destra idrografica. I rilievi caratteristici della zona sono i calanchi, costituiti da argille scagliose a giacitura caotica, la cui formazione \u00e8 provocata dall'erosione del terreno. La diversa composizione delle rocce dei calanchi permette alla vegetazione di crescere ugualmente lungo i suoi pendii, mentre invece i calanchi del comune confinante di Fiorano Modenese, risalenti al Pliocene, sono spogli e dirupati.\nLa presenza del calanco costituisce uno dei motivi principali per cui lo sviluppo economico e industriale nel dopoguerra \u00e8 stato cos\u00ec forte. L'argilla \u00e8 infatti la fonte di reddito principale di Sassuolo, poich\u00e9 agevola la produzione della ceramica.\nClima.\nIl clima di Sassuolo \u00e8 di tipo continentale, con inverni molto freddi ed estati calde ed umide. Significative sono le nevicate, che rendono l'alta pianura Reggiana-Modenese una delle aree pi\u00f9 nevose del Nord Italia.\nOrigini del nome.\nNon si sa di preciso da dove derivi il toponimo di Sassuolo. In merito esistono varie ipotesi, ma le pi\u00f9 autorevoli per gli storici sono due: secondo la prima, il nome avrebbe origine dal petrolio che fin dai tempi antichi abbondava naturalmente nella zona, chiamato all'epoca \"olio di sasso\", mentre per la seconda ipotesi il nome deriverebbe dal latino \"saxum solum\" (da cui \"Saxolum\"), ovvero \"terreno sassoso\", e indicherebbe il luogo preciso in cui sarebbero avvenuti i primi insediamenti umani della zona.\nStoria.\nEt\u00e0 del Bronzo.\nLa presenza delle terramare in territorio sassolese durante l'et\u00e0 del bronzo \u00e8 attestata dal ritrovamento di un insediamento terramaricolo nei pressi della localit\u00e0 di Pontenuovo (o Ponte Nuovo), avvenuto nel 1861 grazie al naturalista modenese Pietro Doderlein, che poi inform\u00f2 della scoperta il collega Pellegrino Strobel, all'epoca insegnante presso l'Universit\u00e0 di Parma, e il geologo torinese Bartolomeo Gastaldi; quest'ultimo, dopo aver effettuato personalmente un'ispezione sul luogo, elenc\u00f2 i resti del villaggio rinvenuti, come frammenti di vasi, ciottoli e ossami, e ne descrisse la stratigrafia. Per ulteriori rinvenimenti bisogn\u00f2 per\u00f2 attendere il 1864, quando il professor Giovanni Canestrini, grazie ai finanziamenti del Comune di Modena, condusse degli scavi sui villaggi terramaricoli modenesi, compreso quello di Pontenuovo; l'anno successivo stil\u00f2 un inventario sugli \"Oggetti trovati nelle Terremare del Modenese\", conservato al Museo Civico Archeologico Etnologico di Modena. Sopralluoghi successivi, effettuati in epoche diverse da Arsenio Crespellani e Fernando Malavolti, delinearono in maniera pi\u00f9 precisa la fisionomia dell'insediamento. Dallo schizzo topografico di Crespellani, datato 1870, si deduce che fosse di forma rettangolare e che si trovasse nella zona mediana delle prime colline sassolesi, a fianco della strada provinciale, mentre nei suoi appunti si fa accenno al ritrovamento di alcune sepolture di datazione ignota; Malavolti, da un sopralluogo eseguito il 29 ottobre 1937, evinse che l'antico villaggio fosse esteso circa 1-1,5 ettari. Nessun riferimento, invece, alla presenza di argini o fossati, strutture tipiche degli abitati terramaricoli. I reperti di Pontenuovo sono attualmente conservati al Museo Civico Archeologico Etnologico di Modena e al Museo \u201cGaetano Chierici\u201d di Paletnologia, presso i Musei Civici di Reggio Emilia.\nCelti e Liguri.\nDa epoche remote i Liguri Friniati abitavano l'appennino reggiano-modenese, estendendosi dall'alta pianura reggiano-modenese alla Lunigiana e Garfagnana, con cui confinavano con i Liguri Apuani. Un importante testimonianza della loro presenza nel territorio sassolese deriva da valle Urbana, toponimo derivato dalla trib\u00f9 ligure degli Urbanates. Un'altra importante testimonianza ligure rappresenta il fiume Secchia, anticamente denominato Gabellus, toponimo di origine celto-ligure.\nA seguito della grande invasione gallica del Nord italia nel IV secolo a.C., i Liguri Friniati sono sospinti dall'alta pianura alle alture dell'appennino. Sassuolo \u00e8 localizzata nel cuore del territorio insediato dai Galli Boi, comprendente l'alta-media pianura e la fascia collinare compresa tra la provincia bolognese occidentale e il parmense. I Galli Boi rappresentano la trib\u00f9 celtica pi\u00f9 potente e numerosa che insedi\u00f2 il Nord Italia, ed insieme agli Insubri furono la popolazione che oppose maggiore resistenza all'occupazione romana della Gallia Cisalpina. Con la sottimissione dei Boi e dei Friniati nel II secolo a.C. inizia il processo di romanizzazione. In questo periodo la popolazione locale adotta gli usi e i costumi romani, e il latino inizia diffondersi, sovrapponendosi progressivamente alla lingua gallica e dando vita al sostrato celtico che sopravvive tuttora nelle lingue gallo-italiche di cui il \"dialetto sassolese\" fa parte.\nRomani e Longobardi.\nSassuolo fu abitata anche in epoca romana, e ci\u00f2 \u00e8 deducibile grazie al ritrovamento, nella zona collinare di Montegibbio, di numerosi reperti archeologici risalenti a quel periodo, come le fondamenta di una villa dedicata alla dea Minerva, scoperte nel corso di lavori di scavo effettuati tra il 2006 e il 2007 da Francesca Guandalini con il patrocinio della Soprintendenza per i Beni Archeologici dell\u2019Emilia-Romagna e del Comune di Sassuolo. La sequenza insediativa della villa \u00e8 suddivisa in quattro fasi, la prima del I secolo a.C., le altre tre dell'epoca imperiale (la pi\u00f9 recente \u00e8 databile al V-VI secolo). I resti romani pi\u00f9 antichi ritrovati a Montegibbio sono per\u00f2 quelli di una fornace risalente alla fine del II secolo a.C., usata sia per la costruzione della villa che per la fabbricazione di anfore e vasi.\nUna traccia della presenza dei Longobardi a Sassuolo \u00e8 data dalla toponomastica: parte del toponimo della frazione di San Michele dei Mucchietti \u00e8 di chiara derivazione longobarda (il culto dell'Arcangelo Michele era molto sentito presso il popolo germanico), cos\u00ec come quello della localit\u00e0 sassolese di Braida, che in epoca medievale aveva il significato di \"prato\" o \"campo suburbano\".\nLa signoria dei Della Rosa.\nIl borgo di Sassuolo viene citato per la prima volta in un atto notarile del 980. Nel 1039 entr\u00f2 a far parte dei domini di Bonifacio di Canossa, passati poi nel 1076 alla figlia Matilde. Alla morte di quest'ultima, il borgo riusc\u00ec ad ottenere l'indipendenza sia da Modena che dai nuovi sovrani di Toscana, divenendo libero comune. Nel 1178 i sassolesi strinsero un patto di alleanza con il comune di Modena, poi rinnovato nel 1187.\nIn un documento datato 14 aprile 1191, viene riportato che il nobile Cacciaguerra, gi\u00e0 signore di Magreta, titolo che aveva ereditato dal defunto padre biologico, prest\u00f2 giuramento assieme al fratello Guido e divenne signore di Sassuolo. Cacciaguerra e Guido sono citati come figli di una certa Agnese e del marito Ugo da Montemagno, un potente nobile modenese, ma in realt\u00e0 erano appunto figli del compianto signore di Magreta, primo marito di Agnese. Ci\u00f2 proverebbe, sempre secondo le fonti a disposizione, che i signori di Magreta e quelli di Sassuolo appartenevano alla stessa casata.\nNello stesso documento, fu citato per la prima volta il cognome Della Rosa, attribuito per ragioni sconosciute a Guido ma non a Cacciaguerra. Da Guido Della Rosa, padre di Manfredo e Tommaso, deriv\u00f2 la discendenza che govern\u00f2 il borgo fino al 1373, anno in cui un certo Manfredino Della Rosa fu sconfitto dagli Estensi di Ferrara, Modena e Reggio, cos\u00ec Sassuolo pass\u00f2 sotto il dominio di questi ultimi, nonostante un altro membro della famiglia Della Rosa, Francesco, avesse tentato invano, nel 1393, di recuperare il feudo della propria famiglia.\nIl primo dominio degli Estensi.\nSotto il dominio degli Estensi, iniziato con il governo di Alberto V d'Este, i cittadini sassolesi persero la loro indipendenza da Modena e furono costretti a pagare nuove tasse, mentre invece furono dispensati dal pagamento dei dazi. Alberto V mor\u00ec nel 1393 e fu succeduto dal figlioletto Niccol\u00f2 III, che all'epoca aveva solo dieci anni. Una volta divenuto adulto, nel 1432 affid\u00f2 il governo di Sassuolo e dei territori circostanti al suo ministro Jacopo Giglioli, che per\u00f2 cadde in povert\u00e0 nel 1434 e fu succeduto fino alla fine del secolo da una lunga schiera di podest\u00e0, che agirono per conto dei marchesi Leonello (1441-1450), Borso (1450-1471) ed Ercole I d'Este (1471-1499), tutti e tre figli di Niccol\u00f2. Infine, nel 1499, Sassuolo fu ceduta da Ercole I, divenuto duca di Ferrara, al signore di Carpi Giberto II Pio.\nLa signoria dei Pio.\nEssendo Giberto Pio gravemente malato (si fer\u00ec in guerra contro le truppe di Cesare Borgia), l'investitura fu ricevuta dal di lui figlio, Alessandro, che all'epoca aveva solo dodici anni. Giberto mor\u00ec il 26 settembre 1500 e la reggenza di Sassuolo fu assunta dalla moglie Eleonora Bentivoglio, figlia del signore di Bologna Giovanni II Bentivoglio e di Ginevra Sforza. Nel 1503, la vedova Pio ottenne dal duca Alfonso I d'Este il permesso di organizzare a Sassuolo delle fiere libere dai dazi, le cosiddette Fiere d'Ottobre, che si svolgono tutt'oggi.\nIl 5 giugno 1501 un potente terremoto distrusse i castelli di Montegibbio, di Maranello e di Castelvetro e caus\u00f2 ingenti danni a tutti gli insediamenti del territorio, tra cui Sassuolo. Le cronache del tempo parlano di \"ruina de Sasolo.\"\nNel 1505 Alessandro Pio, ormai adulto, cominci\u00f2 a governare al posto della madre. La sua reggenza fu per\u00f2 caratterizzata dalle terribili lotte tra il Papato e gli Estensi, a causa delle quali fu costretto a cedere brevemente al comune di Modena il feudo sassolese, per poi recuperarlo successivamente. Alessandro Pio si occup\u00f2 poi di ampliare il paese a livello urbanistico, facendo costruire l'odierna piazza Garibaldi con l'annessa torre dell'orologio. Morto prematuramente nel 1517 (secondo altre fonti nel 1518), il governo fu ripreso dalla madre Eleonora in nome di Giberto III, suo nipote. Quest'ultimo, salito al potere in un periodo di pace, si occup\u00f2 principalmente della restaurazione e dell'abbellimento del castello dei Pio, fatto costruire nel secolo precedente da Borso d'Este. Rimasto senza prole maschile, gli successe il cugino Ercole, che si occup\u00f2 di rinnovare la legislazione sassolese promulgando, nel 1561, i cosiddetti \"Statuti di Ercole Pio\", con l'intento di affermare definitivamente l'indipendenza dalla Signoria da Modena.\nUltimo signore di Sassuolo fu Marco III Pio di Savoia, figlio di Ercole, inizialmente sotto la reggenza dello zio Enea, essendo troppo piccolo per governare. Marco era solito contrapporsi alla supremazia degli Estensi di Modena e desiderava che la sua Signoria fosse considerata al pari delle altre, perci\u00f2 prese parte ad alcuni conflitti sia in Italia che in Europa, come quello delle Fiandre. L'ambiziosit\u00e0 del Pio fu per\u00f2 mal vista dagli Estensi, i quali, secondo alcuni storici, ne avrebbero ordinato l'uccisione. Il 10 novembre, mentre si trovava a Modena, sub\u00ec un grave attentato, morendo diciassette giorni dopo senza alcun erede maschile. Sassuolo quindi, nonostante la contrariet\u00e0 dello zio di Marco, Enea, pass\u00f2 nuovamente sotto il controllo degli Estensi.\nIl secondo dominio degli Estensi.\nCon il ritorno degli Estensi, furono concessi nuovi privilegi ai cittadini, come la possibilit\u00e0 di emigrare e l'esenzione da alcuni dazi. Sassuolo inoltre fu scelta come sede di villeggiatura, e gi\u00e0 dal settembre 1609, durante il governo di Cesare d'Este, la moglie e i figli del duca andarono a vivere nella cinquecentesca Palazzina della Casina per beneficiare dell'aria salubre che si respirava. Il duca Francesco I d'Este, che govern\u00f2 dal 1629 al 1658, volle invece esaltare lo splendore di Sassuolo incaricando l'architetto Bartolomeo Avanzini di trasformare il castello dei Pio in un vero e proprio palazzo. Gli affreschi furono commissionati al pittore francese Jean Boulanger e le tele ad artisti quali il Guercino e Salvator Rosa. I successori di Francesco I contribuirono ulteriormente all'abbellimento del Palazzo Ducale e del paese intero, specialmente Francesco III (1737-1780), che si occup\u00f2 anche della costruzione della Via Vandelli, utilizzata come collegamento con la Toscana e poi sostituita dalla via Giardini.\nLe occupazioni straniere.\nAlla fine del XVIII secolo, pi\u00f9 precisamente il 14 novembre 1796, Sassuolo fu occupata dalle truppe di Napoleone Bonaparte e attravers\u00f2 un periodo di grande crisi economica, provocata dalle frequenti lotte interne tra filo-francesi e antifrancesi. Nel 1814, sconfitto Napoleone, il ducato di Modena, con Sassuolo, torn\u00f2 per l'ennesima volta agli Estensi. Il nuovo duca Francesco IV tent\u00f2 di restaurare l'equilibrio politico del periodo prenapoleonico, ma incontr\u00f2 l'opposizione dei sassolesi, che desideravano l'Unit\u00e0 d'Italia. Il suo successore, Francesco V, abdic\u00f2 l'11 giugno 1859, ponendo fine per sempre al dominio degli Estensi su Sassuolo. Ne segu\u00ec la riforma distrettuale del territorio, con Sassuolo che fu definitivamente divisa da Fiorano, in precedenza sua frazione e ora comune autonomo.\nL'Unit\u00e0 d'Italia e le guerre mondiali.\nA seguito dell'Unit\u00e0 d'Italia, Sassuolo attravers\u00f2 un periodo di grande sviluppo urbanistico e aumento demografico. La giunta comunale liberal-conservatrice, che govern\u00f2 il paese tra il 1860 ed il 1902, ordin\u00f2 la realizzazione del ponte Sassuolo-Veggia sul fiume Secchia (1872) e di una strada che collegasse il paese con la frazione collinare di Montegibbio (1863). In pi\u00f9, furono costruite le ferrovie Sassuolo-Modena e Sassuolo-Reggio Emilia, inaugurate rispettivamente nel 1883 e nel 1892. Con la giunta democratica, invece, Sassuolo e la frazione di San Michele dei Mucchietti beneficiarono di nuovi servizi pubblici, come la luce elettrica, la linea telefonica (1908), l'asilo infantile, il palazzo delle scuole (1909) e quello delle Poste.\nDal 1914, in concomitanza con l'inizio della Grande Guerra, si susseguirono giunte di cattolici e socialisti (1920-21) fino ad arrivare alla salita al potere del fascismo nel 1923.\nL'8 Settembre, la Resistenza, la Liberazione.\nDopo la caduta del fascismo il 25 luglio 1943, anche a Sassuolo il pluralismo dei partiti si ricostitu\u00ec, uscendo dalla clandestinit\u00e0.\nIn seguito all\u2019annuncio di Badoglio dell\u2019avvenuto armistizio l\u20198 settembre 1943, la citt\u00e0 fu subito occupata dalle forze armate tedesche e il 9 settembre si manifest\u00f2 una prima forma di resistenza militare dell\u2019Esercito italiano ai tedeschi da parte dei soldati e cadetti dell\u2019Accademia militare di Modena, che aveva la sua sede estiva nel Palazzo Ducale di Sassuolo, al comando del generale Ugo Ferrero. Dopo due ore e mezza di combattimento, dopo la morte del soldato Ermes Malavasi e una ventina di feriti, la guarnigione e il generale Ferrero dovettero arrendersi.\nNell\u2019immediatezza dell\u2019evento si svilupp\u00f2 in citt\u00e0 una forma di resistenza disarmata da parte della popolazione di Sassuolo che nascose, rifocill\u00f2 e rivest\u00ec di abiti civili i cadetti e soldati sbandati italiani e in seguito i prigionieri di guerra inglesi e russi fuggiti dai campi di prigionia, oltre agli ebrei in fuga. Furono inoltre subito raccolte e inviate in montagna le armi abbandonate. Intanto si ricostituiva anche a Sassuolo il governo fascista collaborazionista come Repubblica Sociale Italiana.\nPer iniziativa del comunista Ottavio Tassi era nato un Comitato di Liberazione Nazionale locale formato da tutte le forze politiche democratiche sassolesi e la resistenza assunse infine una forma anche armata: il 7 novembre 1943, uno dei primi in Italia e nella Provincia di Modena, saliva nella montagna dell\u2019Appennino modenese e reggiano il gruppo sassolese autonomo guidato da Giovanni Rossi, coadiuvato da Giuseppe Barbolini e dal tenente salernitano Ugo Stanzione. Intanto l\u2019apporto dei cittadini, ed in particolare delle donne sassolesi, operanti nelle SAP, Squadre di Azione Patriottica, per i rifornimenti e gli aiuti a chi combatteva diveniva costante.\nDopo venti lunghi mesi di guerra e di dura occupazione militare Sassuolo fu liberata dalle formazioni partigiane nella sua parte meridionale gi\u00e0 alle ore 16,30 del 22 aprile 1945, dopo aver portato alla resa i tedeschi nel combattimento di Villa Segr\u00e9, e nella prime ore del mattino del 23 aprile in altri punti della citt\u00e0. Nella tarda mattina del 23 aprile 1945, giorno del santo patrono Giorgio, alcuni mezzi corazzati della Forza di spedizione brasiliana occupavano le principali piazze. I militari prigionieri tedeschi, italiani e di varia provenienza, dei quali Ottavio Tassi tenne il computo per nazionalit\u00e0, fra essi circa una ventina di sbandati del battaglione San Marco catturati nella palestra dello Stadio Comunale, furono provvisoriamente reclusi in un\u2019ala del Palazzo Ducale in custodia della polizia partigiana e, dopo alcune settimane di prigionia, consegnati alle forze alleate per essere condotti nei campi di detenzione.\nIndagini dirette in prima battuta dalla procura di Modena con il sostituto procuratore Andrea Claudiani, poi dalla Procura Militare di La Spezia, cui hanno collaborato i Carabinieri di Sassuolo, sulla base dei referti di un ente nazionale di ricerca, dell\u2019Istituto di Medicina legale di Modena, diretto dal professor De Fazio, di un geologo e di un perito balistico, hanno appurato che tutti i campioni di resti umani, tra i quali resti di bambini, rinvenuti nel cortile del Palazzo nel corso di lavori di manutenzione, sono da ascrivere a un arco temporale compreso tra il 1280 e il 1840-50 e non si tratti di vittime di \"una supposta strage di prigionieri l\u00ec avvenuta ad opera di partigiani\".\nLa Citt\u00e0 di Sassuolo \u00e8 stata insignita della \u201cCroce di guerra al Valor Militare al Gonfalone\u201d.\nSimboli.\nI simboli del comune sono:\nNon risulta esserci una formale concessione da parte dello Stato.\nOnorificenze.\nSassuolo \u00e8 tra le citt\u00e0 decorate al valor militare per la guerra di liberazione, insignita della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture religiose.\nChiesa di San Giorgio.\nLa chiesa di San Giorgio, situata in piazza Martiri Partigiani, \u00e8 il principale luogo di culto della citt\u00e0. La sua data di fondazione \u00e8 sconosciuta: alcune fonti la collocano nel 1318, altre nel 1374. Intitolata a San Giorgio alla fine del XIV secolo, ricevette il titolo di chiesa parrocchiale nel 1375 e di collegiata nel 1629, mentre nel 1624, grazie alla bolla di Papa Urbano VIII, fu separata definitivamente dalla pieve di Castellarano dalla quale dipendeva. Nel 1755 l'architetto veneziano Pietro Bezzi fu incaricato di costruire una nuova chiesa basandosi sugli standard dell'architettura emiliana dell'epoca, ma nel 1757 fu sostituito da Domenico Lucenti e Giovanni Battista Massari, i quali apportarono diverse modifiche al progetto originale. Il nuovo edificio, aperto al pubblico nel 1762 e consacrato nel 1881, \u00e8 quello visibile oggigiorno. Degna di nota \u00e8 la pala del Boulanger (\"Madonna col Bambino in gloria e i santi Giorgio, Aurelia, Francesco, Ruffino, Domenico e Antonio da Padova\"), realizzata tra il 1646 e il 1649 e restaurata nel 1984.\nDi fronte alla chiesa di San Giorgio \u00e8 collocata la cosiddetta \"Guglia\": fu l'ambizioso Marco III Pio di Savoia a farla erigere nel 1591 con l'iscrizione \"Marcus Pius de Sabaudia Princeps Saxoli\", per sottolineare la sua ferma opposizione alla supremazia degli Estensi, rappresentata dalla Ghirlandina di Modena.\nChiesa di San Francesco in Rocca.\nLa chiesa di San Francesco in Rocca fu costruita negli anni 1650-53 su disegno di Bartolomeo Avanzini. Eretta accanto al Palazzo Ducale, aveva la funzione di cappella della famiglia d'Este: era infatti collegata al palazzo principale da un passaggio segreto, che i duchi di Modena percorrevano per andare ad assistere alla messa. La chiesa fu affrescata dal francese Jean Boulanger, lo stesso che si occup\u00f2 delle decorazioni del Palazzo Ducale, mentre la pala d'altare (\"Estasi di San Francesco\", 1654) \u00e8 opera del pittore fiammingo Michele Desubleo.\nNella cappella di destra \u00e8 custodita una reliquia originaria della Turchia, il Santissimo Crocifisso, chiamato comunemente \"Sacro Tronco\", esposto una sola volta all'anno durante la processione del gioved\u00ec santo. Il crocifisso, gi\u00e0 in Italia dal 1450, fu portato a Sassuolo nel 1587 da Marco III Pio, lo stesso che l'anno successivo fond\u00f2 la Confraternita del SS Crocifisso, presente tutt'oggi. Nella parete opposta a quella del Sacro Tronco \u00e8 invece presente un altare dorato con incastrato al suo interno un frammento di affresco risalente al XV secolo, la cosiddetta \"Madonna del Pellegrino\".\nSan Francesco in Rocca ha in realt\u00e0 origini molto pi\u00f9 antiche: una prima chiesa, edificata sul lato opposto della piazza, fu costruita nel XIV secolo per volere di Francesco II Della Rosa, mentre nel XVI secolo Enea Pio, zio di Marco III, ne fece edificare una nuova sul medesimo sito.\nChiesa di San Giuseppe.\nLa chiesa di San Giuseppe, costruita nel 1640 grazie ai finanziamenti di Costanzo Teggia, sorge sulle ceneri di un precedente oratorio, risalente al XV secolo e utilizzato dai membri della famiglia Pio come luogo di sepoltura. La chiesa fu abitata prima dai padri Serviti di Bologna, giunti nel XVI secolo su invito di Eleonora Bentivoglio vedova Pio, poi dai frati minori conventuali, cacciati nel 1796 con l'arrivo a Sassuolo delle truppe napoleoniche. Oggi l'edificio, di propriet\u00e0 del comune di Sassuolo, \u00e8 la sede di una scuola paritaria.\nLa pala d'altare (\"San Giuseppe in gloria fra san Costanzo Vescovo e san Filippo Benizzi\", 1640 o 1645), commissionata da Costanzo Teggia, \u00e8 opera del veronese Antonio Giarola. Da citare \u00e8 anche la \"Madonna del Merlo\", dipinta nel 1452 da Raffaele Calori su uno dei merli dell'antica rocca di Sassuolo e attualmente conservata nei pressi del presbiterio.\nCimitero monumentale di San Prospero.\nIl camposanto monumentale di San Prospero, costruito dall'architetto Giovanni Lotti sul sito in cui erano state seppellite le vittime della peste del 1630, inizi\u00f2 ad essere utilizzato per le sepolture nel 1801. Fu poi sottoposto diverse volte a dei lavori di ingrandimento fino al raggiungimento, nel 1924, delle attuali dimensioni. Il cimitero ha una forma \"a campana\" ed \u00e8 attraversato da un lungo viale centrale, in fondo al quale \u00e8 ubicata una piccola chiesetta, con al suo interno un'immagine della \"Beata Vergine delle Lacrime\". La chiesa inizialmente era una semplice cappella, poi nel 1660 fu trasformata dal parroco G. Battista Paltrinieri nell'edificio attualmente visitabile. Il campanile, pi\u00f9 recente, risale invece al 1858.\nCaratteristiche del cimitero sono le tombe di famiglia in ceramica sassolese, tra le quali spiccano il monumento funebre della famiglia Strucchi, con il busto in gesso di Margherita Mundatori in Strucchi, quello dei Rubbiani, realizzato dal fiorentino Carlo Casaltoli nel 1891, e quello dei Marazzi, con il busto del giovane Eusebio, opera del 1933 del sassolese Fernando Prampolini. Il camposanto, fuori uso dal 1982, \u00e8 stato sostituito per le sepolture dal Cimitero Nuovo Urbano.\nArchitetture civili.\nPalazzo Ducale.\nMerita d'essere menzionato il palazzo Ducale, residenza estiva dei duchi di Modena, edificato su disegno di Bartolomeo Avanzini nel 1634 sul sito del castello dei Pio. Al fasto della facciata corrisponde negli interni una ricchissima pittura murale, composta da trompe l'oeil e fregi in tipico stile barocco, opera in gran parte dell'artista francese Jean Boulanger (si vedano le spettacolari Sala della Fortuna, Camera dell'Amore, Camera delle Virt\u00f9 estensi, Camera del Genio, oltre alla galleria e al salone delle Guardie, quest'ultimo affrescato dai celebri Angelo Michelangelo Colonna e Agostino Mitelli). Degna di nota \u00e8 anche la decoratissima Galleria di Bacco (1650-51), con opere di Gian Giacomo Monti e Baldassarre Bianchi e gli affreschi del Boulanger raffiguranti la vita del dio romano del vino, presenti su tutte le pareti e anche sulla volta. All'ingresso sono poste lateralmente due statue raffiguranti Galatea e Nettuno, mentre una terza statua, la Divinit\u00e0 marina con delfino, \u00e8 situata in una grande nicchia nel cortile interno. Tutte e tre le statue furono scolpite da Antonio Raggi su disegno di Gian Lorenzo Bernini.\nNel grande Parco annesso alla residenza si trova poi la cosiddetta Peschiera Ducale (chiamata dai locali \u201c\"Il Fontanazzo\"\u201d), una piscina circondata da finte rovine che suggeriscono l'idea di un'antica citt\u00e0 sommersa, e il viale prospettico che porta al Casino del Belvedere, dove si trovano le tempere raffiguranti dodici Ville di delizia degli Estensi.\nTerme della Salvarola.\nLe sorgenti termali della Salvarola, situate nell'omonima frazione, sono tra le pi\u00f9 importanti in Italia. Note sin dall'et\u00e0 romana e frequentate dalla stessa Matilde di Canossa, furono adibite a sorgenti termali solo nel 1884, anno in cui l'avvocato Luigi Rognoni vi fece costruire il primo albergo; gi\u00e0 nel secolo precedente, il dott. Gaetano Moreali aveva provato a riutilizzare le sorgenti per i suoi benefici curativi, ma con scarsi risultati. Le terme furono chiuse durante le due guerre mondiali di inizio secolo, ma furono nuovamente operative nel 1958. La facciata in stile liberty delle terme, dell'architetto modenese Pietro Carani, risale al 1910. Le terme attualmente dispongono di quattro tipi di vasche: Salso-Bromo-Iodica, Solfureo-Salso-Bicarbonato-Alcalino-Terrosa, Solfureo-Bicarbonato-Magnesiaca e Solfureo-Bicarbonato-Alcalino-Terrosa.\nArchitetture militari.\nCastello di Montegibbio.\nIl Castello di Montegibbio, eretto nel lontano 920 nell'omonima frazione, fu inizialmente utilizzato dai canonici del Duomo di Parma per difendersi dagli attacchi degli ungari, poi entr\u00f2 a far parte dei possedimenti di Bonifacio di Canossa e della figlia Matilde, e infine pass\u00f2 ai signori Della Rosa di Sassuolo. Distrutto nel 1325 dal ghibellino mantovano Francesco Bonaccolsi, fu ricostruito l'anno successivo quando i Della Rosa, con l'aiuto del guelfo Versuzio Lando, si riappropriarono del feudo. Ceduto agli Estensi nel 1375 e ai Pio di Savoia nel 1499, fu distrutto nel 1501 a causa di un terremoto e rimase abbandonato per oltre un secolo; nel 1636, con la cessione di Montegibbio ai nobili Boschetti di Modena, fu ricostruito. Pass\u00f2 poi al marchese Ottavio Spolverini di Verona nel 1696, al nobile Luigi Canonici di Ferrara nel 1767, alla famiglia Nanni nei primi dell'Ottocento e infine, nel 1851, ai Borsari di Finale Emilia, che lo ristrutturarono. Oggi \u00e8 di propriet\u00e0 del comune di Sassuolo.\nSociet\u00e0.\nEtnie e minoranze straniere.\nAl 1\u00ba gennaio 2016 risiedevano nel comune di Sassuolo cittadini stranieri, ovvero il 13,7% della popolazione, provenienti da 83 diverse nazioni.\nDi seguito sono riportati i dieci gruppi nazionali pi\u00f9 consistenti:\nLingue e dialetti.\nIl dialetto sassolese, come il resto delle parlate non italo-centrali, non rappresenta un dialetto dell'italiano ma \u00e8 una variet\u00e0 afferente alla lingua emiliana, parte del gruppo linguistico gallo-italico. Tali dialetti sono accomunati dal sostrato celtico, che li inserisce insieme al francese nella famiglia delle lingue gallo-romanze. Inoltre, tutte le variet\u00e0 linguistiche localizzate a nord della linea La Spezia-Rimini costituiscono lingue romanze occidentali, rendendo la linea La Spezia-Rimini la pi\u00f9 grande frontiera linguistica del mondo romanzo.\nL'evidente somiglianza al francese non \u00e8 dunque il risultato di alcuna recente dominazione, ma si tratta della condivisione di un comune sostrato linguistico celtico tra il gallo-italico, la lingua d'o\u00efl, e l'occitano.\nIl dialetto sassolese, insieme al fioranese, \u00e8 intrinsecamente legato all'area di Scandiano-Rubiera-Castellarano, con cui ne condivide le caratteristiche principali, differenziandosi cos\u00ec dal modenese cittadino.\nAlcune delle caratteristiche che accomunano il sassolese al reggiano sud-orientale sono: A) la finale -our come in dutour, fiour, pitour invece che dutor, fior, pitor in modenese. B) -ou come in fouren, bongiourn, cuntourn, dou invece che foren, bongiorn, cuntorn, du in modenese. C) -tz si trasforma in -s, come seina (cena), seinter (centro), sul\u00ear (allacciare) invece che tzeina, tzeinter, tzuler in modenese. Dal montanaro condivide, anche se in minore intensit\u00e0, la lunghezza delle u, come duur (duro), muur (muro), skuur (persiane), ciuus (porcile) invece che dur, mur, skur, cius nel modenese cittadino.\nReligione.\nNel comune di Sassuolo, cos\u00ec come nel resto d'Italia, la religione pi\u00f9 professata \u00e8 il cattolicesimo. Sono presenti otto parrocchie, afferenti alla diocesi di Reggio Emilia-Guastalla. In minoranza ma comunque numerose sono le comunit\u00e0 di musulmani, Testimoni di Geova ed evangelici.\nCultura.\nIstruzione.\nNel territorio del comune di Sassuolo sono presenti undici scuole elementari, di cui una parificata, tre scuole medie e cinque scuole superiori, tutte situate in citt\u00e0, ad eccezione della scuola primaria Don Gnocchi, che si trova nella frazione di San Michele.\nSassuolo dispone di una biblioteca comunale, intitolata allo storico sassolese Natale Cionini e istituita nel 1857 su richiesta di Luigi Cavoli, il quale ottenne l'appoggio del sindaco Luigi Dallari. Dal 1986, la biblioteca \u00e8 sita nella Paggeria di via Rocca, di fronte al Palazzo Ducale, mentre la sezione per ragazzi, denominata \"Leontine\", \u00e8 stata trasferita nel 2013 nei locali di Villa Giacobazzi.\nCucina.\nIl sassolino, liquore all'anice la cui origine risale al 1804, \u00e8 opera di alcuni droghieri svizzeri provenienti dal Cantone dei Grigioni che si trasferirono a Sassuolo e fondarono la distilleria Bazzingher, ora Stampa. Quest'ultima, assieme alla distilleria Caselli del 1860, produce ancora oggi il sassolino. La distilleria Roteglia, nata nel 1848, produce invece il nocino, altro liquore tipico del territorio.\nIl \"tiramolla\", zucchero caramellato tipico delle feste pasquali, \u00e8 esclusivamente sassolese. La sua preparazione viene mostrata al pubblico una sola volta all'anno, il gioved\u00ec santo, durante la processione del Santissimo Crocifisso.\nCome nel resto del modenese e del reggiano, tipici della zona sono (\"al gn\u00f4ch frett\"), le crescentine (o tigelle) (\"al tig\u00eal o al cherseint\"), la \"stria\" (una tipica focaccia), il bensone (\"al busiloun\"), i tortellini (\"i turtlein\"), lo zampone (\"al sampoun\"), il parmigiano reggiano (\"al parms\u00e2n\") e il cotechino (\"al cudghein\"). Nonostante sia una specialit\u00e0 reggiana, \u00e8 molto popolare a Sassuolo anche l'erbazzone (\"al scarpasoun\").\nGeografia antropica.\nUrbanistica.\nEscludendo l'atto notarile del 980, Sassuolo viene citata con il titolo di castello a partire dal XII secolo. Nel 1284 i signori Della Rosa si occuparono dell'ampliamento del borgo con la costruzione di una solida cinta di mura con annesso fossato; dal 1425 nacquero poi due centri abitati al di fuori delle mura. Di questa originale struttura medievale non \u00e8 rimasto assolutamente niente, mentre \u00e8 ancora riconoscibile l'assetto rinascimentale voluto dai Pio, con l'attuale Piazza Garibaldi e la Piazza del Mercato del 1555 (ora Martiri Partigiani), quest'ultima usata come punto di incontro dei due nuclei abitati con il Palazzo e la chiesa di San Giorgio. Le principali vie di comunicazione urbane erano rappresentate dall'attuale Via Cavallotti, creatasi dall'unione dei due borghi (chiamati Inferiore e Superiore), la parallela strada dello Spirito Santo (l'attuale via Fenuzzi), e via Clelia, via Ghiarona e via de' Lei, che congiungevano le due contrade principali. Va infine citata anche la strada collegante Sassuolo al paese di Fiorano, chiamata semplicemente \"strada del portone di Fiorano\".\nLa citt\u00e0 fu poi ampliata anche nei secoli successivi, con la costruzione di nuovi edifici, piazze e assi viari (nell'Ottocento si arriv\u00f2 a sette piazze e 19 strade principali), del cimitero di San Prospero e l'abbattimento di alcuni portici. Per l'ampliamento vero e proprio bisogner\u00e0 per\u00f2 aspettare il Novecento, quando nacquero nuovi quartieri residenziali e furono risanati quelli vecchi. Furono inoltre inaugurati la Piazza del Littorio (attuale Piazza della Libert\u00e0), il campo sportivo (1929) e l'importante viale XX Settembre, e per risolvere il problema del traffico fu approvato, nel 1936, il piano regolatore di Sassuolo dell'ingegnere modenese Dante Colli, ideatore della circonvallazione che ancora oggi circonda il centro abitato.\nFrazioni e localit\u00e0 minori.\nSan Michele dei Mucchietti.\nSan Michele dei Mucchietti, nota semplicemente come San Michele (\"San Mich\u00eal\"), la frazione conta 1.614 abitanti ed \u00e8 situata a 6,53 chilometri da Sassuolo. In origine, secondo un documento dell'anno 888, il territorio corrispondeva ad alcuni appezzamenti di terra venduti da una certa Donna Berta di Piacenza a tre fratelli \"di villa Mocletolo\" (primo nome della localit\u00e0). Nel corso dei secoli San Michele fu soggetta al controllo di diversi signori: i primi furono i conti di Castellarano, seguiti dai Gonzaga, i Rodeglia, il comune di Reggio e i Duchi d'Este. Infine, il 1\u00ba gennaio 1816 divenne frazione comunale di Sassuolo. A San Michele sono presenti una chiesa parrocchiale, con la pala d'altare raffigurante San Michele Arcangelo, il cimitero locale, e la Tenuta Vandelli (in precedenza Azienda Agricola Vandelli), l'unica azienda vinicola del territorio, attiva dagli anni 1960.\nMontegibbio.\nLa frazione di Montegibbio (\"Muntz\u00e9bi\"), anch'essa distante circa sei chilometri dal capoluogo comunale, \u00e8 nota principalmente per la presenza dell'omonimo castello, risalente al lontano 920. Quest'ultimo \u00e8 circondato da un parco di modeste dimensioni, intitolato il 27 settembre 2002 al senatore Giuseppe Medici, originario proprio di Sassuolo. Nel parco \u00e8 presente un busto che lo raffigura, scoperto dall'onorevole Pier Ferdinando Casini. Al castello di Montegibbio \u00e8 anche presente l'acetaia comunale, inaugurata il 31 maggio 2003.\nSui versanti di Montegibbio sono presenti boschi di erica arborea e di pinus sylvestris, di antica origine. La vasta fauna comprende invece animali come il riccio, la talpa, il toporagno, la crocidura, la volpe, la faina, la donnola, il tasso, lo scoiattolo, il ghiro, il moscardino, la lepre, il daino, il capriolo, il cinghiale, il rospo comune, la rana verde, varie specie di lucertola e persino la vipera comune. Anche gli uccelli sono molto numerosi: sono presenti il picchio, la cinciallegra, la poiana, il gheppio, lo sparviere e l'albanella minore, nonch\u00e9 rapaci notturni come la civetta, l'allocco, il barbagianni, il gufo comune e l'assiolo.\nAltre localit\u00e0 del territorio.\nNonostante il territorio cittadino non sia ufficialmente diviso in quartieri, sono riscontrabili nondimeno alcune zone storicamente definite. I toponimi \"Ponte Nuovo\", \"Parco\", \"Braida\", \"Rometta\", \"San Polo\", \"San Prospero\", \"Le Due Madonne\", \"Quattro Ponti\" e \"Madonna di Sotto -\" tuttora in uso - appaiono gi\u00e0 in mappe risalenti ai primi decenni del diciannovesimo secolo.\nEconomia.\nArtigianato e industria.\nLa citt\u00e0 \u00e8 famosa a livello internazionale per la produzione delle piastrelle di ceramica; qui e nei comuni limitrofi hanno sede o hanno stabilimenti produttivi e di ricerca i principali produttori di piastrelle, come Marazzi, Ragno, Refin, la linea per la casa di Versace, Daytona, Panariagroup e Marca Corona, la pi\u00f9 antica ceramica di Sassuolo, risalente al 1741. Nonostante l'apertura dei mercati ai paesi in via di sviluppo, le cui industrie producono ceramiche a basso costo, la fama del distretto ceramico di Sassuolo \u00e8 notevolmente aumentata negli ultimi anni, e vengono prodotti materiali di qualit\u00e0 sempre pi\u00f9 elevata. Le aziende italiane produttrici di piastrelle di ceramica sono rappresentate e assistite da Confindustria Ceramica, che ha sede nella Palazzina della Casiglia di Sassuolo.\nPer quanto riguarda l'artigianato, la citt\u00e0 \u00e8 rinomata per i laboratori di oreficeria e di gioielleria.\nTurismo.\nNel territorio di Sassuolo sono presenti diversi itinerari che permettono non solo di ammirarne il paesaggio, ma anche la storia, i monumenti e le tradizioni. Uno dei pi\u00f9 conosciuti e frequentati \u00e8 il Percorso Natura del Secchia da Sassuolo a Pescale, sottoposto nel 2002 ad un intervento di riqualificazione che lo ha reso oggi meta di ciclisti, appassionati di jogging e passeggiatori. L'itinerario permette di addentrarsi in tutta tranquillit\u00e0 nella natura che costeggia il fiume Secchia.\nIl punto di partenza \u00e8 fissato in via dei Moli, dal cui parcheggio \u00e8 consigliato prendere il sentiero in direzione sud attraverso il centro abitato di San Michele dei Mucchietti, fino ad arrivare alla diga di Castellarano, in provincia di Reggio nell'Emilia, da dove \u00e8 possibile continuare in un altro sentiero in direzione di Ponte Pescale, attraversare la diga e raggiungere il centro storico di Castellarano, oppure proseguire nel percorso principale tenendo la destra e affiancando la sponda reggiana del Secchia. Una recente passerella ciclo-pedonale, inaugurata nel giugno 2010, permette poi di ritornare al punto di partenza, sulla riva modenese del fiume.\nUn altro itinerario \u00e8 la Via dei Vulcani di Fango, percorso comunemente noto come quello delle Salse di Nirano, inaugurato ufficialmente nel 2015, il quale comprende, oltre a Sassuolo, i comuni di Fiorano Modenese, Maranello e Viano.\nIl fenomeno delle Salse di Nirano, nonostante non sia raro in Italia, essendo presente anche in altre localit\u00e0 emiliane e venete, \u00e8 comunque quello pi\u00f9 noto agli storici e agli studiosi, i quali lo studiano con molto interesse sin dall'antichit\u00e0.\nNel comune di Sassuolo, le Salse sono presenti nella frazione di Montegibbio, pi\u00f9 precisamente in localit\u00e0 La Campagna, a 275 metri di altitudine. La prima citazione di queste Salse risale all'anno 77, quando Plinio il Vecchio ne parla nel suo \"Naturalis historia\". Altri autori, nei secoli successivi, tennero traccia di tutte le eruzioni provocate dall'attivit\u00e0 delle Salse di Montegibbio, l'ultima delle quali avvenne nel 1835.\nInfrastrutture e trasporti.\nStrade.\nSassuolo \u00e8 attraversata dalla strada provinciale 467 R Nuova Pedemontana, che la collega ai vicini centri abitati di Fiorano Modenese e Maranello e alla provincia di Reggio nell'Emilia, mentre la Strada statale 724, tratto della Tangenziale Nord di Modena, la collega appunto al capoluogo dell'omonima provincia.\nFerrovie.\nIl territorio comunale di Sassuolo \u00e8 raggiunto da due linee ferroviarie, che lo collegano direttamente con Reggio Emilia e Modena: la ferrovia Reggio Emilia-Sassuolo, che effettua capolinea presso la stazione di Sassuolo Radici, e la ferrovia Modena-Sassuolo, con la stazione di Quattroponti e stazione di Sassuolo Terminal.\nStoria del \"trein dal c\u00f3cc\".\nPrima dell'elettrificazione della ferrovia Modena-Sassuolo, terminata nel 1928, la gente si spostava utilizzando il treno a gravit\u00e0, che i sassolesi chiamavano, nel loro dialetto, \"al trein dal c\u00f3cc\", ovvero \"il treno a spinta\", poich\u00e9 giungeva a Modena grazie alla sola pendenza del territorio e con l'ausilio di un carro pieno di ghiaia, che veniva utilizzato come spinta iniziale. Ci\u00f2 \u00e8 riportato in un documento datato 7 febbraio 1926, pubblicato sul settimanale dell'epoca \"Corriere dell\u2019Appennino\".\nAviosuperficie.\nSassuolo \u00e8 dotata, dal 1982, di una propria Aviosuperficie.\nAmministrazione.\nNei decenni successivi all'Unit\u00e0 d'Italia l'amministrazione comunale era in mano ai liberal-conservatori. Nel 1902 subentr\u00f2 invece una giunta democratica, spodestata dai cattolici nel 1914. Alle successive elezioni del 1920 - non si tennero infatti durante il periodo bellico - vinsero e si insediarono i socialisti. La giunta comunale socialista si dimise nel 1921 a causa del clima di violenze e intimidazioni diffuse, che port\u00f2 all'insediarsi dei fascisti nel 1923.\nDurante il regime si mantenne viva un'esile ma tangibile presenza antifascista, che all'indomani dell'8 settembre 1943 diede vita alle prime brigate partigiane nella provincia di Modena. Nel dopoguerra si consolid\u00f2 il predominio amministrativo delle sinistre gi\u00e0 nelle prime elezioni del 1946, nonostante una notevole presenza cattolica anche tra gli operai, nel quadro per\u00f2 di una forte conflittualit\u00e0 sociale. Dopo la lunga stagione socialista di Baschieri negli anni del boom e di un forte sviluppo economico e demografico, nel 1970 la guida del comune pass\u00f2 ai comunisti, che lo mantennero quasi ininterrottamente sino al 1990. Negli anni novanta e duemila prevalsero amministrazioni di centro-sinistra a guida cattolico-moderata (dei popolari e poi della Margherita), sino alla storica vittoria del centro-destra alle elezioni del 2009. Da allora vi \u00e8 stata una stabile alternanza tra il centro-destra, a guida Pdl prima e leghista poi, e il centro-sinistra guidato dal Partito Democratico.\nAltre informazioni amministrative.\nSassuolo \u00e8 il capoluogo dell'Unione dei comuni del Distretto ceramico, un ente locale costituito anche dai comuni di Fiorano Modenese, Formigine, Frassinoro, Maranello, Montefiorino, Palagano e Prignano sulla Secchia.\nSport.\nCalcio.\nLa principale squadra di calcio della citt\u00e0 \u00e8 l'Unione Sportiva Sassuolo Calcio, istituita nel 1920. La squadra milita attualmente in Serie A, dopo aver ottenuto per la prima volta la promozione vincendo il campionato di Serie B 2012-2013. Il 21 maggio 2016, in virt\u00f9 del sesto posto in classifica e grazie anche alla concomitante sconfitta del nella finale di Coppa Italia 2015-2016 contro la , accede per la prima volta ai preliminari di una competizione europea, l'Europa League. Il Sassuolo fa parte di un ristretto numero di squadre provenienti da una citt\u00e0 non capoluogo di provincia che hanno militato nel massimo campionato italiano ed \u00e8 la terza in ordine cronologico ad aver partecipato ad una competizione europea.\nLa seconda squadra per importanza del comune, la PCS San Michelese Sassuolo, rappresenta la frazione di San Michele dei Mucchietti e milita nel campionato di Eccellenza.\nPallavolo.\nNella pallavolo femminile la squadra Sassuolo Volley ha militato fino alla stagione 2008-2009 in serie A1. Il club ha poi annunciato il ritiro dall'attivit\u00e0 agonistica a causa di problemi economici. Il Volley Academy Sassuolo in Serie A2 ha vinto una coppa Italia A2 nel 2018. La pallavolo maschile \u00e8 stata rappresentata dalla squadra Pallavolo Virtus Sassuolo, che negli anni settanta e ottanta gioc\u00f2 nel campionato di serie A1, conquistando la Coppa Italia nella stagione 1980-81. Tale societ\u00e0 ha cessato definitivamente l'attivit\u00e0 nel 2002. Il Volley Sassuolo ASD \u00e8 presente nel campionato di Serie B.\nVolley Sassuolo e Volley Academy Sassuolo giocano nell'arena coperta denominata PalaPaganelli.\nCiclismo.\nIl 26 maggio 1999, la 12\u00aa tappa del Giro d'Italia 1999 si \u00e8 conclusa a Sassuolo con la vittoria di Mario Cipollini."}
{"id": "29738", "revid": "125611810", "url": "https://it.wikipedia.org/wiki?curid=29738", "title": "Sant'Elia Fiumerapido", "text": "Sant'Elia Fiumerapido \u00e8 un comune italiano di abitanti della provincia di Frosinone nel Lazio.\nGeografia fisica.\nClima.\nClassificazione climatica: zona C, 1311 GR/G\nStoria.\nIl nome di \"Sant'Elia\" \u00e8 menzionato per la prima volta nel \"Chronicon Casinense\" all'epoca delle devastazioni saracene (866) In epoca romana l'attuale territorio santeliano era compreso in quello dell'antica Casinum, come documentano le superstiti iscrizioni.\nNel territorio sono stati rinvenuti reperti archeologici di epoca pre-romana e romana: mura poligonali del IV o III secolo a.C. (probabilmente appartenenti all'antica citt\u00e0 di Amiternum), resti di due ponti romani, lunghi e ben conservati tratti di un acquedotto romano di epoca claudia (I secolo d.C.), resti di colonne e frontoni di ville ed edifici sacri romani, epigrafi latine.\nLa storia del paese si lega strettamente a quella del vicino Monastero benedettino di Montecassino: infatti fu fondato, su una collinetta alla sinistra del corso del fiume Rapido, dall'abate Mansone di Montecassino nell'anno 991 e prese il nome da una piccola chiesa dedicata al Santo Profeta, esistente all'epoca poco pi\u00f9 a valle del nuovo paese, proprio nei pressi del fiume, dove ancora oggi \u00e8 possibile ammirare la parte superiore di un ponte romano detto di Sant'Elia Vecchio.\nLa chiesetta, fondata nell'VIII secolo al tempo dell'abate Apollinare di Montecassino, ebbe a subire, assieme al villaggio che gli era attorno, devastazioni e distruzioni durante le scorrerie saracene dell'866. Ricostruita sul finire del X secolo, fu definitivamente distrutta durante la guerra fra aragonesi e angioini, nel 1495, per il possesso del Regno di Napoli.\nNel 1862, per Regio Decreto, al nome Sant'Elia fu aggiunta la specificazione \"sul Rapido\" successivamente cambiata in \"Fiumerapido\".\nL'8 dicembre del 1943, Sant'Elia Fiumerapido fu fatta oggetto di un furioso bombardamento aereo alleato. Il paese fu distrutto per il 91% e si ebbero 9 vittime civili, 50 militari e 116 feriti.\nMonumenti e luoghi d'interesse.\nIl centro storico di Sant'Elia \u00e8 attraversato in tutta la sua lunghezza da via Angelo Santilli da cui si diramano, verso l'alto, dedali di vicoli e porticati che aggirano alle spalle la duecentesca chiesa madre di Santa Maria la Nova. Sono ancora ben visibili lunghi tratti delle mura di recinzione e di difesa dell'antico centro abitato con alcune torri ancora in buono stato o ben riconoscibili.\nLe porte di accesso al vecchio \"castellum\" furono smantellate nella seconda met\u00e0 del XIX secolo. Di quella che era rivolta verso sud, restano le vestigia ricomposte su un prato della villa comunale; di quella rivolta verso nord in fondo a via Angelo Santilli, resta uno stipite con capitello incassato in un muro di una casa; la terza, detta la Portella, \u00e8 ancora intatta, rivolta verso ovest e gi\u00f9 in basso di fronte alla chiesa di Santa Maria la Nova.\nNumerose anche le chiese e le cappelle romaniche, rinascimentali e barocche con affreschi e dipinti d'epoca: la gi\u00e0 nominata chiesa di Santa Maria la Nova (XIII sec.), in pieno centro storico, con arricchimenti rinascimentali e barocchi: notevoli il seicentesco organo la canne, opera di Cesare Catarinozzi di Affile ed il coevo coro ligneo intarsiato dai maestri intagliatori della famiglia Mosca di Pescocostanzo; la romanica chiesetta di Santa Maria Maggiore (XI sec.), un po' discosta dal paese, con affreschi bizantini dell'XI secolo e quelli medievali del XIII e XIV secoli, pavimento musivo precosmatesco e altare con dipinto bizantineggiante; la settecentesca chiesa di Santa Maria dell'Ulivo, in contrada Olivella e in stile barocco, racchiudente una settecentesca tela dipinta dall'artista napoletano Lorenzo de Caro, raffigurante la visitazione della Madonna a Santa Elisabetta; l'ormai sconsacrata chiesa romanica di Ognissanti (XI sec.) con affreschi bizantineggianti e del XIII e XIV secoli; i resti della distrutta chiesa di San Cataldo (X sec.), costruita all'epoca dai monaci basiliani di rito bizantino residenti nel monastero gisulfiano benedettino di Sant'Angelo in Valleluce; infine le cappelle affrescate di Santa Maria degli Angeli (XV sec.), Madonna del Carmine (XVI sec.) e Santa Maria di Palombara (XIV sec).\nSociet\u00e0.\nReligione.\nLa popolazione professa per la maggior parte la religione cattolica e afferisce alla diocesi di Sora-Cassino-Aquino-Pontecorvo, ma fino all'anno 2014 faceva parte dell'abbazia territoriale di Montecassino. Vi sono un centinaio di Testimoni di Geova con relativo luogo di culto territoriale cassinate : Sala del Regno.\nCultura.\nCucina.\nVini DOC.\nIl territorio comunale \u00e8 luogo di produzione di alcuni vini regolamentati dal disciplinare Atina DOC.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 302 imprese operanti nel territorio comunale, che rappresentavano lo 0,90% del totale provinciale ( imprese attive), hanno occupato 785 addetti, lo 0,74% del dato provinciale; in media, ogni impresa nel 2015 ha occupato due addetti (2,60).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Sant'Elia Fiumerapido pass\u00f2 dalla provincia di Caserta a quella di Frosinone."}
{"id": "29739", "revid": "1543377", "url": "https://it.wikipedia.org/wiki?curid=29739", "title": "Santopadre", "text": "Santopadre \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nSantopadre \u00e8 il pi\u00f9 piccolo e caratteristico paese del comprensorio, raccolto entro mura medioevali. Il centro storico, costruito in pietra, molto silenzioso, \u00e8 costituito da numerosi vicoletti che si incontrano in due strade principali.\nClima.\nLa sua posizione molto esposta rende il clima locale sempre fresco e secco, piacevole d'estate e rigido d'inverno, con rare nevicate.\nStoria.\nAnticamente la cittadina era chiamata \"Fiorolo\" o \"Forolo\", nome successivamente mutato in \"Castro Forolo\" quando fu circondata di mura assumendo quindi lo statuto di \"castrum\" (\"citt\u00e0 fortificata\"). Il nome attuale di Santopadre \u00e8 dovuto alla devozione nei confronti di san Folco, eremita vissuto nei pressi del paese e attuale patrono.\nMonumenti e luoghi d'interesse.\nLa fontana dal Salcio, lungo la circonvallazione passante sotto l'abitato, recuperata a met\u00e0 Ottocento e ristrutturata nel 1990, presenta una cisterna di epoca romana.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 53 imprese operanti nel territorio comunale, che rappresentavano lo 0,16% del totale provinciale (33.605 imprese attive), hanno occupato 87 addetti, lo 0,08% del dato provinciale; in media, ogni impresa nel 2015 ha occupato un addetto (1,64).\nInfrastrutture e trasporti.\nStrade.\nLe strade principali sono la sp 242 e la sp 238. Le restanti sono per lo pi\u00f9 strade comunali\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Santopadre pass\u00f2 dalla provincia di Caserta a quella di Frosinone.\nAlte informazioni amministrative.\nFa parte della Comunit\u00e0 montana Valle del Liri e dell'unione dei comuni \"Civitas d'Europa\"."}
{"id": "29740", "revid": "709565", "url": "https://it.wikipedia.org/wiki?curid=29740", "title": "Serrone", "text": "Serrone (\"Jo Ser\u00f3ne\" in dialetto locale) \u00e8 un comune italiano di 3061 abitanti della provincia di Frosinone nel Lazio.\nGeografia fisica.\nTerritorio.\nIl territorio del comune si trova ai piedi del Monte Scalambra all'interno della catena montuosa dei monti Ernici nell'appennino centrale. Ci sono alcune zone di collina soprattutto in vicinanza col comune di Paliano.\nClima.\nClassificazione climatica: zona E, 2566 GR/G\nIn prevalenza \u00e8 presente il clima continentale, con inverni rigidi e freddi ed estati calde.\nOrigini del nome.\nSerrone \u00e8 fatto risalire all'antico nome \"serroni\", che evoca i dorsi rocciosi e accidentati dell'appennino centrale che caratterizzano i pendii e le falde del Monte Scalambra su cui, a met\u00e0 costa, sorse il nucleo originario del paese.\nStoria.\nIl territorio di Serrone fu abitato in epoca preromana dagli Ernici che, a difesa della citt\u00e0 sacra di Anagni, vi stabilirono un villaggio fortificato in localit\u00e0 Lesca. Il controllo rimase loro sino al 306 a.C., quando pass\u00f2 sotto la dominazione romana.\nNel periodo imperiale, numerose ville romane sorsero, come testimoniano i resti risalenti al III secolo d.C., rinvenuti in localit\u00e0 Grotte.\nIl primo insediamento sulle falde del Monte Scalambra, su cui si erge Serrone, fu favorito dalla presenza di importanti vie di comunicazione, civili e militari, che collegavano la capitale dell'impero con Trevi nel Lazio, Subiaco e Vallepietra. A partire dal VI secolo, sulle pendici del Monte Scalambra, sorse il primo nucleo abitato fortificato.\nAlla caduta dell'Impero romano d'Occidente (476), Serrone pass\u00f2 sotto il controllo degli Eruli fino al 493, quando Teodorico, re degli Ostrogoti, sconfisse l'erulo Odoacre e port\u00f2 Serrone sotto la dominazione ostrogota sino al 553. Dopo la morte di Teodorico, avvenuta nel 526, scoppi\u00f2 in Italia la guerra gotico-bizantina (535-553), che dur\u00f2 fin a quando Belisario, generale dell'imperatore bizantino Giustiniano, conquist\u00f2 l'area, che quindi pass\u00f2, secondo il geografo Giorgio Ciprio, all'eparchia di Campania.\nNel 756, il territorio pass\u00f2, grazie alle donazioni del re dei Franchi, Carlo Magno, al Papa, costituendo quindi insieme ad altri territori il primo nucleo dello Stato della Chiesa. Nel X secolo, il territorio era sotto la giurisdizione dei monaci benedettini di Subiaco. Nel 1348, ci fu un'epidemia di peste nella zona. Nel 1378, papa Gregorio XI concesse Serrone, come feudo, ai Conti di Segni. Nel 1427, si form\u00f2 la signoria della famiglia Colonna, che culminer\u00e0, nel 1569, nell'istituzione del principato di Paliano (ducato di Paliano), comprendente anche Serrone. Il lungo periodo di pace fu interrotto nel 1799, con l'arrivo di Napoleone Bonaparte, che incluse Serrone nella Repubblica Romana. Successivamente, il paese, insieme a Piglio e a Paliano, venne incluso nel distretto di Tivoli. L'unificazione del 1870 port\u00f2 Serrone a far parte del circondario di Frosinone, provincia di Roma.\nIl 2 gennaio 1927, per regio decreto, Serrone pass\u00f2 dalla provincia di Roma alla neocostituita provincia di Frosinone, rientrando nel mandamento di Paliano.\nMonumenti e luoghi d'interesse.\nArchitetture religiose.\nNon si conosce l'epoca in cui fu edificata la Chiesa di San Pietro Apostolo questo a causa della mancanza di annali andati perduti dopo una serie di incendi. Solo grazie alla visita pastorale del 1754 si \u00e8 venuti a conoscenza che gi\u00e0 nel 1192 la chiesa era esistente e soggetta al vescovo di Palestrina (sede suburbicaria di Palestrina). La chiesa ha subito un profondo restauro e pi\u00f9 volte ricostruita venne infatti ampliata e restaurata proprio dai suoi abitanti nel 1600.\nL'eremo \u00e8 poggiato quasi a scivolare su un costone roccioso, a quota 1100 metri s.l.m. \u00c8 un'ottima area di sosta per chi, seguendo i sentieri, vuole scalare a piedi il monte Scalambra. Dal paese infatti, in due ore, si pu\u00f2 arrivare in vetta senza perdersi. Si pu\u00f2 visitare l'eremo all'interno, a richiesta, restando sorpresi dalla bellezza di questo luogo che sembra quasi scavato nella roccia.\nIl chiostro benedettino di \"San Michele Arcangelo\" risale al 600. Si narra sia stato fondato da San Benedetto in persona ritiratosi in contemplazione sotto il costone roccioso che lo sovrasta in compagnia di tre corvi che gli avevano indicato il cammino. L'eremo fu restaurato nel 1758. Ancora oggi \u00e8 visibile nella roccia l'impronta, che secondo la leggenda, apparterrebbe al diavolo dopo una caduta dal costone per una efferata lotta con il santo Michele. Successivamente fu dedicata al santo Michele Arcangelo divenuto patrono .\nLa chiesa di San Quirico, risale al 1600 e venne eretta per i frati zoccolanti o francescani. Nel marzo del 1650, nella chiesa accadde un grave fatto circondato da un alone di mistero poich\u00e9 nessun documento chiarisce cosa avvenne. \u00c8 noto solo che fu interdetto e sconsacrata e solo successivamente fu benedetta. La chiesa \u00e8 semplice, ma caratteristica, ed \u00e8 uno dei luoghi da visitare insieme alla piccola frazione stessa, immersa nella campagna.\nLa chiesa vecchia del Sacro Cuore \u00e8 del 1788 e venne costruita per la piccola comunit\u00e0 venutasi a formare lungo la sorgente d'acqua di La Forma dove, nel 1859, fu istituita la \"Confraternita dell'Addolorata\".\nCultura.\nMusei.\nIl museo del costume del comune di Serrone si trova nella parte alta della cittadina. In esso sono conservati i costumi teatrali realizzati da Beatrice Minori nel corso della sua attivit\u00e0 di sarta della RAI TV e sarta personale di Eduardo de Filippo, oltre che collaboratrice di importanti registi italiani. Beatrice Minori ha voluto donare al suo paese i costumi teatrali di scena, tutti originali e indossati da illustri personaggi dello spettacolo come Eduardo, Vittorio Gassman, Beppe Barra per interpretare personaggi famosi come Masaniello, Filumena Marturano, Notre Dame de Paris.\nI costumi sono disposti su appositi manichini disposti nelle diverse sale del museo.\nLa mostra colpisce favorevolmente anche per la cura e la maestria con cui sono disposti i costumi, opportunamente commentati, e la qualit\u00e0 dei tessuti. Sembra che si possa toccare con mano la storia del teatro italiano e gli attori che lo rappresentarono. Da Machiavelli a Pirandello, passando per Goldoni e Shakespeare.\nCucina.\nNel comune di Serrone vengono prodotti vini di alto livello riconosciuti sia a livello nazionale che internazionale, in particolare quelli regolamentati dal disciplinare Cesanese del Piglio DOCG che sono tutti vini a Denominazione di origine controllata (DOP).\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 164 imprese operanti nel territorio comunale, che rappresentavano lo 0,49% del totale provinciale (33.605 imprese attive), hanno occupato 362 addetti, lo 0,34% del dato provinciale; in media, ogni impresa nel 2015 ha occupato due addetti (2,21).\nGeografia antropica.\nFrazioni.\nSerrone possiede due frazioni\nSono le seguenti:\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Serrone pass\u00f2 dalla provincia di Roma a quella di Frosinone."}
{"id": "29741", "revid": "1718925", "url": "https://it.wikipedia.org/wiki?curid=29741", "title": "Settefrati", "text": "Settefrati \u00e8 un comune italiano di 727 abitanti della provincia di Frosinone situato al confine del Lazio con l'Abruzzo all'interno del Parco nazionale d'Abruzzo, Lazio e Molise.\nGeografia fisica.\nTerritorio.\nSituato nella Valle di Comino e nel territorio comunale si elevano le cime di Rocca Altiera, 2.018 m, e del Colle Nero, 1.991 m., due rilievi dei monti Marsicani.\nClima.\nClassificazione climatica: zona E, 2477 GR/G\nOrigini del nome.\nIl nome (\"S\u00ebtt\u00ebfr\u00e0t\u00eb\" in dialetto) deriva dai Santi Sette Fratelli figli di Santa Felicita, martirizzati con la madre nel corso della persecuzione dei cristiani nell'Impero romano.\nMonumenti e luoghi d'interesse.\nArchitetture militari.\nIl castello di Settefrati, di cui restano gli avanzi della torre e sporadici resti di mura, \u00e8 documentato dal X secolo (enfiteusi dell'abate Aligerno del 983).\nSiti archeologici.\nNei pressi del santuario, alle sorgenti del Melfa, nel 1958 furono rinvenuti i resti di un tempio dedicato alla dea Mefite, con monete ed ex voto fittili risalenti al III secolo a.C.\nNel 1974, a meno di un chilometro dal centro abitato, in localit\u00e0 \"Casa Firma\" furono rinvenute alcune sepolture con vasellame e una piccola moneta divisionale, oltre ai resti di un pavimento in mattoncini a spina di pesce: il tutto probabilmente appartenente a una villa rustica romana risalente all'epoca tardo-imperiale.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo.\nTradizioni e folclore.\nNella seconda met\u00e0 di agosto il paese \u00e8 al centro dei tradizionali festeggiamenti per la Madonna di Canneto, che culminano nella processione notturna del 22 agosto, con poderosi fuochi di artificio visibili in tutta la Valle di Comino.\nDa una decina di anni vi si tiene una importante manifestazione gastronomico-culinaria, la \"Magnalonga: borgo con gusto\".\nCultura.\nCucina.\nIl territorio comunale \u00e8 luogo di produzione di alcuni vini regolamentati dal disciplinare Atina DOC e del formaggio DOP Pecorino di Picinisco.\nSagne e fagioli, Panemmolle, Abbuote, Polenta con salsicce, Salsicce di fegato\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 23 imprese operanti nel territorio comunale, che rappresentavano lo 0,07% del totale provinciale (33.605 imprese attive), hanno occupato 25 addetti, lo 0,2% del dato provinciale; in media, ogni impresa nel 2015 ha occupato un addetto (1,09).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Settefrati pass\u00f2 dalla provincia di Caserta a quella di Frosinone."}
{"id": "29742", "revid": "30610", "url": "https://it.wikipedia.org/wiki?curid=29742", "title": "Sgurgola", "text": "Sgurgola \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nIl centro storico di Sgurgola \u00e8 abbarbicato nel cuore dei Monti Lepini e si affaccia sulla Valle del Sacco; il territorio comunale si estende fino ai confini con Gorga, Anagni e Morolo. Le aree pianeggianti del territorio sono utilizzate per la coltivazione di vigneti ed uliveti.\nClima.\nClassificazione climatica: zona D, 1962 GR/G\nStoria.\nUna tradizione vuole che il paese sia stato fondato da Spartaco, il gladiatore trace che guid\u00f2 la rivolta degli schiavi del 73-71 a.C. (terza guerra servile): questo spiegherebbe lo spirito ribelle attribuito (almeno in passato) agli sgurgolani, che durante il fascismo ebbero molti perseguitati politici. Pi\u00f9 probabilmente il paese nacque al tempo delle invasioni barbariche, come rifugio delle popolazioni di Anagni, di Ferentino e degli altri paesi dei dintorni, vista la sua posizione protetta, tale da garantire il controllo della valle sottostante.\nIl nome antico del paese era infatti Sculcula, che potrebbe essere un diminutivo del termine del latino tardo (VI secolo) sculca che significa \"vedetta\", origine della parola italiana \"scolta\" o \"scolca\", e che a sua volta deriva dal gotico skulks, che significa \"sentinella, guardia.\nPapa Bonifacio VIII impose al medico e profeta valenzano Arnaldo da Villanova di risiedere alla Sgurgola. Qui egli compose una delle sue opere apocalittiche pi\u00f9 importanti, il \"De mysterio cymbalorum Ecclesiae\", in cui tirava le conseguenze ascetiche dell'imminenza della venuta dell'anticristo e della fine del mondo. Nel \"De mysterio cymbalorum\" Arnaldo si presentava come il profeta che suonava le campane della verit\u00e0 evangelica e preconizzava la povert\u00e0 assoluta.\nMonumenti e luoghi d'interesse.\nArchitetture religiose.\n(Chiesa-romitorio\u00a0\u2013 XIII secolo) L'eremo di San Leonardo si trova adagiato a mezza costa della montagna a sud del paesino laziale, a 693 metri di quota. Eretto sui resti di un monastero preesistente da monaci eremiti celestini, peraltro gi\u00e0 presenti a Ferentino (Sant'Antonio Abate) ed a Supino (Sant'Antonio), probabilmente intorno alla fine del Duecento, all'interno conserva tuttora la venerata statua di San Leonardo di Noblat (VI secolo), patrono di Sgurgola fin dal 1200. Nei pressi dell'eremo sgorga una fonte d'acqua perenne non molto oltre si trova la Fonte dell'Acero.\nChiesa del XIII secolo, di cui rimangono solo le mura in pietra calcarea bianca. Nei resti si riconosce la presenza di due piani, il resto di una volta a crociera, una porta laterale, e sul portale principale, una lunetta. Accanto alla chiesetta si apre un cunicolo, da cui d'inverno nasce un ruscello che scende a valle in paese. Da San Nicola si pu\u00f2 partire per escursioni sui monti Lepini, ricchi di boschi, sorgenti e grotte\nCultura.\nEventi.\nLa Festa dell'Uva si svolge a fine settembre.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 110 imprese operanti nel territorio comunale, che rappresentavano lo 0,33% del totale provinciale (33.605 imprese attive), hanno occupato 213 addetti, lo 0,2% del dato provinciale; in media, ogni impresa nel 2015 ha occupato poco meno di due addetti (1,94).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la lavorazione e l'arte del ferro, del ricamo e del merletto.\nInfrastrutture e trasporti.\nFerrovie.\nSgurgola \u00e8 servita dalla Stazione di Sgurgola, sulla linea ferroviaria regionale del Lazio FL6.\nImportante nodo ferroviario,interconnessione tra linea Roma-Cassino e l'Alta velocit\u00e0 Roma-Napoli AV/AC.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Sgurgola pass\u00f2 dalla provincia di Roma a quella di Frosinone."}
{"id": "29744", "revid": "122269182", "url": "https://it.wikipedia.org/wiki?curid=29744", "title": "Supino (Italia)", "text": "Supino \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nSituato sulle pendici dei Monti Lepini, ai piedi del Monte Gemma (1457 m), questo piccolo paese laziale si affaccia sulla valle del fiume Sacco. Sempre nel territorio comunale, al confine con quello di Carpineto Romano, si eleva il Monte Malaina.\nClima.\nIl comune non ha ufficialmente una stazione meteorologica di riferimento\nOrigini del nome.\nL'etimologia del lemma \"Supino\" deriverebbe dall'aggettivo latino \"supinus\" che nell'accezione riferita a luoghi significa inclinato, posto in pendio e fa riferimento alla sua posizione geografica.\nStoria.\nL'epoca dei primi insediamenti urbani nella zona \u00e8 incerta, anche se alcuni ipotizzano che Supino sia nata ad opera dei profughi fuggiti dalla distruzione di Ecetra, mitica citt\u00e0 dei Volsci. Tuttavia \u00e8 stato attendibilmente dimostrato dal prof. Cesare Bianchi di Ferentino, gi\u00e0 preside della scuola media di Supino, che Ecetra non poteva trovarsi nell'agro supinese, ma nella zona del \"Bosco ferentino\" (dedicato ad una divinit\u00e0 locale, \"Ferentina\", appunto, simile alla dea Feronia). Di certo durante l'epoca romana il nucleo abitativo doveva essere situato pi\u00f9 a valle dell'attuale paese, dove sono stati rinvenuti importati resti di una villa con un ambiente termale con pavimenti a mosaico bianco e nero con soggetti marini del II secolo d.C.\nSuccessivamente, in epoca medioevale, l'abitato si spost\u00f2 verso la collina. Le prime notizie certe dell'esistenza di Supino ci provengono dalle cronache di Fossanova. Nel 1125 il castello di Supino sub\u00ec un lungo assedio, durato due anni, da parte delle truppe di papa Onorio II. In precedenza il signore locale, Tommaso di Supino, aveva stretto alleanza, nel 1216, con Ruggero d'Aquila, per contrastare i suoi rivali, i Conti de Ceccano. L'assedio, conclusosi con una sconfitta, segn\u00f2 il passaggio del feudo alla potente famiglia dei De Ceccano.\nLe cronache ci riportano di un nobile Rinaldo da Supino che nel 1303 prese parte, con Guglielmo di Nogaret e Sciarra Colonna, al famoso episodio dello schiaffo di Anagni.\nCon l'estinguersi dei da Supino il castello pass\u00f2 alla fine del XIV secolo ai Colonna, poi allo stato pontificio, per poi tornare di nuovo ai Colonna a met\u00e0 XVI secolo. Venuto in disuso e decaduta la potenza dei Colonna a Supino, che com'\u00e8 noto aveva interessi maggiori sia nella vicina Patrica, sia nella Capitale, alcuni tracciano la trasformazione della Rocca in abbazia denominata San Giovanni della Torre, a cui risultavano associati dei benefici diocesani.\nAllo scopo \u00e8 utile ricordare quanto pu\u00f2 leggersi nel \"Dizionario di erudizione\u2026\" (1844) di Gaetano Moroni:\nMonumenti e luoghi d'interesse.\nArchitetture religiose.\nLe chiese di Supino sono quattro. Tre di esse, San Pietro Apostolo, Santa Maria Maggiore e San Nicola di Bari, hanno il titolo parrocchiale, con certezza, sin dal 1300, ma esistevano anche prima. I relativi edifici furono ricostruiti su quelli preesistenti a partire dal XVIII secolo.\nChiesa di San Pietro Apostolo.\nLa Chiesa arcipretale e matrice di \"San Pietro Apostolo\" , con annesso Santuario di San Cataldo. Fu riedificata per la terza volta tra il 1750 ed il 1790.\nRaro esempio, all'epoca nella Campagna e comunque nel Lazio, di edificio a pianta poligonale con dodici facce, con due altari sui lati, che richiama la struttura e l'insieme della chiesa di San Lorenzo a Torino del Guarini.\nIn \"cornu evangelii\" si trova la cappella di San Cataldo, attestata gi\u00e0 dal XVI secolo, con volta e tondi rappresentanti la \"Gloria\" e \"Miracoli di San Cataldo\", \"istoriati\" di nuovo dal pittore Agostino Monacelli nel 1890.\nLa statua di San Cataldo \u00e8 una riproduzione del 1870 della prima statua, distrutta da un incendio, ad opera di uno sconosciuto artista romano, attivo all'epoca in Sant'Andrea della Valle a Roma, su disegno dello scultore Ernesto Biondi di Morolo, nel 1870 quindicenne.\nLa porta a bassorilievo in bronzo fu eseguita nel 1978 dall'artista Saverio Ungheri ed \u00e8 composta da sette pannelli asimmetrici raffiguranti temi teologi e dottrinali.\nChiesa di Santa Maria Maggiore.\nLa Chiesa di \"Santa Maria Maggiore\" fu eretta in et\u00e0 tardo - barocca o rococ\u00f2 intorno al 1753 ad opera della Confraternita della Beata Vergine, su una precedente intitolata a \"Maria Madre della Consolazione\".\nChiesa di San Nicola da Bari.\nLa Chiesa di \"San Nicola da Bari\" fu ricostruita nel 1774. Vi si festeggia, sin dall'Alto Medioevo, sant'Antonio Abate, con due feste una il 16 e 17 gennaio (distribuzione delle panicelle, benedizione degli animali e, la domenica successiva, \"Sagra della polenta\") e l'altra l'ultima domenica di settembre (con processione e festeggiamenti civili).\nChiesa parrocchiale di San Pio X.\nIn localit\u00e0 Capoleprata, con bolla del 1\u00ba maggio 1961 del vescovo diocesano Tommaso Leonetti, poi arcivescovo di Capua (1962), si cre\u00f2 la nuova Chiesa parrocchiale di \"San Pio X\", tanto voluta da don Egidio Schietroma (1906-1995), gi\u00e0 rettore del Santuario di San Cataldo (1950-1953) e benemerito parroco di Santa Maggiore dal 1934 fino al 1\u00ba ottobre 1984.\nSiti archeologici.\nVilla Romana di Cona del Popolo.\nSparute tracce del complesso termale di un'antica villa, risalente al II secolo d.C. (rinvenuta nel 1963), con pavimenti decorati con marmi bitonali (opus sectile) e a mosaico di tessere bianco-nero-grigie raffiguranti soggetti marini, come la biga del dio Nettuno, di cui restano evidenti gli impianti idrici, rasoterra e null'altro.\nEx Castello medievale e Ruderi di S. Giovanni della Torre.\nSi trova su Punta di Creta Rossa, colle che fa parte del Monte di Creta Rossa esteso dal territorio di Patrica e digradante su Supino, antica roccaforte del paese e tra Sette-Ottocento Chiesa-Monastero di San Giovanni della Torre. Alla sua sommit\u00e0 nel 1951, a ricordo delle Missioni Popolari e del luogo divenuto sacro, un gruppo di uomini e giovani, guidati dal ventenne don Armando Boni, hanno posto una visibile Croce di ferro, illuminata nelle festivit\u00e0 significative dell'anno liturgico.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 222 imprese operanti nel territorio comunale, che rappresentavano lo 0,66% del totale provinciale (33.605 imprese attive), hanno occupato 561 addetti, lo 0,53% del dato provinciale; in media, ogni impresa nel 2015 ha occupato due addetti (2,53).\nInfrastrutture e trasporti.\nFerrovie.\nLa TAV Roma-Napoli ne attraversa il territorio.\nAmministrazione.\nAltre informazioni amministrative.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Supino pass\u00f2 dalla provincia di Roma a quella di Frosinone.\nFa parte della XXI Comunit\u00e0 Montana Monti Lepini, Ausoni e Valliva."}
{"id": "29745", "revid": "1543377", "url": "https://it.wikipedia.org/wiki?curid=29745", "title": "Terelle", "text": "Terelle \u00e8 un comune italiano di 360 abitanti della provincia di Frosinone nel Lazio.\nGeografia fisica.\nTerritorio.\nNel territorio comunale si trova la vetta del Colle Abate a 919 m s.l.m.\nClima.\nClassificazione climatica: zona E, 2715 GR/G\nStoria.\nIl centro abitato di Terelle nasce e cresce progressivamente attorno al castello che Lando conte d'Aquino costru\u00ec a causa dello scontro in atto contro Montecassino nei pressi della selva detta \"Tyrella\", sul versante orientale del Monte Cairo. La data di fondazione pi\u00f9 attendibile del castello \u00e8 l'anno 1117.\nTerelle \u00e8 stato nel medioevo al centro di scontri, ma la pagina forse pi\u00f9 tragica nella sua storia fu la seconda guerra mondiale. La popolazione dei paesi vicini cerc\u00f2 scampo proprio qui, poi i bombardamenti devastarono il centro. Sopravvive per\u00f2 il borgo medievale intorno alla torre, ancora abitato.\nMonumenti e luoghi d'interesse.\nAree naturali.\nTerelle ospita a ridosso del centro storico un \"monumentale\" castagneto secolare, vanto della comunit\u00e0. Il castagno pi\u00f9 longevo ha 800 anni e 12 metri di circonferenza. Al di sopra dell'abitato vi \u00e8 \"la selva\", un ampio faggeto facilmente attraversabile grazie ai sentieri. Nei pressi del bosco vi sono i pozzi in cui una volta gli abitanti attingevano l'acqua ed il \"fosso della neve\", una cavit\u00e0 naturale. Questa, dopo che era stata riempita dalle nevi invernali, veniva ricoperta con frasche e paglia, e forniva cos\u00ec ghiaccio per la stagione calda. Dal rifugio \"Le Casermette\" si raggiunge la vetta, alta 1669 m s.l.m., del Monte Cairo dal quale si domina un panorama amplissimo.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 10 imprese operanti nel territorio comunale, che rappresentavano lo 0,03% del totale provinciale (33.605 imprese attive), hanno occupato 14 addetti, lo 0,01% del dato provinciale; in media, ogni impresa nel 2015 ha occupato un addetto (1,40).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Terelle pass\u00f2 dalla provincia di Caserta a quella di Frosinone.\nIl comune fa parte della comunit\u00e0 montana Valle del Liri."}
{"id": "29748", "revid": "123346413", "url": "https://it.wikipedia.org/wiki?curid=29748", "title": "Trevi nel Lazio", "text": "Trevi nel Lazio \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nIl territorio comunale di trevi nel Lazio si trova a cavallo tra i monti Simbruini a nord ed i monti Ernici a sud.\nStoria.\nLa zona apparteneva al territorio meridionale degli Equi e alla conquista da parte dei Romani entr\u00f2 a far parte della trib\u00f9 \"Aniensis\" (dell'Aniene), istituita nel 299 a.C..\nAll'occupazione romana si colleg\u00f2 probabilmente lo sviluppo di un possibile precedente \"oppidum\" equo, con la costruzione di diversi edifici monumentali nel III e II secolo a.C.: un santuario extra-urbano di cui restano i depositi votivi, le mura in opera quadrata che racchiudevano un perimetro\nristretto, relativo all'acropoli cittadina, con funzioni anche di terrazzamento monumentale e un tempio di cui restano alcuni capitelli ionico-italici, uno dei quali \u00e8 reimpiegato nella chiesa di Santa Maria Assunta come fonte battesimale; il tempio era probabilmente eretto su un terrazzamento artificiale con muri di contenimento in opera poligonale che sorge subito fuori dalla \"Porta maggiore\".\nIn epoca tardo repubblicana fu un municipio, come attesta un'iscrizione, con il nome di \"Treba\" e poi \"Treba Augusta\". In epoca successiva sulle pendici rivolte alla valle dell'Aniene si impiantarono ville su terrazze in opera quadrata.\nAppartenne alla prima delle regioni dell'Italia augustea. Nel suo territorio aveva origine l'acquedotto dell'Acqua Marcia. Fu sede di una diocesi (diocesi di Trevi nel Lazio), che venne incorporata nel 1088 in quella di Anagni.\nNel 1151 il \"castrum\" Trevi fu oggetto di scambio tra papa Eugenio III che la cedette ai fratelli Oddone e Carsidonio de Columna che in cambio cedevano la met\u00e0 loro spettante di Tuscolo insieme a Monte Porzio e Montefortino.\nIl feudo venne concesso da papa Alessandro IV al nipote, Rinaldo de Rubeis, nel 1257 e pass\u00f2 quindi nel 1262, sotto papa Urbano IV, all'abbazia di Subiaco. Torn\u00f2 a Rinaldo de Rubeis nel 1264 sotto papa Clemente IV. Nel 1302 fu acquistato da Pietro Caetani, fratello del papa Bonifacio VIII e rimase in possesso della famiglia Caetani fino alla loro cacciata nel 1471 ad opera della popolazione locale.\nPapa Sisto IV nel 1473 assegn\u00f2 nuovamente Trevi al monastero di Subiaco, sotto la cui giurisdizione temporale rimase fino al 1753, sotto papa Benedetto XIV e fu in seguito sottoposta direttamente al governo pontificio. La storia locale inizi\u00f2 ad essere indagata a cavallo tra Seicento e Settecento.\nDurante l'occupazione napoleonica fece prima parte del dipartimento del Circeo della Repubblica Romana (1798-1799), con capoluogo Anagni, e poi del dipartimento del Tevere (1809-1810) o dipartimento di Roma (1810-1814) annesso all'Impero francese, dal 1812 nell'arrondissement di Frosinone.\nNel riordino amministrativo di papa Pio VII nel 1816, entr\u00f2 a far parte della delegazione di Frosinone e all'interno di questa fu sottoposto al governatore di Guarcino. Dopo la scomparsa dello Stato Pontificio nel 1870 entr\u00f2 a far parte del Regno d'Italia, nel circondario di Frosinone della provincia di Roma. Nel 1872 il consiglio comunale decise per la denominazione di Trevi nel Lazio. Nel 1927 entr\u00f2 a far parte della allora istituita provincia di Frosinone.\nLa citt\u00e0 fu colpita nel 1915 dal terremoto della Marsica. Durante la seconda guerra mondiale sub\u00ec un grande rastrellamento tedesco.\nMonumenti e luoghi d'interesse.\nArchitetture militari.\nIl castello Caetani sorge nella parte pi\u00f9 alta del paese, al centro della parte pi\u00f9 antica, detta \"Civita\". Un'installazione militare potrebbe essere attestata a partire da documenti dell'XI secolo che menzionano l'esistenza di soldati (\"milites\"), ma forse \u00e8 di origine pi\u00f9 antica, data anche la collocazione strategica a dominio dell'alta valle dell'Aniene. Nel XIII secolo sub\u00ec un incendio e venne probabilmente ricostruito poi nelle forme attuali. Sorse al di sopra delle mura in opera quadrata che delimitavano l'antica acropoli e fu collegato ad una cinta muraria pi\u00f9 ampia che recingeva la parte pi\u00f9 alta dell'abitato. Nella parte nord sono gli ambienti destinati a residenza del signore, mentre nella parte sud sono quelli destinati alle funzioni militari. Al centro \u00e8 un maschio a base quadrata. Danneggiato dal terremoto della Marsica del 1915 \u00e8 stato restaurato nel 1984.\nSociet\u00e0.\nTradizioni e folclore.\nLa festa del santo patrono, San Pietro l'eremita (ricordato il 30 agosto), si svolge tra il 28 e il 31 agosto. Il 29 agosto si tiene una processione a partire dalla chiesa collegiata di Santa Maria Assunta e le vie cittadine sono occupate dal mercato. Le celebrazioni si svolgono con la partecipazione dei cittadini di Rocca di Botte, luogo natale del santo, che vengono in pellegrinaggio a venerarne i resti.\nIl 31 agosto si svolge una fiera di merci e bestiame e la festa si chiude con intrattenimenti musicali e con l'arrivo della \"Signora\", un pupazzo di carta che viene bruciato.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 90 imprese operanti nel territorio comunale, che rappresentavano lo 0,27% del totale provinciale (33.605 imprese attive), hanno occupato 159 addetti, lo 0,15% del dato provinciale; in media, ogni impresa nel 2015 ha occupato poco meno di due addetti (1,77).\nAmministrazione.\nNel 1872 \"Trevi\" cambi\u00f2 denominazione in Trevi nel Lazio.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Trevi nel Lazio pass\u00f2 dalla provincia di Roma a quella di Frosinone.\nSport.\nCalcio.\nTrevi ha una lunga tradizione calcistica, che vanta numerose squadre durate pi\u00f9 o meno tempo. La societ\u00e0 pi\u00f9 longeva \u00e8 sicuramente la Polisportiva Trevi, fondata nel 1983 da un gruppo di ragazzi trebani, che ha raggiunto nel periodo di maggior successo la Promozione. La Pol.Trevi \u00e8 cessata nel 2013 dopo aver raggiunto una storica salvezza . La pi\u00f9 recente \u00e8 la ASD Giovent\u00f9 Trebana, fallita nel 2017."}
{"id": "29749", "revid": "1543377", "url": "https://it.wikipedia.org/wiki?curid=29749", "title": "Trivigliano", "text": "Trivigliano \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nTrivigliano \u00e8 situato nel territorio dei monti Ernici, circondato da boschi di cerro e castagno. Il territorio del comune risulta compreso tra i 538 e i 781 metri sul livello del mare.\nNel territorio comunale si trova anche il lago di Canterno.\nClima.\nClassificazione climatica: zona E, 2527 GR/G.\nL'area comunale \u00e8 caratterizzata da un clima appenninico, con estati calde e poco piovose, e inverni freddi caratterizzati da frequenti piogge e pi\u00f9 rare nevicate. Sono inoltre abituali gelate mattutine nel periodo invernale che si estendono fino all'inizio della primavera.\nOrigini del nome.\nIl suo nome pu\u00f2 derivare dal latino \"tres vigilantes\" probabilmente da una famiglia romana proprietaria di un fondo, in riferimento alle tre torri della cinta muraria, presenti anche nello stemma comunale.\nStoria.\nIl primo riferimento storico a Trivigliano pu\u00f2 risalire al X secolo.\nMonumenti e luoghi d'interesse.\nArchitetture religiose.\nFin dalla sua nascita il paese \u00e8 devoto a Sant'Oliva, nella cui omonima chiesa \u00e8 custodito un antico simulacro della Santa Patrona.\nVi si trova un affresco della Vergine risalente al Settecento. L'11 aprile 2009, vigilia di Pasqua, a seguito del terremoto che ha colpito la popolazione abruzzese, la chiesa di Santa Maria Assunta \u00e8 stata chiusa temporaneamente a causa di una crepa presente nella volta sinistra che costeggia l'abside, probabilmente gi\u00e0 presente e peggiorata a causa del terremoto.\nArchitetture militari.\nAl circuito murario appartiene un torrione circolare, unico rimasto di altre torri di avvistamento e difesa anticamente esistenti.\nAree naturali.\nNel territorio di Trivigliano si trova il Lago di Canterno formatosi nel 1821, di origine carsica. La sua formazione fu dovuta alla graduale otturazione di due dei tre inghiottitoi, in cui si incanala l'acqua delle grandi piogge.\nDi fronte al Santuario della Stella (Ferentino), su un lato del Monte Corniano, si trova la \"Grotta di Corniano\", dove nelle parti pi\u00f9 interne si sono formate concrezioni stalammitiche.\nSociet\u00e0.\nEtnie e minoranze straniere.\nAl 31 dicembre 2015 a Trivigliano risultano residenti 101 cittadini stranieri (5,92%), le nazionalit\u00e0 pi\u00f9 rappresentate sono:\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 92 imprese operanti nel territorio comunale, che rappresentavano lo 0,27% del totale provinciale (33.605 imprese attive), hanno occupato 149 addetti, lo 0,14% del dato provinciale; in media, ogni impresa nel 2015 ha occupato un addetto (1,62).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Trivigliano pass\u00f2 dalla provincia di Roma a quella di Frosinone."}
{"id": "29752", "revid": "125286260", "url": "https://it.wikipedia.org/wiki?curid=29752", "title": "Vallerotonda", "text": "Vallerotonda (\"Vard\u00f3nna\" in dialetto locale) \u00e8 un comune italiano di abitanti della provincia di Frosinone nel Lazio, nella Valle Latina.\nGeografia fisica.\nTerritorio.\nNel territorio comunale, a cavallo con quello di San Biagio Saracinisco, si trova il lago Selva, mentre a cavallo con quello di Cervaro, si trova la cima del colle Aquilone. Al confine del Lazio con il Molise \u00e8 situata la catena montuosa delle Mainarde (Monti della Meta).\nClima.\nClassificazione climatica: zona E, 2272 GR/G\nSociet\u00e0.\nReligione.\nLa popolazione professa per la maggior parte la religione cattolica e afferisce alla diocesi di Sora-Cassino-Aquino-Pontecorvo, ma fino all'anno 2014 faceva parte dell'abbazia territoriale di Montecassino.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 48 imprese operanti nel territorio comunale, che rappresentavano lo 0,14% del totale provinciale (33.605 imprese attive), hanno occupato 56 addetti, lo 0,05% del dato provinciale; in media, ogni impresa nel 2015 ha occupato un addetto (1,17).\nArtigianato.\nTra le attivit\u00e0 economiche pi\u00f9 tradizionali, vi sono quelle artigianali, come l'arte del legno, finalizzata al settore dell'arredamento e, in particolar modo, alla produzione di sedie con caratteristiche campagnole.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n.1 del 2 gennaio 1927, per volont\u00e0 del governo fascista, quando venne istituita la provincia di Frosinone, Vallerotonda pass\u00f2 dalla provincia di Caserta a quella di Frosinone.\nIl comune fa parte della Comunit\u00e0 montana Valle di Comino."}
{"id": "29754", "revid": "123200608", "url": "https://it.wikipedia.org/wiki?curid=29754", "title": "Castel San Lorenzo", "text": "Castel San Lorenzo (\"Castieddu\" in dialetto cilentano) \u00e8 un comune italiano di abitanti della provincia di Salerno in Campania.\nGeografia fisica.\nCastel San Lorenzo \u00e8 situato nel Parco nazionale del Cilento e Vallo di Diano, a 26\u00a0km da Paestum e dalla costa del mar Tirreno. Il suo territorio presenta diversi boschi: il bosco Infitina, caratterizzato da macchia mediterranea e occupante una superficie di 3 ettari; il bosco Scanni Rossi costituito da 1 ettaro di macchia mediterranea; il bosco Zembrone costituito da 1 ettaro di macchia mediterranea; il bosco Laurenti con 5 ettari di castagno; e il bosco Foresta con 3 ettari di castagno. \u00c8 attraversato dal fiume Calore Lucano che nasce dalle pendici del monte Cervati e il cui corso, fino a Roccadaspide, \u00e8 tortuoso e spettacolare, sede di campionati di canoa. In alcuni punti \u00e8 ricco di trote. La fauna \u00e8 caratterizzata dalla presenza di cinghiali, volpi e fagiani.\nStoria.\nIl centro storico di Castel San Lorenzo \u00e8 di origine medioevale. Alla sua sommit\u00e0 si erge il palazzo dei principi Carafa (costruito tra il 1272 e il 1337) mentre all'interno del borgo sono presenti tre chiese: delle Chiese medioevali resta solo il Campanile della diruta Chiesa del Rosario, mentre le odierne chiese sono state edificate al limite del centro storico, nel XVIII secolo, e sono: Santa Maria dell'Assunta, San Giovanni Battista e i SS. Cosma e Damiano. La chiesa di San Giovanni Battista \u00e8 stata eretta nel 1779, nel centro storico di Castel San Lorenzo. \u00c8 in stile romanico e presenta un'unica navata. La chiesa dei Santi Cosma e Damiano \u00e8 stata invece costruita tra il 1700 e il 1750. Entrambe le chiese custodiscono tele attribuibili a pittori napoletani del 1700.\nLa chiesa di Santa Maria dell'Assunta, terminata nel 1713, venne chiamata cos\u00ec perch\u00e9 sull'altare maggiore, in una apposita nicchia, vi si venera una statua che \u00e8 uguale a quella del Santuario del Monte di Novi Velia sul Gelbison. La chiesa \u00e8 ad una navata con il tetto in legno a cassettoni. In questa chiesa vi \u00e8 la loro cappella con il sepolcreto laterale della famiglia Carafa (altare dell'Addolorata). \nNel centro abitato, nella sede del vecchio Municipio, \u00e8 presente anche un piccolo museo della civilt\u00e0 contadina e dell'artigianato locale. Nonostante il semplice allestimento, il Museo descrive in maniera approfondita le umili abitudini delle popolazioni locali, attraverso l'esposizione di suppellettili e di vari untensili della vita domestica e familiare. Racconta poi il lavoro dei campi mediante una rassegna di attrezzi per la semina, la raccolta, il trasporto di prodotti agricoli. Lo scopo del Museo non \u00e8 soltanto quello di raccogliere ordinatamente gli oggetti del mondo rurale ma, soprattutto, avvicinare i giovani alle loro tradizioni. Il museo \u00e8 sito in piazza Umberto I, l'ingresso \u00e8 gratuito ed \u00e8 aperto tutto l'anno. Fuori del centro abitato, tra i vigneti che costeggiano il fiume, sorge il piccolo santuario della Madonna della Stella, che \u00e8 la pi\u00f9 antica chiesa del luogo. Costruita nel 1100, viene aperta al culto per la novena fino alla prima domenica di agosto, giorno della festa.\nDal 1811 al 1860 ha fatto parte del circondario di Roccadaspide, appartenente al distretto di Campagna del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Roccadaspide, appartenente al circondario di Campagna.\nRecentemente, la nascita di alcuni agriturismi ha dato impulso al turismo. Le principali attrazioni sono il fiume Calore, le cui acque sono balneabili, e i boschi del vicino Parco Nazionale del Cilento e Vallo di Diano. Molti turisti, inoltre, utilizzano Castel San Lorenzo come base per visitare Paestum e la Costiera Cilentana.\nGrazie alle bellezze paesaggistiche e alla qualit\u00e0 del patrimonio ambientale, Castel San Lorenzo \u00e8 stata scelta da Legambiente come sede di un campus estivo internazionale che ospita, ogni anno, giovani provenienti da tutto il mondo.\nIl comune di Castel San Lorenzo registra un rilevante calo demografico a partire dagli anni cinquanta.\nInizialmente l'emigrazione era rivolta all'estero (Svizzera e Germania in particolare); negli anni sessanta si \u00e8 diretta verso Roma e l'Italia del Nord. Successivamente, un cospicuo numero di abitanti di Castel San Lorenzo, si \u00e8 trasferito, per motivi di lavoro, nei centri costieri della provincia: Salerno, Battipaglia, Paestum e Agropoli. \nRecentemente, Castel San Lorenzo \u00e8 divenuto un centro di immigrazione: di anno in anno accoglie un numero sempre maggiore di immigrati provenienti da Ucraina, Polonia, Romania, Moldavia e Bulgaria; le donne lavorano generalmente come badanti, mentre gli uomini sono prevalentemente occupati nell'agricoltura.\nSociet\u00e0.\nReligione.\nLa maggioranza della popolazione \u00e8 di religione cristiana appartenente alla Chiesa cattolica. Nel comune si registra anche la presenza di Testimoni di Geova, cristiani ortodossi e cristiani evangelici valdesi.\nGeografia antropica.\nLocalit\u00e0.\nPianella, Farneta, Annunziata, Concezione, Fontana dell'Elice, Tempa, Galdo, Insertone, Olivella, Palmento, Pisciolo, Ponte Calore, Tempa delle Monache, Tempa Giardino, Genzano, Piano della Macchia, Infetina, Galloppole, Parretta.\nEconomia.\nL'economia locale \u00e8 basata prevalentemente sull'agricoltura. Castel San Lorenzo \u00e8 un importante centro vitivinicolo della provincia di Salerno: il suo territorio si fregia di sette vini che con D.P.C. 6 novembre 1991 ottennero il riconoscimento della D.O.C. (denominazione di origine controllata).\nTali tipologie di vino sono: Bianco; Rosso; Rosato; Barbera; Moscato; Moscato spumante; Moscato passito; Moscato Lambiccato; Aglianicone.\nImportante \u00e8 anche la produzione di olio d'oliva di qualit\u00e0 che ha ottenuto la DOP, denominazione di origine protetta \"Colline salernitane\".La produzione locale di olio d'oliva \u00e8 promossa e valorizzata attraverso una festa che si tiene ogni anno alla fine di dicembre nel borgo antico.\nAmministrazione.\nAltre informazioni amministrative.\nIl comune fa parte della Comunit\u00e0 montana Calore Salernitano e dell'Unione dei comuni Alto Calore.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele e all'Autorit\u00e0 di bacino interregionale del fiume Sele."}
{"id": "29756", "revid": "83531", "url": "https://it.wikipedia.org/wiki?curid=29756", "title": "Castellabate", "text": "Castellabate (IPA: \"Castiellabbate\" in dialetto cilentano) \u00e8 un comune italiano sparso di abitanti della provincia di Salerno in Campania. Sede comunale \u00e8 la frazione Santa Maria.\nSi trova sulla costiera cilentana e il suo territorio rientra completamente nel parco nazionale del Cilento, Vallo di Diano e Alburni, dichiarato nel 1998 patrimonio mondiale dell'umanit\u00e0 dall'UNESCO. I suoi ambienti marini costituiscono l'area marina protetta Santa Maria di Castellabate.\nGeografia fisica.\nTerritorio.\nIl comune di Castellabate si estende prevalentemente sulla costa tirrenica, nell'estremo meridionale del golfo di Salerno, fra la punta del Sa\u00f9co nei pressi di Tresino a nord, e il fiume Rio Arena (a Ogliastro Marina) a sud. Confina con Agropoli (a nord), Laureana Cilento (a nord-est), Perdifumo (a est) e Montecorice (a sud). Dista circa 65\u00a0km dal suo capoluogo di provincia (Salerno) e 130 dal capoluogo di regione (Napoli).\nIl territorio comunale \u00e8 compreso interamente nel parco nazionale del Cilento, Vallo di Diano e Alburni e i suoi maggiori rilievi sono il monte Tresino (355\u00a0m s.l.m.) e il monte Licosa (326\u00a0m s.l.m.). Il capoluogo domina un promontorio (278\u00a0m s.l.m.), un'estrema propaggine del monte Stella a ridosso della fascia costiera tra punta Licosa e punta Pagliarolo e delle frazioni di Santa Maria e San Marco. L'unico fiume permanente \u00e8 il Rio Arena, gli altri corsi d'acqua sono legati principalmente alle precipitazioni piovose. \nIl mare e la costa di Castellabate sono dal 1972 sotto tutela biologica marina per preservarne il patrimonio naturale e ambientale, rappresentando uno dei primi esempi di parco marino in Italia. Nel 2009 \u00e8 stata istituita l'area marina protetta Santa Maria di Castellabate, che abbraccia la zona tra la baia del Sa\u00f9co (o del Vallone) e la punta di Ogliastro. L'area \u00e8 suddivisa in zone sottoposte a diverso regime di tutela ambientale, tenuto conto delle caratteristiche ambientali e della situazione socioeconomica presente. La zona A di riserva integrale vieta anche la balneazione e riguarda la costa tra punta Tresino e vallone Maroccia. La zona B (tratto di mare circostante la zona A e quello tra punta Torricella e punta Ogliastro) di riserva generale consente la balneazione e la navigazione a velocit\u00e0 non oltre i cinque nodi entro 300 metri dalla costa. La zona C di riserva parziale con limitazioni circoscritte comprende il residuo tratto di mare all'interno dell'area marina protetta.\nAlcuni dei suoi ambienti naturali, sia marini che collinari, sono inseriti nella Rete Natura 2000, un sistema di aree protette secondo le direttive europee Habitat (92/43/CE) e Uccelli (74/409/CE), che mirano alla tutela di habitat naturali dove le specie animali e vegetali sono minacciate a livello comunitario. Le zone di protezione speciale che rientrano nel comune sono il parco marino di Santa Maria di Castellabate (5019 ha) e la costa tra punta Tresino e le Ripe Rosse (2841 ha, dove queste ultime rientrano nel comune di Montecorice), mentre i siti di importanza comunitaria sono l'isola di Licosa (5 ha), monte Licosa e dintorni (1096 ha) e monte Tresino e dintorni (1339 ha).\nFlora e fauna.\nIl territorio presenta alcune specie animali e vegetali non comuni e perci\u00f2 soggette a particolari forme di tutela e conservazione. Nei fondali marini si incontrano il coralligeno e praterie estese di posidonia oceanica, al cui interno vivono numerose specie di pesci e crostacei, alcune rare come quella il pesce pappagallo mediterraneo (\"Sparisoma cretense\") e la siriella (\"Syriella castellabatensis\", un crostaceo scoperto nel 1975 nel mare di Licosa e studiato dalla stazione zoologica Anton Dohrn), ma anche ricci di mare, madrepore, gorgonie, briozoi e spugne. Il trottoir a vermeti di Licosa, una bioconcrezione formate da vermetidi (\"Dendropoma cristatum\"), \u00e8 una tipica biocostruzione superficiale del Mediterraneo, simile alle barriere coralline tropicali. Vi \u00e8 anche la presenza di colonie di nacchere (\"Pinna nobilis\"), un mollusco bivalve protetto, inserito nella lista rossa della direttiva europea Habitat. Nel 2006 nella baia Arena di Ogliastro Marina si \u00e8 assistito a un evento inconsueto per queste zone: la deposizione di uova della tartaruga marina \"Caretta caretta\".\nNell'ambiente terrestre, in particolar modo sull'isola di Licosa, vive una specie di lucertola endemica (\"Podarcis sicula klemmeri\"), che presenta una particolare livrea verde e azzurra. Sempre nei pressi di Licosa, grazie all'ambiente poco antropizzato, la costa rocciosa e al mare pescoso, nidifica abitualmente in primavera inoltrata il gabbiano corso, che la IUCN ha inserito tra le specie a rischio di estinzione. Nella zona di Tresino si trovano specie come il falco pescatore e il cervone. La formazione vegetale arbustiva di Castellabate \u00e8 contraddistinta dalla macchia mediterranea con carrubi, mirti, ginepri, corbezzoli, pini d'Aleppo e dagli alberi simbolo del Cilento: l'ulivo, la vite e il fico. Si segnala poi nei pressi della pineta di Licosa la presenza della quercia vallonea (\"Quercus macrolepis\"), una specie che corre il rischio dell'estinzione. Si possono trovare poi alcune variet\u00e0 di piante come il vilucchio striato (\"Convolvulus lineatus\"), la violacciocca selvatica (\"Matthiola tricuspidata\") che si riteneva ormai scomparsa dalla zona cilentana e rari endemismi come la ginestra del Cilento (\"Genista cilentina\"). Una particolare menzione meritano il limonio salernitano (\"Limonium remotispiculum\") e il giglio bianco (\"Pancratium maritimum\"), un fiore selvatico (simbolo nell'iconografia di san Costabile di purezza e mitezza) che cresce spontaneamente sui litorali sabbiosi (soprattutto a Lago), inserito dal Ministero dell'ambiente tra le specie vegetali protette.\nGeologia.\nIl territorio di Castellabate, soprattutto nella zona costiera di Licosa e Ogliastro Marina, \u00e8 caratterizzato dalla presenza del \"flysch del Cilento\", una roccia sedimentaria composta da diverse stratificazioni (costituite tipicamente da alternanze cicliche di arenaria, di argilla o marna, di calcare). Si \u00e8 formata a seguito dell'erosione delle montagne in formazione, che sono emerse dal mare, e i cui detriti quindi si sedimentarono nelle adiacenze dei bacini marini. Tali rocce, immerse nella macchia mediterranea, degradano lentamente nel mare estendendosi anche per oltre cinque miglia. Nei fondali questa conformazione rocciosa, formata da numerose cavit\u00e0 e spaccature, viene utilizzata come rifugio da diversi organismi animali e vegetali. Tra San Marco e punta Licosa \u00e8 ben visibile l'affioramento degli strati del flysh, che si presentano deformati e inclinati rispetto all'originario assetto orizzontale e l'azione del moto ondoso, erodendo maggiormente i livelli pi\u00f9 teneri, ne esalta la stratificazione.\nAltri tratti di costa sono interessati da fenomeni erosivi, dovuti principalmente a fattori climatici, che hanno dato vita a spiagge fossili (come quella di San Marco) o a azioni disaggregative delle rocce, come nel caso della costa che va da punta Pagliarolo a punta Tresino. In questo tratto la costa risulta essere particolarmente accidentata, formata da grandi blocchi e segnata numerose fratture chiamate diaclasi.\nIl fenomeno erosivo \u00e8 testimoniato anche dalle caratteristiche rocce che si sono formate e levigate nel tempo: come lo scoglio \"della Tartaruga\" e quello \"della Principessa saracena\", che richiama nella forma il viso di una donna intenta ad ammirare il mare. Tale scoglio, secondo una leggenda del posto, \u00e8 la principessa saracena Ermigarda, la quale si gett\u00f2 nel mare per unirsi al suo amato pescatore Octavio inghiottito dalle onde. Nettuno per piet\u00e0 li trasform\u00f2 in scogli.\nUn altro fenomeno che va a modellare la forma delle rocce arenarie della costa \u00e8 quello dell'aloclastismo, dovuto alla cristallizzazione del sale marino, il quale con la sua azione espansiva disgrega la roccia creando una serie di sculture alveolari molto particolari.\nClima.\nLa zona, data la sua posizione geografica sulla costa tirrenica, \u00e8 contraddistinta da un clima mediterraneo, con estati calde, inverni miti e tante giornate di sole. Le temperature medie del mese pi\u00f9 freddo, gennaio, vanno da una minima di 4\u00a0\u00b0C a una massima di 12\u00a0\u00b0C, mentre in luglio e agosto si passa dai 18\u00a0\u00b0C ai 29\u00a0\u00b0C. Il clima temperato \u00e8 favorito anche dalla protezione dell'Appennino lucano che ripara la zona dai venti freddi in inverno. Le precipitazioni, molto scarse nei mesi estivi, toccano il picco massimo in dicembre, quando piove in media un giorno ogni due. Nel 1811 dal Belvedere di San Costabile: \u00abQui non si muore!\u00bb, pronunci\u00f2 il re Gioacchino Murat riferendosi alla salubrit\u00e0 del clima di Castellabate.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nOrigini del nome.\nIl toponimo comunale deriva dal castello di Sant'Angelo, costruito dall'abate Costabile Gentilcore sull'omonimo colle. Dopo la sua morte, la fortezza fu intitolata dalla popolazione locale al suo ideatore, dando origine al nome del borgo secondo questa linea etimologica: \"Castrum abbatis\" &gt; \"Castello de lo abbate\" &gt; \"Castello dell'abbate\" &gt; \"Castellabate\".\nStoria.\nPeriodo pre 1123.\nCastellabate \u00e8 una zona abitata fin dall'epoca preistorica (paleolitico superiore), come testimoniano i reperti in pietra rinvenuti ad Alano, San Marco e in localit\u00e0 Sant'Antonio (nei pressi di Licosa). Tracce di vita nel periodo neolitico nell'area di Tresino sono attestabili dalle selci e un'ansa attribuibile alla cultura di Diana rinvenute.\nNel corso dei secoli sul territorio si insediarono poi diverse popolazioni come gli Enotri, che occuparono la fascia costiera cilentana nell'VIII secolo a.C. prima della colonizzazione greca. I greci trezeni, scacciati da Sibari, nel V secolo a.C. fondarono sul monte Tresino la citt\u00e0 Trezene d'Italia. Altre testimonianze di una civilt\u00e0 greca, come dimostrano i ritrovamenti in loco, si hanno sul promontorio di Licosa e dintorni, sede della citt\u00e0 di Leucosia o Leukoth\u00e8a. Da questa potrebbe derivare il nome della popolazione italica che nel IV secolo a.C. abit\u00f2 la costa tra Poseidonia e Elea: i Leucanoi poi Lucani. I patrizi Romani, dopo la conquista della zona denominata integralmente da loro Lucania, costruirono numerose ville (di cui permangono i ruderi) nella regione della fascia costiera che va da Licosa a Tresino, che comprendeva il porto greco-romano della citt\u00e0 di Erculia (San Marco).\nDopo la caduta dell'Impero romano d'Occidente inizi\u00f2 il lungo periodo delle dominazioni barbariche, caratterizzato da una certa instabilit\u00e0 fino all'avvento dei Goti di Teodorico e pi\u00f9 tardi dei Bizantini. Nell'846 Licosa fu considerata una roccaforte di pirati Saraceni, che furono sconfitti proprio nella decisiva battaglia di Licosa da una coalizione di poteri locali che comprendeva tutti i soggetti danneggiati dalle incursioni musulmane: il Ducato di Napoli, il Ducato di Amalfi, il Ducato di Gaeta e il Ducato di Sorrento.\nLe prime notizie ufficiali sul territorio risalgono al 977, quando il vescovo di Paestum Pandone vendette alcuni possedimenti terrieri che facevano capo alle chiese di Santa Maria de Gulia, Santa Maria Litus Maris e San Giovanni di Tresino a marinai di Atrani. In queste terre ci fu anche la presenza dei monaci basiliani profughi dell'oriente, la cappella di Santa Sofia ne \u00e8 una testimonianza. I Longobardi e i Normanni sono tra le popolazioni che hanno lasciato nella zona un forte segno tangibile della loro presenza. I Longobardi inizialmente depredarono queste terre, ma dopo la loro conversione al cristianesimo operata dai benedettini ne divennero i benefattori attraverso l'imposizione feudale. Essi, data la loro profonda devozione per san Michele Arcangelo, denominarono colle Sant'Angelo l'altura su cui sarebbe sorta Castellabate. Nel 1028 il principe Guaimario III di Salerno scacci\u00f2 i Saraceni definitivamente. Nel 1072 fu il principe longobardo Gisulfo II di Salerno a donare le terre di Castellabate all'abate della badia di Cava Leone I. Il lavoro svolto dai benedettini fu talmente meritorio durante la dominazione normanna, soprattutto per le bonifiche operate, che Guglielmo II di Puglia nel settembre del 1123 gli concesse il privilegio di costruire una fortezza per difendere le popolazioni locali dagli attacchi dei pirati saraceni, i quali compivano frequenti scorrerie nella zona.\nPeriodo post 1123.\nLa storia di questo territorio \u00e8 legata indissolubilmente alla figura di san Costabile Gentilcore, quarto abate della Badia di Cava. Nel medesimo anno in cui fu elevato alla dignit\u00e0 di abate egli avvi\u00f2 i lavori di costruzione del castello di Sant'Angelo (10 ottobre 1123). L'abbaziato di Costabile fu breve: questi difatti si spense il 17 febbraio 1124. Il suo successore, l'abate Simeone, complet\u00f2 la costruzione del maniero e si prodig\u00f2 in favore della popolazione locale. Nel 1124 egli compr\u00f2 dal conte di Acerno il porto \"Travierso\" e lo fece ampliare, sviluppando cos\u00ec il commercio. Nel 1138 concesse ai sudditi del potere feudale dell'abbazia un diploma di diversi privilegi: ridusse a met\u00e0 gli aggravi, don\u00f2 ad essi le case che abitavano e le terre chiedendo in cambio la loro bonifica e coltivazione. Dal 1194 al 1266 il feudo fu sotto il dominio svevo, per passare poi sotto quello angioino. Il castello si rivel\u00f2 un valido presidio e Castellabate, grazie anche ai benefici derivati dalla sua posizione naturale, divenne col tempo la pi\u00f9 importante baronia del Cilento. Nel 1276 il feudo ecclesiastico comprendeva i casali di Perdifumo, San Mango, San Mauro, Acquavella, Casalicchio, Serramezzana, San Giorgio, Tresino, San Matteo ad duo fulmina, Torricelle, Ortodonico (oggi frazione di Montecorice), San Zaccaria e Santa Barbara di Ceraso, e i principali approdi cilentani: Stajno, Travierso, Santa Maria de Gulia, Pozzillo, Oliarola, San Primo di Cannicchio e San Matteo. Durante la guerra angioina-aragonese il castello sub\u00ec gravi danni e venne conquistato nel 1286 dagli Almugaveri agli ordini di Giacomo I di Sicilia, che lo tennero fino al 1299 quando fu ripreso dagli Angioini di re Carlo II d'Angi\u00f2. Nel 1302 questi lo laicizz\u00f2, nominando Giacomo di Sant'Amando capitano del castello e concedendo agli abati cavensi, ritenuti responsabili di scarsa vigilanza, esclusivamente di dimorare. Castellabate quindi ospit\u00f2 un presidio della corona, in cui si succedettero i capitani Riccardo di Eboli, Goffredo di Castro, Tommaso III Sanseverino e Ruggiero II Sanseverino, fino al 1349, quando fu restituito completamente alla Badia di Cava dalla regina Giovanna I di Napoli. Nel 1357 il castello fu conquistato con la violenza, sequestrando anche l'abate Maynerio, da Nicola Vulture di Rocca Cilento, ai cui discendenti venne poi sequestrato il feudo perch\u00e9 partigiani di Luigi I d'Angi\u00f2.\nAltre notizie sul feudo ecclesiastico si hanno nel 1412, anno in cui papa Gregorio XII per saldare alcuni debiti bellici lo vendette a re Ladislao I di Napoli. Sotto la regina Giovanna II di Napoli, il castello venne occupato dal conte di Campagna Francesco Mormile, che lo dovette cedere poi nel 1427 al principe di Salerno e barone del Cilento Antonio Colonna. Re Alfonso V d'Aragona nel 1436 lo concesse a Giovanni, conte di Marsico e barone del Cilento, appartenente alla famiglia dei Sanseverino che lo amministrarono fino alla ribellione di Ferrante Sanseverino (1552), ultimo principe di Salerno. Da allora alla guida di Castellabate si avvicendarono diversi feudatari: Marino Freccia (1553), acquistandolo all'asta dalla Regia Camera della Sommaria; Vincenzo Loffredo (1556); famiglia Filomarino, conti di Rocca d'Aspide (1557); famiglia Acquaviva, conti di Conversano (1622); famiglia Caracciolo di Torrecuso (1645), che dovette fronteggiare un evento catastrofico come la peste del 1656; consigliere regio Francesco Nicodemo (1704); reggente Giacinto Falletti (1713); marchese Paride Granito (1733). Il paese fu interessato dalla Repubblica Napoletana del 1799, in cui Luisa Granito ebbe un ruolo politico attivo. La famiglia Granito, dopo diverse successioni, possedette il feudo fino all'eversione della feudalit\u00e0 avvenuta nel 1806.\nStoria contemporanea.\nL'8 agosto 1806 Castellabate, dopo l'abolizione della feudalit\u00e0, con le contrade di Santa Maria, San Marco, Ogliastro Marina e Lago, fu elevato a capoluogo di comune e del circondario \"Castel dell'abate\", rientrante nel distretto di Bonati (provincia del Principato Citra) del Regno di Napoli.\nIl 13 agosto 1806 Licosa fu assalita dalla flotta inglese dell'ammiraglio William Sidney Smith, che cercava di fomentare le popolazioni costiere ad un'insurrezione contro Napoleone. Il fortino licosano fu difeso dai C\u00f2rsi guidati da Matteo Buttafuoco e dalla popolazione locale, che cercarono di respingere gli Inglesi inscenando una cruenta battaglia.\nDal 1811 al 1860 fu capoluogo dell'omonimo circondario appartenente al distretto di Vallo del Regno delle Due Sicilie, nel quale rientravano anche Perdifumo (con i casali di Camella e Vatolla), Serramezzana (con i casali di Capograssi e San Teodoro) e Ortodonico (con i casali di Cosentini, Fornelli, Montecorice e Zoppi).\nIl territorio fu interessato dai moti cilentani del 1828, un tentativo di insurrezione per ottenere da Francesco I il ripristino della Costituzione del 1820 nel Regno delle Due Sicilie. Nel 1836 la popolazione castellabatese fu messa a dura prova dall'epidemia di colera che impervers\u00f2 anche nella zona cilentana. Il 17 gennaio 1848 Castellabate insorse contro le autorit\u00e0 borboniche dando vita ai moti insurrezionali del 1848, a cui parteciparono gli esponenti delle famiglie gentilizie come Pompeo e Carlo de Angelis, Costabile Matarazzo, Giovanbattista Forziati, Antonio Baglivo, Luigi Parente, Tommaso Perrotti, Andrea Guglielmini, Federico Coppola e Nicola Pepi.\nDal 1860 al 1927, durante il Regno d'Italia fu capoluogo dell'omonimo mandamento (che comprendeva anche Ortodonico, Perdifumo e Serramezzana) appartenente al circondario di Vallo della Lucania. Fu coinvolta dall'esteso fenomeno dell'emigrazione di fine XIX secolo, di cui Francesco Matarazzo ne divenne l'esempio pi\u00f9 significativo. Matarazzo, partito dal paese natio inizialmente anch'egli in cerca di fortuna, con le proprie fabbriche contribu\u00ec in maniera significativa allo sviluppo industriale del Brasile, meta privilegiata degli emigranti di Castellabate.\nIl paese passa praticamente incolume la fase della prima guerra mondiale.\nNel settembre del 1943, durante la seconda guerra mondiale, il territorio, come gran parte della costa salernitana, fu teatro del cosiddetto sbarco a Salerno: le truppe degli alleati occuparono la marina di Castellabate per diversi giorni prima di avanzare verso Roma. La torre del Semaforo di Licosa venne utilizzata come postazione militare dai tedeschi durante lo sbarco alleato.\nIl periodo post bellico fu caratterizzato dal contrasto tra i cittadini di Castellabate paese (il capoluogo storico sul colle) e quelli di Santa Maria (la frazione marina pi\u00f9 sviluppata), che contendevano ai primi la sede comunale. L'apice della discordia si ebbe il 30 luglio 1946, quando furono trasferiti la maggior parte degli uffici municipali da Castellabate a Santa Maria. Lo strappo tra le due localit\u00e0 fu tale che negli anni sessanta venne presentata pi\u00f9 volte la richiesta (sempre respinta) di costituire il comune autonomo di Santa Maria. Negli anni settanta il paese fu teatro di una profonda trasformazione urbana, che lo tramut\u00f2 da territorio agricolo e dedito alla pesca a centro turistico balneare, con la costruzione di alberghi, camping, residence e seconde case estive.\nSimboli.\nLo stemma araldico comunale \u00e8 uno scudo in cui vi \u00e8 raffigurato l'abate Costabile Gentilcore, patrono e fondatore di Castellabate, con dietro il castello (denominato \"Castello dell'abate\") da lui stesso progettato per difendere il paese. Completano lo stemma la scritta dorata \"san Costabile\" e l'anno di fondazione del castello (1123). Il gonfalone comunale \u00e8 un drappo azzurro con ornamenti dorati ai bordi che reca al centro lo stemma araldico comunale e la scritta dorata \"Comune di Castellabate\". Il 17 marzo 2011 sono state apposte sul gonfalone comunale la medaglia di bronzo al merito civile conferita dal Ministero dell'interno il 16 aprile 2009 e la medaglia di bronzo della Croce Rossa Italiana conferita il 18 dicembre 2007.\nMonumenti e luoghi d'interesse.\nArchitetture militari.\nIl borgo medievale.\nL'abitato medievale sorge su colle Sant'Angelo e conta cinque accessi: porta \"Cavalieri\" e porta \"di Mare\", dal lato mare; porta \"la Chiazza\" e porta \"Sant'Eustachio\" dalle campagne; porta \"de li Bovi\" dal retroterra (Belvedere). L'accesso principale \u00e8 dal \"Belvedere di San Costabile\" (chiamato anticamente \"Vaglio\"), una terrazza a picco sul mare con vista panoramica del golfo di Salerno, dell'isola di Capri e d'Ischia. Il paese si sviluppa intorno alle mura del \"Castello dell'abate\", che fu fondato nel 1123 dall'abate Costabile e completato dal suo successore Simeone, con lo scopo di proteggere la popolazione locale dedita a fiorenti traffici via mare da eventuali attacchi da parte dei Saraceni. La fortezza \u00e8 dotata di mura perimetrali con quattro torri angolari a pianta rotonda e cela all'interno abitazioni, forni, cisterne e magazzini per le provviste. Sono accessibili i sotterranei, che, secondo alcune leggende, raggiungono le frazioni marine per poter permettere la fuga in caso di invasione. La struttura, completamente restaurata, \u00e8 diventata un punto di riferimento per manifestazioni artistiche, culturali e sociali. Il borgo \u00e8 caratterizzato dall'intreccio di vicoletti in pietra viva e stretti passaggi al di sotto delle casette comunicanti. Tra queste si collocano i vari palazzi gentilizi del Settecento, costruiti ex novo o ampliati da dimore preesistenti, che appartengono a famiglie facoltose del luogo o della nobilt\u00e0 salernitana e napoletana. I principali sono: palazzo Perrotti (del XVII secolo, conserva intatta la stanza di Gioacchino Murat), palazzo Matarazzo (uno dei pi\u00f9 grandi e antichi del borgo con i suoi due artistici portali aragonesi e lo stemma di famiglia dipinto su una volta), palazzo Antico, palazzo Jaquinto (con lo stemma in marmo sul portone d'ingresso), , palazzo Meriglia, palazzo Verrone, palazzo Gammarano e palazzo Comenale (sede dell'archivio comunale). Ma la vera agor\u00e0 del borgo medievale \u00e8 la piazza 10 ottobre 1123 (data di fondazione del castello) con vista panoramica sulla valle dell'Annunziata.\nLe torri costiere.\nIl sistema difensivo di Castellabate comprendeva diverse torri costiere, innalzate per avvistare le imbarcazioni saracene che si avvicinavano alla costa con l'intento di depredarla o conquistarla e offrire alle popolazioni locali una prima difesa da possibili invasori. Quella meglio conservata \u00e8 la torre normanno-aragonese della \"Pagliarola\" o \"Perrotti\", che accorpata a palazzo Perrotti domina la Marina Piccola di Santa Maria. Questa opera di origine medievale, ulteriormente potenziata nel 1570, aveva il compito di difendere gli scambi commerciali che avvenivano nel porticciolo \"Travierso\". \u00c8 costituita da una torre a pianta circolare, circondata da una torre pi\u00f9 bassa di epoca successiva. Le pi\u00f9 antiche, di cui restano visibili i ruderi, sono le torri angioine \"di Tresino\" (1277), collocata nei pressi di punta Tresino, e quella \"di Licosa\", contemporanea alla precedente. Nel periodo 1567-69 fu costruita la torre \"Cannitiello\" detta anche \"Mezzatorre\", presso Licosa, nel 1569 quella \"\" o \"di Ogliarola\" nella punta di Ogliastro Marina, nel 1570 l'altra di avvistamento, posta sulla collina di Licosa e detta \"\" o torre \"del Semaforo\". Dello stesso periodo, caratterizzato dalla presenza aragonese, \u00e8 anche la torre \"dei Zappini\" nei pressi di punta Pagliarolo a Tresino. Alla fine del 1592 risale la torre \"della Marina di Ogliastro\", detta anche \"dell'Arena\" o \"delle Ripe Rosse\". Tali postazioni, situate in importanti punti strategici per perlustrare tutto il litorale, comunicavano con segnali di fumo o di fuoco tra loro e con l'abitato di colle Sant'Angelo, dove la popolazione in caso di assalto chiudeva le porte del paese e si rifugiava nel Castello dell'abate.\nSociet\u00e0.\nEtnie e minoranze straniere.\nAl 31 dicembre 2015 risultano residenti 661 cittadini stranieri (7,19% della popolazione comunale). Le comunit\u00e0 pi\u00f9 numerose sono:\nDialetto.\nIl dialetto che parlano i castellabatesi \u00e8 il cilentano, ma con alcune varianti e peculiarit\u00e0 che lo differenziano da quello dei paesi limitrofi (uso della \"e\" al posto della \"i\" per una serie di vocaboli e per l'articolo determinativo \"u\" invece di \"lu\"). \u00c8 molto simile al dialetto cilentano meridionale specie per quanto riguarda la pronuncia chiara e distinta delle vocali finali (a differenza degli altri dialetti campani che le indeboliscono), la doppia \"l\" che diventa doppia \"d\" e l'uso del doppio congiuntivo (\"si u sapia, tu dicia\", in italiano \"se lo sapessi, te lo direi\").\nReligione.\nCastellabate affonda le sue radici storiche nella cultura cristiana, essendo stata amministrata per diversi secoli dai benedettini della Badia di Cava. La maggioranza della popolazione locale \u00e8 di religione cristiana (Chiesa cattolica). Il comune appartiene alla diocesi di Vallo della Lucania e conta cinque parrocchie:\nSan Costabile Gentilcore.\nLa popolazione di Castellabate ha una particolare devozione per san Costabile, al quale sono stati attribuiti diversi miracoli e leggende, legate ai periodi di difficolt\u00e0 storici del borgo: le epidemie di peste e colera, gli assalti saraceni e il secondo conflitto mondiale. La leggenda pi\u00f9 tramandata \u00e8 quella delle capre, che narra di cinque navi pirate che nel 1623 erano pronte ad assalire Castellabate. I suoi abitanti, impauriti, lasciarono di fretta le proprie abitazioni per rifugiarsi nel castello in cima al colle. La sera, quando la speranza di salvezza per gli assediati stava venendo meno, si videro circa settecento capre con delle fiaccole legate alle corna, guidate da san Costabile, che si dirigevano verso il litorale dove i Turchi si apprestavano a dare l'assalto. Questi pensando che si trattasse di un considerevole numero di castellabatesi pronti a difendere l'abitato, abbandonarono l'intento di assalire il borgo e tolsero le ancore.\nCultura.\nIstruzione.\nScuole.\nHanno sede a Castellabate:\nCinema.\nNel Comune erano presenti ben tre sale cinematografiche.\nSono state girate a Castellabate le riprese di sei film:\nInoltre Castellabate \u00e8 stata citata dall'attore Claudio Bisio nel film \"Femmine contro maschi\".\nIl 20 novembre 2010 il comune di Castellabate ha vinto il trofeo \"Ciak Festival\" del 64\u00ba Festival del cinema di Salerno (sezione film turistici) con il film \"Castellabate: una risorsa di tesori\", un documentario sulla storia di Castellabate.\nIl 15 e il 16 aprile 2011 si \u00e8 svolto a Castellabate, nella location di villa Matarazzo e del Castello dell'abate, il Festival cinematografico Unitaly per premiare il migliore spot a livello nazionale con tema l'unit\u00e0 d'Italia. La giuria del concorso \u00e8 stata presieduta da Michele Placido.\nDal 10 al 16 settembre 2012 si \u00e8 svolto a Castellabate il Festival internazionale del cinema a tema gastronomico Cinecibo nella location di Marina piccola e del Castello dell'abate. La manifestazione ha visto la presenza di attori quali Ricky Tognazzi, Simona Izzo, Francesca Inaudi, Donatella Finocchiaro, Alessandro Siani, Roberto Farnesi, Sergio Assisi e Patrizio Rispo.\nCucina.\nCastellabate e il Cilento sono la patria della dieta mediterranea (riconosciuta patrimonio immateriale dell'umanit\u00e0 dall'UNESCO nel 2010): un modello nutrizionale formalizzato da Ancel Keys, quando con i suoi studi scopr\u00ec che le popolazioni della zona presentano un tasso di mortalit\u00e0 dovuto a malattie cardiovascolari molto basso grazie alle loro abitudini alimentari. I piatti tipici castellabatesi sono:\nGeografia antropica.\nIl comune di Castellabate \u00e8 un territorio variegato di circa 37 km\u00b2, composto da zone collinari, pianeggianti, marine e insulari, suddiviso in otto frazioni principali. Ha avuto uno sviluppo urbanistico moderno di tipo policentrico, grazie alle diverse peculiarit\u00e0 distintive di ogni frazione, a differenza dell'insediamento abitativo medievale che ne ha avuto uno di tipo monocentrico, dove il nucleo centrale era rappresentato dal Castello dell'abate.\nEconomia.\nLe attivit\u00e0 economiche principali sono il turismo, il commercio e l'artigianato, che hanno occupato il posto che in passato spettava a pesca e agricoltura. Nel 2001 risultano insediate sul territorio 132 attivit\u00e0 industriali con 321 addetti pari al 17,29% della forza lavoro occupata, 248 attivit\u00e0 di servizio con 429 addetti pari al 23,10% della forza lavoro occupata, altre 258 attivit\u00e0 riguardano 669 addetti pari al 36,03% della forza lavoro occupata e 36 attivit\u00e0 amministrative con 438 addetti pari al 23,59% della forza lavoro occupata. Risultano occupati complessivamente 1.857 individui, pari al 23,88% del numero complessivo di abitanti.\nAgricoltura.\nLe principali attivit\u00e0 agricole riguardano prevalentemente prodotti di qualit\u00e0, come l'olio Cilento DOP, il fico bianco del Cilento DOP, i limoni, i pomodori (per le conserve) e il vino (come il Tresinus, il Paestum IGT e il Cilento DOC). L'allevamento \u00e8 finalizzato all'ottenimento di prodotti come la mozzarella di bufala campana, la cacioricotta del Cilento, la pancetta, la soppressata e il miele. Le attivit\u00e0 di pesca riguardano principalmente la pesca ad alici, merluzzi e tonni.\nIndustria.\nNel territorio si registra la presenza di piccole aziende, quali cantieri navali per la costruzione di barche in ferro o legno, e la Zarotti, marchio nazionale di prodotti ittici.\nArtigianato.\nCastellabate, come gran parte del Cilento, ha una tradizione artigianale antica, tramandata nel tempo fra le varie generazioni. La maggior parte della produzione di manufatti dell'artigianato locale riguarda soprattutto il campo della ceramica, vetreria artistica, oggettistica, arte presepiale, ricamo, cucito, uncinetto, pittura su stoffa, decoupage, pittura a mano, arte antica, accessori di moda e scultura in legno. Sul territorio sono spesso organizzati mercatini, esposizioni, fiere, manifestazioni per incentivare e promuovere l'artigianato locale.\nTurismo.\nIl turismo rappresenta la principale risorsa economica del territorio: Castellabate, infatti, \u00e8 riconosciuto dalla Regione Campania quale comune a prevalente economia turistica. Grazie alla limpidezza delle acque e le caratteristiche del suo territorio, Castellabate \u00e8 un apprezzato centro della costiera cilentana frequentato da diverse migliaia di turisti, specialmente nel periodo che va da giugno a settembre. Il turismo straniero si concentra prevalentemente nei mesi dalle temperature meno afose. L'offerta ricettiva \u00e8 costituita da hotel, villaggi, camping, residence, ed in prevalenza da appartamenti. La forma di turismo pi\u00f9 sviluppato \u00e8 quella di tipo balneare, naturalistico e diportistico.\nAltra forma di turismo che caratterizza la zona \u00e8 quello di tipo nuziale: dal 2004 sono diverse centinaia le coppie di innamorati che hanno scelto Castellabate come luogo dove celebrare le proprie nozze. In maggior numero il fenomeno riguarda sposini di nazionalit\u00e0 irlandese, norvegese, inglese e statunitense.\nDopo il successo di pubblico ottenuto dalla proiezione nelle sale italiane del film \"Benvenuti al Sud\", il comune \u00e8 divenuto meta di gruppi di turisti che chiedono di visitare i luoghi visti nella pellicola di Luca Miniero, dando vita a una forma di turismo alternativo: il cineturismo. Le mete principali dei turisti sono il borgo medievale, piazza 10 ottobre 1123, il Belvedere di San Costabile e il porto delle Gatte. Nelle location in cui sono state girate le principali scene del film sono stati affissi vari banner con foto e frasi che le individuano e aiutano a orientare i visitatori.\nInfrastrutture e trasporti.\nStrade.\nIl principale collegamento stradale \u00e8 la ex strada statale 267, declassata in strada regionale campana.\nI tratti che collegano il territorio ai comuni limitrofi sono:\nLe strade provinciali che attraversano il territorio sono:\nFerrovie.\nIl Comune \u00e8 servito dalla stazione di Agropoli-Castellabate, situata nel comune di Agropoli (distante circa 12 chilometri da Castellabate) sulla linea della Ferrovia Tirrenica Meridionale.\nPorti.\nLa struttura portuale (con capitaneria dipendente dal circondario marittimo di Agropoli) \u00e8 stata realizzata nel 1954 a San Marco e ospita la flotta da pesca locale e barche da diporto. Contiene circa 413 posti barca per imbarcazioni di lunghezza entro i 16 metri. I fondali oscillano tra i 2,5 e i 3 metri. Il porto, completamente banchinato sul lato interno, \u00e8 riparato ad ovest da un molo di sopraflutto a tre bracci e ad est da un moletto di sottoflutto a scogliera. \u00c8 uno scalo estivo del metr\u00f2 del mare, che collega con partenze giornaliere Castellabate con Napoli, Capri, Positano, Amalfi, Salerno, Agropoli, Acciaroli, Casal Velino, Palinuro e Sapri.\nMobilit\u00e0 urbana.\nI trasporti urbani tra le varie frazioni comunali vengono svolti con autoservizi di linea gestiti dalla societ\u00e0 cooperativa SMEC autotrasporti. Il servizio interurbano \u00e8 garantito dalle linee del CSTP.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Regione Campania all'Autorit\u00e0 di bacino regionale Sinistra Sele.\nDal 1971 al 2008 ha fatto parte della comunit\u00e0 montana Alento-Monte Stella.\nSport.\nCalcio.\nIl calcio \u00e8 lo sport maggiormente praticato. Le squadre che rappresentano il comune sono l'A.S.D. Polisportiva Santa Maria Cilento e l'A.S.D. Vigor Castellabate. La prima disputa il campionato di Serie D, la seconda disputa il campionato regionale di Promozione.\nCalcio a 5\nLe squadre femminili locali di calcio a 5 iscritte al campionato di serie C2 sono due: Santa Maria a Mare e Donnaluna Castellabate.\nPallavolo.\nLa \"Tecnocasa volley Santa Maria\" \u00e8 la squadra di pallavolo maschile e femminile di Castellabate che disputa le partite interne nella palestra Luigi Guercio a Santa Maria.\nTennistavolo.\nL'Asd tennistavolo Cilento Santa Maria 2010 \u00e8 la squadra di tennistavolo maschile che partecipa con due squadre al campionato regionale campano: una in serie C2, l'altra in D1. I colori sociali della squadra sono il giallo-rosso e le partite interne hanno luogo nella palestra Panebianco a Santa Maria.\nCiclismo.\nCastellabate \u00e8 stata interessata dal Giro d'Italia per due volte; nel 1980 con il passaggio dalla 10\u00aa tappa Sorrento-Palinuro, vinta da Giovanni Mantovani e nel 2013 con il passaggio della 3\u00aa tappa Sorrento-Ascea vinta da Luca Paolini.\nEventi sportivi.\nDall\u2019anno 2014 nel periodo estivo si svolge la gara podistica denominata \"Corsa della sirena\", creata ed organizzata dal gruppo podistico Castellabate Runner."}
{"id": "29757", "revid": "287204", "url": "https://it.wikipedia.org/wiki?curid=29757", "title": "Castelnuovo Cilento", "text": "Castelnuovo Cilento (\"Casti\u00e8dd\u00eb Nu\u00f2v\u00eb\" in dialetto cilentano) \u00e8 un comune italiano di abitanti della provincia di Salerno in Campania.\nGeografia fisica.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nIl borgo, denominato Castelnuovo nel medioevo, apparteneva al feudo di Agnello di Senerchia, a cui fu tolto per fellonia, fu fondato da Arnulfo, Pass\u00f2 poi per vendita ad Antonio Carafa e da questo ai Damiani e ai Talamo Atenolfi. Dal 1811 al 1860 ha fatto parte del Circondario di Vallo della Lucania, appartenente all'omonimo distretto del Regno delle Due Sicilie.\nCon l'annessione al Regno di Sardegna ha cambiato il toponimo in quello attuale e dal 1860 al 1927, durante il Regno d'Italia ha fatto parte del mandamento di Vallo della Lucania, appartenente all'omonimo circondario.\nMonumenti e luoghi d'interesse.\nTorre di Castelnuovo Cilento, situata in centro.\nSculture in pietra di Guerino Galzerano.\nSociet\u00e0.\nEtnie e minoranze straniere.\nAl 31 dicembre 2007 a Castelnuovo Cilento risultano residenti 48 cittadini stranieri.\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla diocesi di Vallo della Lucania ed ha tre parrocchie:\nL'altra confessione cristiana presente \u00e8 quella Evangelica con una comunit\u00e0:\nGeografia antropica.\nFrazioni.\nLo statuto comunale di Castelnuovo Cilento non menziona nessuna frazione. In base al 14\u00ba Censimento Generale della Popolazione e delle Abitazioni, le frazioni sono:\nLa frazione di Pantana \u00e8 essa stessa nota come parte di Vallo Scalo, tanto che \u00e8 postalmente censita come \"Castelnuovo Vallo Stazione\".\nAmministrazione.\nAltre informazioni amministrative.\nIl comune fa parte della Comunit\u00e0 montana Gelbison e Cervati e dell'Unione dei comuni Valle dell'Alento.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29759", "revid": "122246", "url": "https://it.wikipedia.org/wiki?curid=29759", "title": "Castiglione del Genovesi", "text": "Castiglione del Genovesi \u00e8 un comune italiano di abitanti della provincia di Salerno in Campania.\nGeografia fisica.\nDal paese si pu\u00f2 godere di un paesaggio della citt\u00e0 di Salerno, con la quale confina territorialmente ed anche della costiera amalfitana.\nIl centro abitato \u00e8 situato ai piedi del monte Monna ().\nStoria.\nCome la maggior parte dei paesi della zona dei Picentini, Castiglione deve le sue origini alla distruzione di Picentia intorno all'anno 88 a.C. ad opera dei Romani, che provoc\u00f2 la dispersione dei suoi abitanti nei territori circostanti. I vari centri che si crearono divennero, nel corso del medioevo, distretti amministrativi detti gastaldati, prima di divenire, sotto il dominio normanno, contee e baronie.\nIl paese trae la sua attuale denominazione dal nome del filosofo ed economista Antonio Genovesi, che qui ebbe i suoi natali nel 1713.\nDal 1811 al 1860 ha fatto parte del circondario di San Cipriano, appartenente al Distretto di Salerno del Regno delle Due Sicilie.\nFino al 1862 era denominato Castiglione. Il nome venne mutato a seguito del Regio Decreto n. 935 del 1862.\nDal 1860 al 1927, durante il Regno d'Italia, ha fatto parte del mandamento di San Cipriano, appartenente al Circondario di Salerno.\nStemma comunale.\nI tre colli con torri rappresentati all'interno dello stemma del comune simboleggiano rispettivamente i tre monti che circondano il comune: il Monna, il Montecchia ed il Tubenna.\nSociet\u00e0.\nEtnie e minoranze straniere.\nAl 1\u00ba gennaio 2013 a Castiglione del Genovesi risultano residenti 84 cittadini stranieri. La comunit\u00e0 straniera pi\u00f9 numerosa \u00e8 quella proveniente dalla Romania con il 71,4% di tutti gli stranieri presenti sul territorio.\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania S. Cipriano Picentino - Giffoni Valle Piana - Giffoni Sei Casali dell'arcidiocesi di Salerno-Campagna-Acerno, con due parrocchie:\nGeografia antropica.\nLo statuto comunale di Castiglione non menziona nessuna frazione. In base al sito ufficiale del comune e in base all ultimo Censimento Generale della Popolazione e delle Abitazioni, i quartieri e le varie localit\u00e0 sono:\nAmministrazione.\nAltre informazioni amministrative.\nIl comune fa parte della Comunit\u00e0 montana Monti Picentini.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nPer quel che riguarda la gestione dell'irrigazione e del miglioramento fondiario, l'ente competente \u00e8 il Consorzio di bonifica in Destra del fiume Sele."}
{"id": "29761", "revid": "453768", "url": "https://it.wikipedia.org/wiki?curid=29761", "title": "Centola", "text": "C\u00e8ntola (\"C\u00e8ndula\" in dialetto cilentano) \u00e8 un comune italiano di abitanti della provincia di Salerno in Campania.\nStoria.\nLa leggenda vuole che Centola sia stata fondata intorno al XVI secolo da una cosiddetta \u201ccenturia\u201d di profughi provenienti dall'antica citt\u00e0 di Molpa: da questa \u201ccenturia\u201d sarebbe poi derivato il nome al paese. Tuttavia Carla Marcato, ricercatrice dell'Universit\u00e0 di Udine, ritiene molto pi\u00f9 probabile una discendenza del toponimo da un'unit\u00e0 di misura agraria. Del resto il paese risulta pi\u00f9 antico di quanto vorrebbe la leggenda.\nIl territorio comunale \u00e8 stato abitato sin dai tempi pi\u00f9 remoti: alcuni scavi effettuati in Localit\u00e0 S. Paolo intorno agli anni '50, hanno portato alla luce una necropoli arcaica risalente al VI secolo a.C. con inumazioni ed arredi funerari. Presso capo Palinuro, inoltre, sopra l'altura compresa fra i due fiumi Lambro e Mingardo. sorgeva la citt\u00e0 di Molpa, fondata dagli Ioni intorno al 450 a.C. Altri scavi hanno evidenziato tracce umane precedenti all'arrivo dei greci, alcune attribuibili al popolo dei Tirreni altre riconducibili al Paleolitico.\nIn epoca greca l'abitato di Molpa, unitamente a Palinuro (che all'epoca era un piccolo villaggio sorto sull'omonimo capo) probabilmente dipendeva amministrativamente dalla ricca e potente Sibari. La polis di \"Pal-Mol\" dur\u00f2 il breve periodo di trent'anni: nel 510 a.C. la colonia fu misteriosamente abbandonata, forse a causa di una tremenda epidemia. Molpa venne rifondata in epoca romana per ragioni difensive: fu munita difatti di stazioni di osservazioni per l'avvistamento di navi cartaginesi. Successivamente la zona fu anche scelta come residenza estiva da diverse famiglie patrizie e, secondo la leggenda, fu anche dimora dell'imperatore Massimiano, che dopo la rinuncia all'impero avvenuta nel 305 d.C. scelse di abitare in questa terra per la bellezza dei luoghi e la bont\u00e0 dei vini prodotti nella zona.\nIn epoca medioevale ebbe inizio la decadenza di Molpa. La citt\u00e0 fu presa prima dagli Ostrogoti e poi, nel corso della guerra gotica (535-553), fu distrutta nel 547 da Belisario, generale bizantino. I superstiti si rifugiarono presso vari monasteri dei dintorni, concorrendo alla fondazione di alcuni paesini tuttora esistenti. Alcuni di questi superstiti, in numero di cento, raggiunsero le colline e si stabilirono ai piedi della montagna delle Fontanelle, in un posto riparato e sicuro, detto Vallone. Fu forse dal numero dei fuggitivi che diedero vita al nuovo nucleo abitativo che questo luogo fu chiamato \"'Centula'.\"\nDurante il periodo longobardo Centola si ingrand\u00ec notevolmente e il suo sviluppo avvenne intorno alla Badia di Santa Maria degli Angeli, della quale oggi non resta pi\u00f9 nulla. La Badia sorse come eremo fra il 515 e i 530 ad opera di monaci basiliani. Divenne Badia nel 750 e i suoi monaci continuarono a seguire la regola di San Basilio, la quale voleva che alla preghiera si unisse il lavoro. Pertanto crearono scuole, orfanotrofi, ospizi, un mulino, un frantoio, un monte di credito, vaste piantagioni di ulivi e una biblioteca ricca di manoscritti, svolgendo cos\u00ec un ruolo di guida sia nella vita spirituale che nella vita sociale di Centola.\nSovrastante la valle del fiume Mingardo, intorno al IX-X secolo si svilupp\u00f2 il centro di san Severino, oggi abbandonato, nel quale restano tracce di un castello ed una chiesa. Il centro fu di notevole importanza strategica per i longobardi. Fortificato sia dai normanni che dagli svevi, in epoca aragonese cominci\u00f2 a decadere, per essere definitivamente abbandonato nel XIX secolo.\nI Normanni amministrarono il territorio di Centola fino al 1189. A partire da questo anno e fino al 1268 il territorio fu sotto la giurisdizione degli Svevi, a cui succedettero gli Angioini fino al 1435.\nCentola nacque quindi sotto la dominazione bizantina di Giustiniano ma, dopo appena undici anni, pass\u00f2 sotto la dominazione longobarda; vide poi susseguirsi le dominazioni dei Normanni, degli Svevi, degli Angioini, degli Aragonesi, degli Spagnoli e dei Borboni.\nIntorno al 1250, durante il periodo svevo, Centola divenne 'Universitas'. L' 'Universitas' di Centola godeva di una sua autonomia amministrativa, aveva un suo Statuto, un 'Sindicus' eletto dai cittadini, un proprio giudice, un 'baglivo' che amministrava la giustizia e un 'baiulo' al quale erano affidate le terre demaniali.\nCentola, la Molpa e Palinuro furono pi\u00f9 volte attaccate e saccheggiate da pirati turco-saraceni provenienti dal mare. Per difendersi dalle scorrerie di questi pirati, fra il 1550 e il 1600, furono realizzate lungo la costa del Comune una serie di torri, tutte ancora in buone condizioni: il Fortino, la torre del Capo, la torre Formica, la torre Mozza o del Monaco, la torre del Mingardo, la torre di Calafetente e quella di Chianofaracchio.\nNel 1828 gli abitanti di Centola parteciparono alla rivolta del Cilento.\nIl comune fu costituito nel 1861, all'indomani dell'unit\u00e0 d'Italia. Dopo l'Unit\u00e0 il paese \u00e8 stato fortemente interessato dall'emigrazione verso le americhe.\nDal dopoguerra si \u00e8 avuto un notevole sviluppo turistico, che ha completamente trasformato l'economia ed il volto di questi luoghi abitati in passato da contadini e pescatori.\nDal 1811 al 1860 ha fatto parte del circondario di Pisciotta, appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Pisciotta, appartenente al Circondario di Vallo della Lucania.\nMonumenti e luoghi d'interesse.\nAree naturali.\nGrotte.\nLe cavit\u00e0 finora censite sono trentadue, di superficie e sommerse, che si insinuano e si articolano in gallerie e sale scavate nella roccia del costone palinurese delle quali solo alcune vengono sfruttate come attrazione turistica mediante esplorazioni guidate su imbarcazioni, che incessantemente prendono il largo dal porto alla scoperta di quelle che sono vere e proprie opere d'arte naturali quali la celebre \"Grotta Azzurra\", la \"Grotta d'Argento\", la \"Grotta dei Monaci\" e la \"Grotta del Sangue\". La sola grotta azzurra, la pi\u00f9 conosciuta e visitata per gli splendidi giochi di luce e l'intensit\u00e0 d'azzurro di cui le sue acque si caricano, che costituisce un forziere di preziosi spunti per gli speleologi e biologi che dai primi anni '80 conducono incessanti e fruttuosi studi sulla natura morfologica, floristica e faunistica dell'incavo, definito un \u201claboratorio biologico in miniatura\u201d. Nell'ambito di pochi metri, infatti, si raggruppano variazioni di luci, di idrodinamismo o di apporti trofici che nell'ambiente esterno possono interessare decine o addirittura centinaia di metri; grazie anche alla presenza sui fondali di sorgenti termali da cui sgorgano acque sulfuree che mescolandosi alle acque marine generano con i solfobatteri disposti sulle superfici rocciose, caratteristiche \u201cnevicate\u201d da cui trae ispirazione il nome del famoso antro della grotta noto come \"Sala della Neve\" e raggiungibile attraverso immersione subacquea. La favolosa tradizione delle origini di Palinuro trova poi espressione nella \"Grotta delle Ossa\", in localit\u00e0 Marina di Molpa, dove \u00e8 stato rinvenuto il reperto archeologico pi\u00f9 antico. Le pareti della grotta sono incrostate di ossa di uomini e animali. Inizialmente gli studiosi, forti delle testimonianze lasciate dagli scrittori vetusti, pensavano appartenessero ai romani, i quali per due volte naufragarono presso questi lidi: una volta, durante la prima guerra punica, quando una flotta romana di ritorno dall'Africa, perse cinquecento navi; una seconda volta, al tempo di Ottaviano, quando alcuni legni dell'imperatore non riuscirono a riparare nel porto di Palinuro. I morti di entrambe le sciagure, si accumularono secondo gli esperti in tre grotte, successivamente ostruite.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 219.\nLe nazionalit\u00e0 maggiormente rappresentate e la rispettiva percentuale sul totale della popolazione residente erano:\nGeografia antropica.\nFrazioni.\nIn base allo statuto comunale di Centola, oltre al paese gli altri centri abitati sono:\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29762", "revid": "124533712", "url": "https://it.wikipedia.org/wiki?curid=29762", "title": "Celle di Bulgheria", "text": "Celle di Bulgheria \u00e8 un comune italiano di 1764 abitanti della provincia di Salerno in Campania.\nGeografia fisica.\nSituato nella parte meridionale del Cilento, \u00e8 posto a 234 tra il Monte Bulgheria (da cui prende il nome) e il fiume Mingardo.\nStoria.\nCelle di Bulgheria \u00e8 un piccolo comune la cui storia \u00e8 caratterizzata da due eventi rilevanti: lo stanziamento dei proto-bulgari e quello dei monaci. I proto-bulgari abitarono questa terra, giungendo fino alle falde del Monte Bulgheria e fondando dei villaggi. I monaci arrivarono dalla Bulgaria e dalla Grecia e fondarono cenobi e celle attorno ai quali sorsero i primi centri abitati.\nProbabilmente, in uno dei villaggi alle falde del Monte Bulgheria nacque la sede di una laura (luoghi di preghiera) con celle; il nucleo che si cre\u00f2 attorno a questi siti prese il nome di \"celle\". Alla fine se ne ricav\u00f2 il nome di Celle di Bulgheria.\nDal 1811 al 1860 ha fatto parte del circondario di Torreorsaja, appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Torre Orsaja, appartenente al Circondario di Vallo della Lucania.\nMonumenti e luoghi d'interesse.\nA Celle di Bulgheria sono da visitare il caratteristico centro storico con i numerosi portali in pietra, il Palazzo De Luca, la chiesa della Madonna della Neve con un altare del 1700 molto caratteristico, realizzato in marmo di vivi colori (bianco, rosso, arancione, turchino e verde scuro). Dietro l'abside con semicupola e pareti poligonali, tutte decorate di stucchi e fregi di stile neoclassico.\nA Poderia, frazione di Celle di Bulgheria, \u00e8 molto forte la devozione a Santa Sofia, alla quale \u00e8 dedicato il santuario votivo sito sulle pendici del Monte Bulgheria.\nDa non perdere le escursioni sul Monte Bulgheria, che \u00e8 un massiccio calcareo la cui cima pi\u00f9 alta raggiunge i 1225 metri. Qui si trova la grotta che la popolazione conosce come \"Grotta della Madonna\", denominata cos\u00ec per due motivi: il primo perch\u00e9 si narra in una leggenda che vi abitasse la Vergine, il secondo perch\u00e9 uno scultore realizz\u00f2 l'immagine della Madonna ricavata da una stalagmite.\nInfrastrutture e trasporti.\nFerrovie.\nCelle di Bulgheria \u00e8 dotata di una stazione ferroviaria denominata Celle di Bulgheria-Roccagloriosa, posta sulla linea Battipaglia-Reggio Calabria.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele.\nIl comune fa parte della Comunit\u00e0 montana Bussento - Lambro e Mingardo."}
{"id": "29763", "revid": "123649483", "url": "https://it.wikipedia.org/wiki?curid=29763", "title": "Ceraso (Italia)", "text": "Ceraso (\"Cirasu\" in dialetto cilentano) \u00e8 un comune italiano di abitanti della provincia di Salerno in Campania.\nGeografia fisica.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\n\u00c8 molto probabile che i greci di Focea e di Elea (Velia) abbiano percorso tutto il territorio dell'odierno Comune di Ceraso nel salire alle Terre Rosse e al passo Beta.\nE non \u00e8 da escludere che alcuni di essi, alla ricerca di buon legname per alimentare il cantiere navale di Velia, si fossero fermati, e poi trattenuti, sull'ampio terrazzo di fiume (fiume Palisco = montano, oggi Palistro) alla cui foce era il porto settentrionale di Velia. Localit\u00e0 che apparve loro assai ridente, vista dall'alto delle Tempe, ricca com'era di piante di ciliegio del genere \"prunus\". Un terrazzo circondato da annose piante d'alto fusto.\nCertamente vi si trattennero quando la localit\u00e0 divenne un importante nodo viario. Vi giungeva, infatti, la via fluviale, la via lungo il Palistro; passava a poca distanza da quel luogo, la via per le Terre Rosse; di l\u00e0 partiva la comoda via che per le odierne Coste delle monache portava al passo Alfa (Cannalonga) e di l\u00e0 nel Vallo di Diano.\nComunque \u00e8 certo che nell'Alto Medioevo l'abitato nel luogo doveva essere particolarmente fiorente se nei documenti antichi veniva indicato per ubicare abitati vicini.\nUna pergamena del 6 maggio 1149 di papa Eugenio III riconosce all'abbazia di Cava il cenobio di Santa Barbara \"\u201cubi Cerasus dicitur\u201d\", (dove si chiama Ceraso). Notizia confermata da un'altra di pochi anni dopo di papa Alessandro II nel gennaio 1168.\nL'abitato s'ingrand\u00ec anche per la sua felice posizione geografica, al centro degli abitati che dovevano poi costruire le sue frazioni in et\u00e0 napoleonica, quando il paese venne scelto come capoluogo del Comune.\nImportante centro agricolo, per i suoi fertilissimi terreni alluvionali, il paese continu\u00f2 via via a svilupparsi, realizzando in questi ultimi anni un singolare incremento edilizio. Ci\u00f2 \u00e8 stato determinato dalle migliorate condizioni economiche della popolazione che hanno consentito non solo la ristrutturazione delle vecchie case, dotandole di utili presidi moderni, quanto ha permesso la costruzione di nuovi alloggi, soprattutto monofamiliari.\nDal 1811 al 1860 ha fatto parte del circondario di Vallo, appartenente all'omonimo distretto del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Vallo della Lucania, appartenente all'omonimo circondario.\nMonumenti e luoghi d'interesse.\nL'edilizia qui, come nelle frazioni, si \u00e8 sviluppata, in tutte le direzioni, sottraendo sempre nuovi spazi fertili al terrazzo di fiume. Ve ne sono, per\u00f2, ancora verso nord-est dove declina il paese (gli Ortali), un tempo ricchi di gelsi da baco da seta. Ve ne sono ancora verso le Serre, lungo la via san Antonio, lungo la via San Giovanni e lateralmente all'antica via provinciale che giunse a Ceraso a fine Ottocento. via che conserva ancora il nome di isola fertile, e cio\u00e8 Isca, denominazione che va conservata e perci\u00f2 via Isca.\nVia che, seguendo la provinciale per Massascusa, parte da piazza San Silvestro fiancheggiando ancora giardini e stupendi colonnari porticati di ulivi.\nSuperata la piazza, a destra della via, sono state di recente costruite delle palazzine multifamiliari con botteghe. Subito dopo la curva della strada, e sempre a destra, \u00e8 stata aperta una nuova strada che si prolungher\u00e0 fino a via San Antonio, tratto della provinciale per Santa Barbara e oltre. Strada cui si propone di dare il nome di via Giovanni Lancillotti, professore di italiano e di francese nel Real Collegio del Salvatore, l'istituto pi\u00f9 prestigioso della Napoli borbonica.\nGiovanni Lancillotti scrisse la Grammatica Italiana (1777), poi adottata in tutte le scuole del regno e studiata persino dalla \u201creal prole\u201d. Umanista esimio di lui si diceva che sapesse di latino pi\u00f9 dello stesso italiano. Un nome, dunque, degno di essere ricordato e appunto nella nuova strada che attraversa giardini un tempo della sua famiglia. Certamente tra le pi\u00f9 doviziose famiglie borghesi dei dintorni della seconda met\u00e0 dell'Ottocento quando si estinse.\nPiazza San Silvestro.\nPiazza San Silvestro (era detta pure \u201cla levata\u201d per la presa d'acqua per l'irrigazione). La piazza prese nome dalla seicentesca chiesa costruita dalla famiglia Lancillotti nel proprio giardino, ma con ingresso principale dalla piazza. La bella cappella, ricca di un prezioso busto di San Silvestro, di quadri, di un magnifico organo, venne demolita negli anni Venti per consentire un migliore ingresso al paese. Si volle eliminare, cio\u00e8 una fastidiosa curva della strada provinciale che ad est la circondava.\nLa cappella, che avrebbe dovuto sostituirla, non venne pi\u00f9 costruita dal Municipio all'\"aria del ponte\", a destra dopo le ultime case ora esistenti dell'odierna via Marconi.\nDalla piazza partono tre vie: la via Isca, di cui si \u00e8 detto, la via Guglielmo Marconi e via Roma.\nPer disposizione ministeriale degli anni Venti, si stabil\u00ec che in ogni Comune d'Italia venisse dedicata una via a Guglielmo Marconi, il genio italiano che con l'S.O.S., l'universale richiamo radio, tante vite sono state salvate; lo scienziato che con le sue ricerche dischiuse nuove vie alla conoscenza delle meraviglie dell'universo.\nVia Marconi \u00e8 l'antica via Ponte, per il ponte di legno ricostruito su due enormi tronchi di quercia dopo la paurosa alluvione che l'asport\u00f2 con la casa sulla riva destra, decenni dopo ricostruita.\nVia che con l'andamento quasi rettilineo termina alla piazzetta con giardino, l'antica area del Ponte dove si battevano le \u201cregne\u201d del grano. Da questa Piazza del Ponte, ora abbellita con aiuole e panchine, partono due vie: la via per Vallo, l'antica mulattiera che per il dosso si San Antonio portava a Vallo, e la via San Giovanni da sempre cos\u00ec denominata. via lungo la quale sono giardini, vigneti e orti e con l'omonimo lago collinare. La via poi scende a toccare la contrada Faliotta e San Giuseppe per riunirsi alla via del Metoio.\nVia Roma.\nLa terza via che parte da Piazza San Silvestro \u00e8 la principale del paese: via Roma, l'antica via Regie Poste quando venne aperto a Ceraso l'ufficio postale. Pure negli anni Venti, per disposizione ministeriale si volle che in ogni citt\u00e0, ogni capoluogo di Comune dedicasse la via principale al nome eterno di Roma, dove convergono e partono tutte le vie d'Italia.\nLungo di essa, e a sinistra, la via dei Carbonai, un tempo Vico Zingari, perch\u00e9 nell'ampia stalla dell'estinta famiglia Lancillotti sostavano temporaneamente le famiglie di quei nomadi.\nVico poi impropriamente detto via degli Aranci, ma solo ora via perch\u00e9 si unisce a via Lancillotti. via che si propone denominare cos\u00ec a ricordare gli affiliati alla Carboneria. La setta, che tante preoccupazioni destava al governo borbonico, che qui aveva una \u201cvendita\u201d, la sede dei \u201cFigli dell'onore\u201d.\nLa via Roma prosegue fino a Piazza Mazzini. \u00c8 inutile dire del grande esule genovese, simbolo del diritto di ogni popolo di liberarsi dagli oppressori e che aspirava, operando, a un'Italia repubblicana. Il nome venne dato alla piazza principale del Capoluogo alla fine dell'Ottocento, quando s'incisero sul marmo oltre la dicitura di Piazza Mazzini, quelle di via Fuschi e via Velina a Ceraso, via Ferolla e via Montesanto a Santa Barbara e Corso Garibaldi a San Biase.\nVia Fuschi.\nVia Fuschi. Venne cos\u00ec denominata la via che da Piazza Mazzini, voltando a destra, si univa a via Ponte, poi via Marconi. La via ricorda gli antenati della famiglia de Fusco che in quella via avevano le proprie abitazioni. Famiglia nota in tutto il Regno di Napoli per aver dato i natali a Pietro de Fusco.\nVia Velina, via Municipio, via Vecchia.\nDa piazza Mazzini partono altre tre vie: la via Velina, la via Municipio e la via Vecchia.\nAntistante la chiesa, la Piazza della Madonnina, per il Capitello votivo eretto di recente con un dipinto della Vergine. A destra della Piazza la via del Fiume che porta alla riva destra del Palistro. In fondo alla Piazza e a sinistra continua la via Velina che pi\u00f9 avanti giunge a un largo che si propone di chiamare Largo Pietro Giordano.\nDal largo Giordano la via Velina prosegue, costeggia in parte il Palistro e poi, attraverso orti e giardini, sale alla provinciale per la Petrosa, la sorpassa e si unisce all'antica via del Sale.\nDa Piazza Mazzini partono pure, come si \u00e8 detto, altre due vie, la principale che si propone di denominare via Municipio e la via Vecchia.\nLa via Municipio, gi\u00e0 via Santa Barbara e poi via Serre, taglia a destra il giardino Iannicelli e si amplia, a destra in una piazza antistante la nuova sede comunale. Un dislivello tra la strada e l'ingresso del Nuovo Municipio verr\u00e0 utilizzato come anfiteatro, la cui \u201ccavea\u201d tocca il palazzo municipale (Piazza Anfiteatro). La strada prosegue, svolta a sinistra, lascia a destra l'attuale tratto della via Vecchia, l'edificio scolastico e via Lunga. Svoltando a destra, la via attraversa il ponte e si amplia a triangolo lasciando a destra un tratto dell'antica via per S.Barbara, ora via Campo Sportivo e via Serre, tratto della provinciale che per le case che la fiancheggiano \u00e8 da considerare via interna dell'abitato.\nDal largo triangolare la strada prosegue, a sinistra per S.Barbara e pur'essa, per le case ai suoi lati, \u00e8 da ritenere via interna che si propone di denominare via San Antonio, cos\u00ec indicata dalla popolazione. Va ricordato che di fronte all'edificio scolastico scende l'antica via per Santa Barbara con a sinistra una limpida fontana. Superato il torrente la via saliva (ora c'\u00e8 un orto) per unirsi all'odierna via Campo Sportivo.\nLa via Vecchia parte pure, a sinistra, da Piazza Mazzini. \u00c8 l'antica via pedonale che da Ceraso portava Santa Barbara. La via, dopo aver lasciato, a destra, il triangolare relitto del giardino Iannicelli ora \"Giardini Pio Fusco\" (la Villetta), che si proponeva chiamare Villa Iannicelli, poi adibito a giardino pubblico con fontana e panchine, sale verso la parte alta del paese. Svoltando a sinistra lascia, a destra, un accesso con scalini che porta a via Municipio.\nLa via prosegue fino a un largo triangolare con fontana da cui parte la via Lunga. La via Vecchia svolta a destra con di fronte l'edicola di San Antonio, e prosegue lasciando a destra il Vico lungo, a sinistra la Traversa via Lunga e scende terminando a via Municipio.\nDal Largo della Fontana parte la via Lunga che si snoda tortuosa per difendersi dai freddi venti di tramontana. Essa svolta a sinistra e poi a destra lasciando a sinistra il Vico dei Monaci. Questo passa sotto arcate e si divide con un tratto a destra e a sinistra che termina in un largo. La via Lunga si amplia in uno spazio triangolare (Largo Soprano) da cui partono, a sinistra il Vico Soprano e a destra la continuazione della via Lunga che lascia a sinistra un vico, ora via perch\u00e9 si unisce alla via Lancillotti e che si propone di chiamare via Michele Cortazzo, il pittore di Ceraso trasferitosi poi a Napoli dove espose nel Museo la sua \"Maddalena\".\nAl Museo di Capodimonte c'\u00e8 il \u201c Giasone\u201d, mentre a Caserta sono esposti \u201cla Carit\u00e0 Romana\u201d nella Sala di Ricevimento della Regina del Palazzo Reale e il \u201cFigliol Prodigo\u201d nelle sale della Prefettura. A destra della via Lunga passa sotto arcate la Traversa via Lunga che si unisce alla via Vecchia. La via Lunga prosegue ancora e termina a via Municipio, di Fianco all'edificio scolastico.\nGeografia antropica.\nFrazioni.\nElenco delle frazioni come riportato nello Statuto del Comune di Ceraso:\nLo statuto riconosce come contrade i seguenti abitati:\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele.\nIl comune fa parte della Comunit\u00e0 montana Gelbison e Cervati."}
{"id": "29764", "revid": "1318658", "url": "https://it.wikipedia.org/wiki?curid=29764", "title": "Cetara", "text": "Cetara \u00e8 un comune italiano di 1 983 abitanti della provincia di Salerno in Campania.\nCelebre centro di produzione della colatura di alici, dal 1997 il territorio comunale \u00e8 Patrimonio dell'Umanit\u00e0 dell'UNESCO in quanto parte della Costiera amalfitana.\nGeografia fisica.\nTerritorio.\nPittoresco borgo marinaro della Costiera amalfitana, Cetara sorge ai piedi del monte Falerio e, distendendosi in una profonda vallata fiancheggiata da vigneti ed agrumeti, si apre quasi a ventaglio sulla stretta fascia pianeggiante a livello del mare.\nClima.\nLa stazione meteorologica pi\u00f9 vicina \u00e8 quella di Ravello. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +7,3\u00a0\u00b0C; quella del mese pi\u00f9 caldo, agosto, \u00e8 di +23,4\u00a0\u00b0C.\nOrigini del nome.\nCetara \u00e8 sempre stato un paese di pescatori, non a caso il suo nome deriva dal latino \"Cetaria\", tonnara, o da \"cetari\", venditori di pesci grossi. Lo stesso vocabolo latino deriva probabilmente dal greco \"Ket\u00e8ia\", che vuol dire sempre tonnara. Recentemente, nel libro \"Cetara: una sponda del Mediterraneo\", l'avvocato cetarese Costantino Montesanto avanza l'ipotesi, gi\u00e0 citata nel libro di G.D.Serra \"Lineamenti di una storia linguistica dell'Italia Meridionale\", che il toponimo in realt\u00e0 derivi dal termine \"caeditaria\", cio\u00e8 \"pertinenza della caedita\", ossia luogo disboscato. Ancora, si potrebbe far risalire l'origine al termine \"citrus\", ossia limone, da secoli coltura importantissima non solo nel paese ma in tutta la Costiera Amalfitana.\nGi\u00e0 insediamento nell'880 di un gruppo di armati musulmani, con la benedizione del vescovo di Napoli Atanasio II, che cos\u00ec poteva colpire i suoi nemici locali di Capua, Salerno, Spoleto o Benevento, nel 1551 Cetara fu assalita dalle armate turche che fecero strage di chi non voleva imbarcarsi al loro servizio. Dopo il tragico episodio, a seguito dell'ordine del 1567 del vicer\u00e9 spagnolo di costruire lungo la costiera amalfitana 19 torri di avvistamento per scongiurare il pericolo arabo, anche a Cetara fu innalzata una possente torre (oggi restaurata e adibita a museo del mare), simbolo caratteristico della ridente cittadina.\nDal 1685 la vita cetarese ebbe nei Francescani un essenziale punto di riferimento pedagogico, culturale e morale. La loro presenza \u00e8 testimoniata dall'imponente complesso monumentale conventuale. Le bellezze naturali ed artistiche, complice la posizione geografica, hanno reso Cetara patrimonio dell'UNESCO, con la Costiera Amalfitana.\nStoria.\nLa strada che da Vietri continua tortuosa fino alla punta di Fuenti, attraversa il vallone dell'Albore ed \u00e8 dominata per breve tratto dai paesi di Raito e Albori, continua poi fino a raggiungere l'antica conca di Cetara avvolta dal monte Falerio, in parte verdeggiante e rigoglioso di agrumi ed in parte rado e selvaggio. Ultimo possedimento e confine dell'antico Ducato e diocesi amalfitana della banda orientale della costiera fu roccaforte dei Saraceni nell'842 e nell'879 al tempo dell'assedio di Salerno. Cetara \u00e8 sempre stata un paese di pescatori, ed infatti il suo nome deriva da Cetaria. o tonnara o da \"cetari\", venditori di pesci grossi, i tonni appunto.\nFin dal 1030 Cetara fu debitrice al vescovo di Amalfi, dal quale dipendeva, dello \"ius piscariae,\" la decima della pesca. Nel 1120 il borgo pass\u00f2 sotto la dominazione politica di Amalfi e fu poi soggetta, con i normanni, all'abbazia benedettina di S. Maria di Erchie ed infine pass\u00f2 alle dipendenze dell'abbazia di Cava. L'abbazia aveva collegamenti marittimi con i monasteri benedettini e traffici di pellegrini e merci in Africa. Pietro Pappacarbone, terzo abate di Cava e nipote di S. Alferio, fondatore della badia cavense, ebbe in donazione da Ruggero il porto di Vietri nel 1086 da Guglielmo quelli di Fonti nel 1117 e di Cetara nel 1120. Pi\u00f9 tardi, nel 1124, I'abate Simeone compr\u00f2 il porto detto del Traverso presso Punta Licosa per 15 soldi di tari salernitani, e il cenobio acquist\u00f2 altri cinque porti o cale sulle spiagge cilentane i porti davano un reddito di diritti marittimi al monastero, in virt\u00f9 della tassa di ancoraggio, che era variabile a seconda dell'appartenenza della nave a gaetani, sorrentini, calabresi e siciliani, oppure genovesi, pisani o romani. Nel 1534 i turchi, forti di 22 galee e capeggiati dal tremendo rinnegato Sinan pasci\u00e0, fecero schiava gran parte della popolazione \"men\u00f2 seco 300 abitanti in ischiavit\u00f9 e tutti coloro che si mostrarono renitenti all'imbarco furono senza piet\u00e0 sgozzati per mano di quei barbari\", mentre gran parte dei superstiti trov\u00f2 scampo a Napoli.\nEd \u00e8 appunto per difendersi da simili attacchi che venne costruita la Torre vicireale.\nTradizione antica, che si \u00e8 prolungata nel tempo, \u00e8 quella della partenza dei pescatori per l'Algeria e il Marocco nei mesi di marzo ed aprile, per dedicarsi alla pesca delle acciughe, e conservare come acciughe sotto sale, per ritornare in autunno dopo aver rifornito i mercati di Messina, Genova e Livorno.\nLa terra di Cetara, vedesi situata in un'angusta, ma lunga vallata, anticamente murata dalla parte del mare, e cinta dalle imminenti balze dell'elevato monte Falerzio, tutto vestito di boschi e di vigne. Ella giace esposta ad oriente, con piccola marina e ruscello (Cetara, dal popolo chiamato Cannillo piccolo corso d'acqua). Negli antichi tempi molto esteso n'era il territorio cetarese; confinante all'acqua delle Fischetole; e verso Erchie comprendeva gli eccelsi monti di Carbonara, Falerzio, Sett'albori, Ferolito, Capo-d'acqua, Valle maggiore ecc. Altra porzione del suo tenimento possedevasi dalla Cava, ma nello spirituale sottostava alla, giurisdizione del metropolitano di Amalfi.\nVillaggio dipendente di Vietri (a sua volta frazione di Cava fino al 1806), fu distaccato ed elevato a Comune con real decreto del 15 novembre 1833.\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico appartenenti all'arcidiocesi di Amalfi-Cava de' Tirreni.\nCultura.\nGastronomia.\nLa gastronomia tipica di Cetara \u00e8 essenzialmente a base di pesce (tonno ed alici in particolar modo). Tipici del paese sono gli spaghetti con la colatura di alici, che \u00e8 il ricavato della fermentazione delle alici messe a marinare negli orci: l'antico \"garum\" dei romani. Altro prodotto gastronomico localmente diffuso \u00e8 il cosiddetto \"cu\u00f2ppo\", cio\u00e8 un cartoccio contenente pesce preparato e fritto in vari modi, soprattutto alici e pesce di paranza.\nFeste.\nDurante l'estate, \u00e8 particolarmente suggestiva la Festa Patronale di S.Pietro (29 giugno) corredata da fuochi pirotecnici sul mare. Altro evento importante \u00e8 la Sagra del tonno, con degustazione di prodotti tipici locali a base di pesce.\nCinema.\nCetara \u00e8 stata utilizzata come set cinematografico per i film \"L'uomo, la bestia e la virt\u00f9\", \"Le castagne sono buone\", \"Sgarro alla camorra\", \"Menzogna\", \"Il mare non c'\u00e8 paragone\", la serie Tv I Diavoli e la fiction \"Capri 2\".\nInfrastrutture e trasporti.\nPorti.\nNel comune \u00e8 presente un Porto turistico.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nSport.\nHa sede nel comune la societ\u00e0 Cetara Calcio, pi\u00f9 volte rifondata, che ha disputato campionati dilettantistici regionali."}
{"id": "29765", "revid": "124565711", "url": "https://it.wikipedia.org/wiki?curid=29765", "title": "Cicerale", "text": "Cicerale \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nCicerale \u00e8 un centro agricolo del basso Cilento, situato sul fianco destro dell'alta valle del fiume Alento, su uno sprone del monte San Leo (667 m).\nPresenta una caratteristica struttura allungata, con una duplice fila di case disposte ai lati di un'unica strada. \nMonte Cicerale \u00e8 pi\u00f9 in alto, sullo stesso versante.\nClima.\nLa stazione meteorologica pi\u00f9 vicina \u00e8 quella di Capaccio. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,8\u00a0\u00b0C; quella del mese pi\u00f9 caldo, agosto, \u00e8 di +24,4\u00a0\u00b0C.\nStoria.\nEsisteva gi\u00e0 nel periodo normanno ed apparteneva al territorio di Monteforte Cilento. Fu quindi dei Sanseverino, dei Signori di Monteforte, e nuovamente dei Sanseverino. Il feudo pass\u00f2 nel 1565 ai Gentilcore, che contribuirono alla fondazione di un monastero agostiniano, e poi ai Primicile.\nEconomia.\nSi producono cereali, olive, uva da tavola e ortofrutticoli. Attivo \u00e8 il commercio di bestiame e fichi secchi, che vengono anche esportati. Degno di nota \u00e8 il cece da cui prende il nome il piccolo comune.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele.\nIl territorio fa parte della Comunit\u00e0 montana Alento-Monte Stella."}
{"id": "29767", "revid": "1563111", "url": "https://it.wikipedia.org/wiki?curid=29767", "title": "Conca dei Marini", "text": "Conca dei Marini (\"Conca r\"e Marine\" in campano) \u00e8 un comune italiano di 667 abitanti della provincia di Salerno in Campania, parte della Costiera amalfitana.\n\u00c8, dopo Atrani, il comune meno esteso della Campania. Assieme a tutta la Costa d'Amalfi, il territorio comunale dal 1997 \u00e8 stato dichiarato dall'UNESCO Patrimonio dell'Umanit\u00e0.\nGeografia fisica.\nClima.\nLa stazione meteorologica pi\u00f9 vicina \u00e8 quella di Amalfi. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +10,7\u00a0\u00b0C; quella del mese pi\u00f9 caldo, agosto, \u00e8 di +26,8\u00a0\u00b0C.\nLe precipitazioni medie annue superano i 1.700\u00a0mm, distribuite mediamente in 96 giorni, e presentano un minimo estivo, un picco in autunno-inverno ed un massimo secondario in primavera.\nToponimo.\nDeve il suo nome alla specifica conformazione geografica a forma di conca, con l'aggiunta della denominazione \"dei Marini\" per sottolineare la vicinanza al mare e l'antico ruolo svolto dai marinai che vi abitavano, un tempo molto numerosi ed esperti delle tecniche della navigazione, cos\u00ec che il paese \u00e8 anche definito \"citt\u00e0 dei naviganti\".\n\u00c8 anche nota per l'alta densit\u00e0 di Marini (prescritti) presenti durante il periodo estivo, ogni estate questa specie migra da Bra per approdare in questo comune, l'intera migrazione dura circa 30 giorni.\nStoria.\nLe origini di Conca dei Marini sono piuttosto incerte; si ritiene che sia stata fondata dai Tirreni con il nome di \"Cossa\" e, data la conformazione ripida ed irregolare dell'entroterra, i primi abitanti si dedicarono subito alle attivit\u00e0 marittime. Nel 272 a.C. (481 ab Urbe condita) venne conquistata dai Romani, che la trasformarono in colonia; il piccolo borgo marinaro forn\u00ec loro un cospicuo contributo nel corso della seconda guerra punica, per poi ribellarglisi contro durante la guerra sociale del I secolo a.C.\nDopo la caduta dell'Impero romano d'Occidente, Conca divenne una base di supporto per la vicina Repubblica marinara di Amalfi, intrattenendo pertanto rapporti commerciali con gli altri popoli del Mediterraneo e accrescendo ulteriormente la propria bravura nel campo marinaro, poich\u00e9 inizi\u00f2 a poter disporre di ben 27 grandi galeoni come attestano le cronache del tempo. In seguito alla capitolazione della repubblica amalfitana nell'XI secolo, il paese ebbe un momentaneo periodo di crisi, che poi super\u00f2 sotto la dominazione degli Svevi e degli Angioini, durante la quale riprese con maggior vigore i traffici marittimi. Nel 1275 era infeudata, come anche altre terre e citt\u00e0 in Costiera amalfitana in quel periodo, subito dopo l'avvento degli Angioini, ma non si conosce il nome dei suoi signori e, in ogni caso, tale situazione non dur\u00f2 molto. In et\u00e0 moderna, sotto la dominazione degli Aragonesi, degli Asburgo e dei Borbone, gli scambi commerciali si estesero, consentendo cos\u00ec a diversi condottieri conchesi di arricchirsi e potersi elevare socialmente. I porti principali dove approdavano erano quelli di Venezia, Trieste, Costantinopoli e Smirne e pi\u00f9 tardi anche Odessa. Proprio in quegli anni, per\u00f2, cominciarono le attivit\u00e0 piratesche dei Turchi, che non solo minacciavano le navi mercantili, ma attaccavano e saccheggiavano i paesi rivieraschi. Nel giugno 1543 5 galeotte turche sbarcarono presso il capo di Conca e misero al sacco tutto il paese, profanando e spogliando di tutti i suoi arredi la chiesa di San Pancrazio martire, che rimase per pi\u00f9 anni chiusa e interdetta. Un altro duro colpo per i conchesi fu il flagello della peste che la colp\u00ec principalmente negli anni 1528 e 1556.\nDa un manoscritto anonimo del 1650 si evince lo stato del paese in quel tempo:\n\"\u201cConca, ha buoni poderi, e frutti particolarmente delle soscelle, quali nella Costiera sono in stima, e si vendono bene nella citt\u00e0 di Napoli.\"\n\"L'arte pi\u00f9 frequente di questa terra \u00e8 fare calzette di seta; se ne lavorano l'anno in essa due mila paia. Vi si \u00e8 introdotta anco l'arte di ritorcere le spumiglie e veli per li manti donneschi.\"\n\"Vi sono anche barche e marinari da carico grande per viaggi. V'\u00e8 il carico di legnami che calano da Agerola, e se ne caricano l'estate circa dieci vascelli grandi.\"\n\"Questa stessa terra ha bisogno per ciascun anno circa mille e duecento tomola di grano che li vien da Salerno, e di settanta botte di vino dal Cilento.\"\n\"I naturali del luogo si dilettano anche di lavorare palme (per la Domenica delle Palme), e comprati gli germogli di esse da per tutta quella Costiera, ove ne abbondano, si conferiscono a lavorarle a Napoli a tempo opportuno.\u201d\"\nMalgrado l'inarrestabile decadenza, il suo porto fu frequentato da mercantili ancora fino alla met\u00e0 del XIX secolo e la tonnara, unica in tutta la Costiera, creata intorno al 1700, sopravvisse fino al 1956.\nNel 1861, dopo la cacciata dei Borbone di Napoli, Conca dei Marini pass\u00f2 al Regno d'Italia. Nel periodo fascista, con il regio decreto n. 2202 del 6 febbraio 1928, a Conca fu unito il paese di Furore, ma alla fine della seconda guerra mondiale i due comuni tornarono ad essere separati. Attualmente la principale risorsa economica del paese \u00e8 costituita dal turismo di massa; seguono poi (seppur in tono minore rispetto al passato) la pesca e l'agricoltura, caratterizzata soprattutto dalle coltivazioni di limoni e pomodorini \"del pendolo\" (in napoletano \"d' 'o piennolo\").\nSimboli.\nStemma.\nL'origine dello stemma comunale di Conca dei Marini risale al periodo angioino. Esso \u00e8 formato da una corona ed uno scudo, all'interno del quale sono raffigurati 3 gigli (simbolo araldico della casa D'Angi\u00f2) in un campo blu nella parte superiore ed un vaso d'oro in un campo argenteo nella parte inferiore. I gigli Angioini testimoniano lo sviluppo che Conca ha avuto durante il regno di questa dinastia.\nMonumenti e luoghi di interesse.\nMarina di Conca.\nLa Marina di Conca \u00e8 una piccola baia circondata da numerose casettine bianche e rappresenta il principale stabilimento balneare del paese, nonch\u00e9 il porto in cui attraccano tuttora le imbarcazioni dei pescatori locali. In tempi molto remoti era proprio in questa baia che si concentravano tutte le attivit\u00e0 del paese, dalla pesca con la tonnara ai traffici marittimi; in pi\u00f9, qui vi era l'usanza, a partire dal XVII secolo, di eleggere pubblicamente il sindaco nel mese di agosto. Al suo interno sorge una graziosa cappella dedicata alla Madonna della Neve, cui viene celebrata una solenne festa il 5 agosto con una processione via mare. La cappella, di origine antica, fu edificata appositamente nella Marina per permettere ai marinai e ai visitatori di giungervi con notevole facilit\u00e0. Vi si venera un altorilievo raffigurante la Madonna con il Bambino, proveniente dall'oriente come lascia credere l'iscrizione che reca nella parte inferiore in greco cirillico.\nLa Marina di Conca, inoltre, \u00e8 divenuta celebre tra gli anni sessanta e gli anni settanta per aver ospitato molti personaggi famosi, tra cui spiccano Gianni Agnelli, la principessa Margaret d'Inghilterra e Jacqueline Kennedy Onassis (che nel 1962, di ritorno da una visita a Ravello, vi sost\u00f2 per un bagno).\nNel maggio del 1996 la zona fu colpita da una grossa frana, dovuta al distaccamento delle pareti rocciose retrostanti; non provoc\u00f2 vittime, ma distrusse alcune costruzioni situate nei pressi della Marina e rese inagibile la spiaggia per sei anni. Nel 2003, invece, \u00e8 stata segnalata da Legambiente tra le 11 migliori spiagge d'Italia.\nTorre del Capo di Conca.\nLa Torre del Capo di Conca, detta anche Torre Saracena o Torre Bianca, \u00e8 un'antica torre di guardia cinquecentesca che sorge sul promontorio chiamato Capo di Conca. Fu fatta costruire dal vicer\u00e9 di Napoli Pedro de Toledo, a difesa del territorio contro le invasioni dei Turchi. Si scelse di erigerla su pianta quadrata anzich\u00e9 su pianta circolare, dal momento che, a partire da Carlo V in poi, la resistenza delle torri circolari, largamente impiegate in passato, fu messa in dubbio. La torre \u00e8 composta da un'unica grande sala, al di sopra della quale sono situate due stanzette riservate alle guardie. Dopo la sconfitta dei Turchi a Lepanto la torre, come molte altre, perse di importanza e fu abbandonata al suo destino e usata a scopo cimiteriale a causa della bassa mortalit\u00e0. Ci\u00f2 non cambi\u00f2 il suo fascino: infatti si racconta che due signore americane, rimaste affascinate dal luogo, si inginocchiarono e pregarono Dio affinch\u00e9 fossero sepolte l\u00ec. La torre fu destinata a questo uso fino al 1949, finch\u00e9 fu restaurata dall'amministrazione comunale che ne \u00e8 proprietaria e destinata a museo.\nChiesa di San Giovanni Battista.\nLa chiesa che va sotto il titolo parrocchiale di San Giovanni Battista, nota anche come Chiesa di Sant'Antonio di Padova (patrono ufficiale di Conca dei Marini dal 26 dicembre 1694), \u00e8 un edificio religioso di remota fondazione, di cui si ignorano le origini. Tra i documenti ufficiali, si attesta che nel 1416 un signore locale, Giacomo Sarcaya, aveva il diritto di nominare il rettore della parrocchia di San Giovanni.\nLa chiesa di San Giovanni Battista si erge su un'alta rupe e domina l'intero specchio d'acqua della conca e serve i fedeli del rione di Penne. La chiesa \u00e8 caratterizzata da un campanile con la volta a cuspide ricoperta da piastrelle in maiolica e da una facciata barocca, che presenta un'immagine di Sant'Antonio accompagnata dalla frase latina \"PROTEGAM CIVITATEM ISTAM\" (\"Protegger\u00f2 questa citt\u00e0\") aggiunti nel restauro del 1909. L'edificio \u00e8 stato restaurato per la seconda volta nel 1990, a causa del terremoto dell'Irpinia del novembre 1980.\nComplesso monumentale Chiesa di Santa Maria di Grado e Conservatorio di Santa Rosa da Lima.\nIl complesso \u00e8 composto da due parti: sul lato sinistro vi \u00e8 la chiesa dedicata a Santa Maria di Grado, mentre su quello destro sorge il Conservatorio di Santa Rosa da Lima, un ex-monastero di suore domenicane.\nChiesa di San Pancrazio martire.\nCome per la precedente chiesa, non si conoscono fonti ufficiali che attestino l'epoca esatta della fondazione della chiesa dedicata a San Pancrazio martire. Il documento storico pi\u00f9 antico che ne fa cenno \u00e8 un'attestazione risalente al 30 gennaio 1370, redatta dall'Arcivescovo di Amalfi allora in carica, Monsignor Marino, in cui si afferma che la chiesa era un patronato della famiglia Mele a partire dal 1362. Nel 1543 la chiesa di San Pancrazio venne saccheggiata da un attacco ordito dai pirati, restando inagibile per lungo tempo. Il 20 novembre 1908 sub\u00ec il crollo del campanile, successivamente ricostruito.\nIn una splendida posizione, l'edificio religioso \u00e8 circondato da un ampio cortile, su cui sono disposte due file laterali di palme davanti alle tre porte d'ingresso, al di sopra delle quali sono presenti mosaici di scuola ravennate (realizzati nel 1957) raffiguranti San Pancrazio a destra, Sant'Antonio di Padova a sinistra e al centro alla Madonna del Carmine. All'interno la chiesa \u00e8 formata da tre navate e tre absidi. Le navate laterali sono sovrastate da volte a crociera e possiedono tre piccole cappelle a testa: a destra quelle dedicate a San Gaetano, alla Madonna della Neve e a Sant'Anna, e a sinistra quelle dedicate al Sacro Cuore di Ges\u00f9, al Cristo Crocifisso e a San Raffaele. Nella chiesa, inoltre, \u00e8 venerata anche la Madonna del Carmelo, la quale viene celebrata con una solenne processione in occasione della festa del 16 luglio. Nei pressi della chiesa \u00e8 presente un belvedere che affaccia direttamente sul mare, denominato Punta \"Vreca\", poich\u00e9 ha la forma di una nave, sul quale sorge una croce di ferro battuto.\nChiesa di San Michele Arcangelo.\nTra la vegetazione tipica della zona (limoni, carrubi e ulivi), in localit\u00e0 \"Penne\", sorge la chiesa di San Michele Arcangelo. Anche di questo edificio religioso non si conosce la data della fondazione e la tradizione vuole che sia molto antico. In un atto notarile si apprende che la chiesa esisteva prima del 1208.\nLa chiesa consiste in un'aula, terminante con un'abside piatta, formata da due moduli di egual misura. Sono del Settecento l'altare maggiore, le due balaustre di marmo che dividono il presbiterio, le tele di scuola napoletana che si trovano nelle 4 cappelle laterali della prima campata, l'antico organo e il pavimento che si pu\u00f2 vedere ormai solo nella parte absidale. Caratteristico \u00e8 il piccolo pulpito ligneo.\nLa sacrestia fu completata nel 1824. Il campanile costituito da due registi quadrati termina nella parte superiore in una cella cilindrica con sei monofore. L'edificio ha attraversato anni di incuria, \u00e8 stato oggetto di continui furti l'hanno spogliato di tutti gli arredi sacri ed \u00e8 stato pesantemente colpito dal terremoto del 1980. \u00c8 stato restaurato ed \u00e8 attualmente riaperto al culto.\nCappella dell'Immacolata Concezione.\nSul lato ovest della piazza principale del paese, nota come Piazza Olmo per la presenza appunto di olmi, sorge la piccola cappella gentilizia dell'Immacolata Concezione eretta sul finire del XVII secolo dalla famiglia Pandolfi. La cappella fu eretta a servizio della propria casa non lontana dalla piazza. L'aspetto \u00e8 di gusto tipicamente spagnolo con il piccolo campanile a vele che domina la facciata. Il portale sovrasta tre scalini ed \u00e8 affiancato sul lato destro da un'edicola votiva raffigurante la Vergine con il bambino. Il piccolo ambiente \u00e8 costituito da un'aula rettangolare con volta a botte lunettata decorata con riquadri con motivi in stucco. La cappella fu sensibilmente ristrutturata nel 1895 come attesta la lapide posta sopra il portone:\nDella fase precedente restano l'altare, l'organo, e la parte absidale decorata nelle due estremit\u00e0 da due medaglioni raffiguranti i santi Antonio di Padova e Domenico con al centro la tela raffigurante la Madonna racchiusa in una spessa cornice dorata. L'altare \u00e8 affiancato dai due ingressi della piccola sagrestia.\nCappella della Madonna della Neve.\nA protezione dei marinai fu eretta sulla spiaggia una cappella dedicata alla Madonna della Neve. Questo luogo di culto ancora caro ai conchesi si trova incastonato nella roccia. Le sue dimensioni sono esigue e per questo motivo il 5 agosto la messa viene celebrata sulla spiaggia. La legenda racconta che l'alto rilievo che si trova sull'altare, raffigurante la Madonna con il bambino Ges\u00f9, fu trovato dai marinai di Conca su una spiaggia presso Costantinopoli, dopo il saccheggio della citt\u00e0 da parte degli ottomani.\nCappella di San Cristoforo.\nNel rione Penne, ai confini del paesino, si trova una cappella dedicata al santo traghettatore. Fondata intorno al 1300 e priva di particolari decorazioni, presenta sopra l\u2019altare una nicchia decorata con un affresco.\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico appartenenti all'Arcidiocesi di Amalfi-Cava de' Tirreni.\nTradizioni e folclore.\nFeste religiose.\nIl giorno della Domenica delle Palme i fedeli si recano in chiesa portando con s\u00e9 foglie di palma intrecciate dette in gergo popolare il \"pesce di palma\" o \"latr\". Per poter essere intrecciate, le foglie devono essere recise da una palma che viene chiusa tutto l'anno per evitare che la foglia al suo interno cresca e che diventi verde. Ormai sono pochi quelli che conoscono questa arte. Infatti nelle loro mani la foglia prende le forme pi\u00f9 svariate che riconducono a simboli della terra con scopo augurale. Fra i tanti simboli si possono riscontrare la spiga di grano, l'uccello, il cestino, la foglia di quercia, la pagnotta, l'ostensorio. Con le foglie che vengono tolte per poter essere lavorate si possono creare anche piccole croci che gli uomini pongono al bavero della giacca o cestini (dette panarelle) che vengono riempiti di fiori. Finita la funzione religiosa, le palme benedette vengono riportate a casa e vengono poste all'entrata dell'abitazione o nel luogo preferito, come simbolo di protezione.\nIn questo giorno si venera la statua di Sant'Antonio di Padova che viene portata in processione fino alla chiesa di San Michele.\nLa statua, risalente al XVII, giunse a Conca nel 1692 con una solenne processione, come \u00e8 narrato da don Nicola Rispolo, parroco di quell'epoca e promotore della venerazione a questo santo. Essa rappresenta un giovane glabro, in atteggiamento di estasi, e ha nella mano destra il giglio, simbolo di candore e purezza, e nell'altra un libro aperto su cui poggia il Bambino a indicare il miracolo dell'apparizione, mentre il saio, decorato con cornucopie in stile tardo barocco, rimanda all'iconografia spagnola. Venerando con fede questa effigie, molti hanno trovato protezione, e prova tangibile di questa devozione sono i tantissimi ex voto donati nei secoli dai devoti: ogni anno, nel giorno della festa, essi vengono esposti sulla statua.\nSant'Antonio fu eletto patrono del paese il 26 dicembre del 1694 con un gran fervore cittadino. Fino agli anni 80 si svolgeva il rito delle \u201czitelle\u201d, un gruppo di tredici ragazze a piedi nudi, vestite di bianco e con una coroncina di edera nei capelli, dai dodici ai quindici anni che su commissione di un devoto, partivano dalla casa del miracolato o di colui che sperava di ricevere la grazia. Durante il tragitto intonavano un canto di ringraziamento se la grazia era gi\u00e0 stata ricevuta o di lode per riceverla, e giunte sulla soglia della porta principale della chiesa si inginocchiavano e camminavano fino ai piedi della statua che viene ancora esposta sull'altare. Dopo le celebrazioni delle messe dette in onore del Santo, viene distribuito il pane benedetto ai fedeli, offerto da un miracolato, a indicare il miracolo del Santo che fece risuscitare il bambino annegato. All'inizio della tredicina (i tredici giorni che precedono la festa che culmina in una solenne processione che attraversa le strade del paese), insieme al pane vengono distribuiti i petali benedetti dei gigli essiccati che fungono da talismani protettivi contro le avversit\u00e0. Durante la processione, viene pi\u00f9 volte cantato dai fedeli l'inno popolare.\nViene celebrata la nascita di San Giovanni Battista con una solenne processione con la cinquecentesca statua che parte dalla chiesa a lui dedicata e arriva fino a Piazza Olmo, la piazza principale del paese e fuochi d'artificio.\ncon una processione che parte dalla chiesa di san Pancrazio martire e fuochi d'artificio.\nLa marina di Conca festeggia la Madonna della Neve che viene considerata protettrice dei pescatori. Dopo la Santa Messa celebrata sulla spiaggia, inizia una lunga processione in mare sulle imbarcazioni tipiche dei pescatori. Si arriva ad Amalfi e si ritorna indietro fino al Fiordo di Furore per poi ritornare sulla spiaggia di Conca.\nNella chiesa di Santa Maria di Grado si venera una piccola statua raffigurante la Madonna, che viene portata in processione per un breve tratto, fino al palazzo del Municipio\nCon la festa dell'Immacolata Concezione nel paese si apre il periodo natalizio. La processione, allietata dalla zampogna e dalla ciaramella, con la piccola statua dell'Immacolata Concezione parte dalla cappella a lei dedicata, situata in piazza Olmo, per arrivare nella chiesa di Santa Maria di Grado dove avviene la Messa. Alla fine della funzione si ritorna in piazza e dopo aver riposto la statua vengono distribuite le zeppole, le caramelle e i cioccolatini (sagra delle zeppole al miele, delle caramelle e della cioccolata). Al termine fuochi d'artificio.\nLeggende e superstizioni.\nLa legenda vuole che quando le spoglie di Sant'Andrea giunsero da Costantinopoli per aspettare le ultimazioni della cripta e che si calmasse la situazione che era succeduta in seguito alla IV crociata, il cardinale Pietro Capuano, legato pontificio fece nascondere le reliquie a Conca dei Marini, dove la repubblica d'Amalfi aveva il suo porto. I documenti dell'epoca non specificano esattamente, infatti dicono che furono custudite \"in loco celebri\", ma si pensa che il corpo dell'apostolo venne tumulato per un periodo di circa due anni nella cappella della Madonna della Neve.\nSi narra che nel XVI secolo a Conca dei Marini ci fossero le streghe, dette \"janare\". Si pensa che questo termine derivi dal latino \"ianua\" (porta) e che rimanda ai riti augurali e di superstizione che venivano fatti per proteggere la casa dal malocchio. Quindi molti vedevano queste figure come delle fattucchiere che si incontravano per i loro riti di notte. La leggenda narra che le streghe si incontrassero nel campo degli ulivi che si trova presso la chiesa di San Pancrazio martire, nella zona di \"Campitiello\" limitrofa alla Grotta dello Smeraldo e in localit\u00e0 \"Punta Tavola\". Venivano attribuiti vari poteri a queste donne (fatture fulminanti, filtri di amore e pozioni contro il malocchio) e si cercava di tenerle lontane poich\u00e9 si temeva una loro vendetta. Ma alcuni sostengono che con questo loro comportamento bizzarro riuscivano a dare sfogo ai loro impulsi sessuali nei momenti di assenza dei loro mariti, impegnati nella navigazione.\nCultura.\nCucina.\nSi narra che la sfogliatella Santarosa sia nata per caso. Infatti, nel Settecento, le suore domenicane di clausura del Conservatorio di Santa Rosa da Lima di Conca dei Marini, che erano dedite alla preparazione del pane e di dolci, diedero vita a questo dolce di cui non immaginarono nell'immediato la fama che avrebbe avuto. Era rimasta una porzione di pasta e una delle pie suore decise di non disfarsene ma stendendola in una pirofila e ponendovi della crema fatta con semola di farina, latte e zucchero, con pezzi di frutta secca di loro produzione e amarene sciroppate, e dopo aver coperto il tutto con l'alta parte della pasta inforn\u00f2 il tutto nel forno caldo del pane. Quindi il primo prototipo della sfogliatella fu una torta che col tempo ha assunto la forma attuale.\nUn piatto tipico di Conca \u00e8 il coniglio nelle foglie di limone. \u00e8 possibile consultarne la ricetta.\nGeografia antropica.\nLe case di Conca sono sparse sul territorio e i nuclei abitativi si concentrano dove il territorio ha reso possibile l'insediamento. Le tecniche costruttive sono simili in tutta la zona costiera e dimostrano, con un'architettura semplice, quali erano le esigenze principali della vita contadina. Ogni famiglia infatti aveva un'economia dove tutto veniva prodotto e consumato ed erano pochi i beni di consumo che venivano acquistati mediante il baratto, data la mancanza del denaro. Le case tipiche, quelle rustiche e non, si sviluppano su due livelli, conformandosi con l'andamento del terreno. Al primo livello vi erano i locali per le attivit\u00e0 rustiche (allevamento di animali da cortile, ripostiglio per gli attrezzi agricoli, cantine data l'ottima temperatura per conservare il vino, il pozzo nero e cisterne per conservare l'acqua piovana) e che servivano per isolare la casa dal terreno. Sono locali non molto profondi rispetto a quelli del livello superiore il quale viene elevato grazie ad alte e possenti volte a botte e sono sempre preceduti da un atrio coperto con archi i quali reggono la loggia del secondo piano. Per accedere a quest'ultimo bisogna percorrere una scala esterna. Le stanze di questo piano si affacciano tutte sulla loggia e poche sono quelle retrostanti. Sono coperte da volte (a schifo, padiglione, botte o crociera) le quali sono ricoperte a loro volta da altere volte a botte per creare una camera d'aria. All'estremit\u00e0 del terrazzo c'\u00e8 sempre un piccolo ambiente che sporge dal fabbricato, il bagno, e all'interno ha un piccolo sediolino di pietra con un foro che si collegava mediante tubi di terracotta con il pozzo nero. Naturalmente con il progresso hanno perso la loro funzione e sono solo degli elementi decorativi.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele."}
{"id": "29770", "revid": "1543377", "url": "https://it.wikipedia.org/wiki?curid=29770", "title": "Corleto Monforte", "text": "Corleto Monforte (\"Curl\u00e9te\" in dialetto locale) \u00e8 un comune italiano di 527 abitanti della provincia di Salerno in Campania.\nGeografia fisica.\nCorleto si trova nella parte nord-orientale del Cilento, inserita nel contesto naturalistico dell'omonimo parco nazionale, ai piedi dei Monti Alburni ed a ridosso del Bosco di Corleto.\nSorge sulla strada provinciale che lo collega a Postiglione e passa per le Grotte di Castelcivita, mentre a sud \u00e8 attraversato dalla SS 166. Il centro storico, che costituisce la quasi totalit\u00e0 dell'abitato, sorge a ridosso di una gravina che si affaccia sulla valle del fiume Fasanella.\nStoria.\nL'origine del nome risale al termine latino \"coryletum\", traducibile come \"bosco di noccioli\" (Corylus avellana). Il termine Monforte deriva invece dai locali feudatari.\nFrancesco Torre, nel libro \"Cenni storici di Corleto Monforte\" edito nel 1893, a proposito della denominazione, scrive: \"La prima denominazione data a Corleto fu, come rilevasi da documenti antichi, Cornito, che in prosieguo divent\u00f2 Corneto, per uno di que' semplici mutamenti, che si verificano in altri nomi di citt\u00e0 e paesi\".\nVarii sono i pareri intorno all'origine di questa denominazione. Taluni vogliono che Cornito, o Corneto, derivasse da \"cor nitidum,\"[dal latino nitidus, florido, fiorente, rigoglioso, n.d.r.] altri dal fatto che il suo tenimento era ricco di animali cornuti; e altri, infine, sostengono che il paese fu detto Cornito, da \"cornus arbor,\" imperocch\u00e9 vi erano delle selve di alberi corniole.\nDi queste tre versioni la terza a noi sembra pi\u00f9 plausibile, perch\u00e9 i primitivi Lucani, giusta il dire di Varrone, dell'Antonini, e di altri storici antichi, erano usi dare ai paesi il nome dalla natura del luogo ove li edificavano; e Corleto in quei tempi abbondava, come tuttora abbonda, di alberi corniole.\nLa ragione per la quale Corneto fu col volgersi dei secoli cambiato in Corleto, da noi non si sa. Solo merc\u00e9 l'aiuto della filologia e della tradizione, siamo in grado di poter affermare che i Corletani perch\u00e9 di cuore allegro, chiamarono Corleto il loro paese da \"cor laetum,\" e di ci\u00f2 sia pruova anco il fatto che Corleto ha per emblema il cuore.\nDal 1811 al 1860 ha fatto parte del circondario di Sant'Angelo a Fasanella, appartenente al distretto di Campagna del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Sant'Angelo a Fasanella, appartenente al circondario di Campagna.\nA far s\u00ec che Corleto venisse distinto dagli altri paesi omonimi, dai Corletani si stim\u00f2 utile aggiungere la frase \"a Fasanella,\" che vale \"inverso l'antica Fasanella,\" posta sur un promontorio in mezzo al fiume di S. Angelo.\nIn seguito a disposizione ministeriale delli 30 giugno 1862 il consiglio comunale di Corleto con deliberazione del 18 novembre, detto anno, sostituiva alla frase \"a Fasanella\" dopo il nome Corleto, la parola Monforte; e cos\u00ec, d'allora in poi non pi\u00f9 questo paese si chiam\u00f2 Corleto a Fasanella, ma Corleto Monforte.\"\nSociet\u00e0.\nEtnie e minoranze straniere.\nSul territorio comunale risiedono, al 31 dicembre 2009, 24 cittadini stranieri (16 provenienti dalla Romania e 8 dalla Moldavia.\nGeografia antropica.\nL'unica frazione comunale \u00e8 Carnale, costituita da un gruppo di case sparse e cascinali, ed \u00e8 situata sulla strada statale.\nAmministrazione.\nAltre informazioni amministrative.\nIl comune fa parte della Comunit\u00e0 montana Alburni.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "29771", "revid": "287204", "url": "https://it.wikipedia.org/wiki?curid=29771", "title": "Cuccaro Vetere", "text": "Cuccaro Vetere (\"C\u00f9ccar\u00eb\" in dialetto cilentano) \u00e8 un comune italiano di 556 abitanti della provincia di Salerno in Campania.\nGeografia fisica.\nIl termine greco Cocheros, cocuzzolo, \u00e8 indizio della posizione di questo paese che domina le vallate che digradano verso Palinuro.\nStoria.\nLa sua collocazione geografica ne ha fatto, nel corso della storia, una roccaforte difensiva di Velia, e in seguito un baluardo dei Normanni, che vi eressero un castello e delle mura, dopo che Federico II fece della citt\u00e0 un suo feudo. Anche la religione ha giocato un ruolo importante: Cuccaro fu sede del cenobio bizantino di San Nicola di Mira e, dal 1333, di un monastero francescano di cui si possono ancora ammirare gli imponenti ruderi. Il borgo si fregia tuttora del castello, con le sue torri, e di numerose chiese tra cui quella settecentesca di San Pietro Apostolo, in cui \u00e8 custodita una reliquia della Croce di Cristo.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele.\nIl comune fa parte della Comunit\u00e0 montana Bussento - Lambro e Mingardo"}
{"id": "29773", "revid": "1564499", "url": "https://it.wikipedia.org/wiki?curid=29773", "title": "Felitto", "text": "Felitto \u00e8 un comune italiano di abitanti della provincia di Salerno in Campania.\nIl comune, situato nella Val Calore e sede amministrativa dell\u2019Unione dei Comuni Alto Calore, \u00e8 noto per la presenza delle gole del Calore (situate in localit\u00e0 Remolino) e per la produzione del \"fusillo di Felitto\", un formato di pasta riconosciuto col marchio IGP.\nGeografia fisica.\nFelitto sorge nell'entroterra centrale cilentano, lungo la valle del fiume Calore e sulla SS 488. I centri abitati pi\u00f9 vicini a livello stradale sono Castel San Lorenzo, Villa Littorio e Roccadaspide, tutti e 3 distanti circa 11\u00a0km (gli ultimi due tramite uso di una deviante). Il comune \u00e8 diviso da Magliano Vetere tramite una lunga e frastagliata costa montuosa la cui maggiore altura \u00e8 rappresentata dal Monte Chianiello (1.314 m s.l.m.), mentre da Bellosguardo tramite le rive del torrente Ripiti, affluente del Fasanella. Oltre al Chianello, per met\u00e0 nel territorio di Magliano, altri monti presenti nel territorio comunale sono il Ceglie (602 m s.l.m.) ed il Cerzito (480 m s.l.m.).\nStoria.\nIl paese \u00e8 un borgo medievale che conserva ancora numerose torri di guardia e mura di cinta, tipiche dell'anno 1000. L'origine di Felitto \u00e8 da ricondurre a qualche secolo prima dell'anno 1000. Strategicamente la posizione era straordinaria: sopraelevata, inaccessibile o accessibile con molta difficolt\u00e0 dai quattro lati con la possibilit\u00e0 di controllare con facilit\u00e0 tutta la valle del Calore. Facile difesa naturale del posto, possibilit\u00e0 di avvistare con molto anticipo eventuali pericoli, presenza abbondante sul posto di ottima pietra da costruzione e da calce, nonch\u00e9 di sabbia in zona relativamente vicina (Casale), possibilit\u00e0 di rifornirsi d'acqua sia per la vicinanza del fiume Calore e sia per la presenza nel raggio di pochi chilometri di diverse piccole sorgenti, rendevano il posto ideale per un insediamento stabile e sicuro. Una delle prime apparizioni di Felitto, risale ad una bolla di Papa Bonifacio XVIII in cui si citava un borgo denominato come \"Felix\", da cui Felitto. Il paese era dotato di un notevole complesso murario fortificato, precisamente da 13 torrioni di cui tre di forma quadrata. Nel centro storico \u00e8 ancora oggi conservato un antichissimo castello. La cinta muraria risulta solo parzialmente intatta, poich\u00e9 demolita in alcune parti.\nDal 1811 al 1860 ha fatto parte del circondario di Roccadaspide, appartenente al Distretto di Campagna del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Roccadaspide, appartenente al Circondario di Campagna.\nIl comune di Felitto registra un rilevante calo demografico a partire dagli anni sessanta.\nInizialmente l'emigrazione era rivolta all'estero (Svizzera e Germania in particolare); negli anni sessanta si \u00e8 diretta verso l'Italia del Nord. Successivamente, un cospicuo numero di abitanti di Felitto, si \u00e8 trasferito, per motivi di lavoro, nei centri costieri della provincia: Salerno, Battipaglia, Paestum e Agropoli.\nIn passato era anche chiamato Filetto.\nSimboli.\nLo stemma del comune si presenta \"d\u2019argento all'olmo nodrito su una pianura erbosa, cimato da un gallo, il tutto al naturale\". Ornamenti esteriori da Comune.\nMonumenti e luoghi d'interesse.\nAree naturali.\nFelitto \u00e8 immerso nella natura del Parco Nazionale del Cilento e Vallo di Diano. Animali come la lontra ed altri si sono stanziati qui, trovando rifugio e cibo in maniera naturale. Presso la localit\u00e0 Remolino \u00e8 inoltre possibile visitare le Gole del Calore.\nSociet\u00e0.\nReligione.\n. Le chiese principali sono:\nLa chiesa madre si trova nel centro storico, mentre quella del Rosario al centro dal paese. La chiesa di Santa Maria di Costantinopoli ha luogo nella localit\u00e0 Casale.\nNel territorio sono presenti anche due cappelle: quella di San Vito, che si trova nell'omonima localit\u00e0, e quella di San Ciriaco, nella localit\u00e0 Casale.\nTradizioni e folclore.\n\u00c8 famoso per il fusillo, un tipo di pasta, prodotta in maniera artigianale, al centro di una sagra, organizzata dalla Pro Loco locale, che si tiene nella seconda decade di agosto.\nLa sagra, nata nel 1976, riveste una certa importanza economica e anche culturale per il comune.\nGeografia antropica.\nLocalit\u00e0.\nFelitto conta 30 localit\u00e0 composte per lo pi\u00f9 da gruppi di case sparse e cascinali. Fra queste Campanaro, Casale, Maruzza, Pietracute, Santoianni, Starza e Torre sorgono lungo la strada statale.La localit\u00e0 pi\u00f9 grande \u00e8 quella di San Vito che confina con il territorio di Bellosguardo. Le localit\u00e0 felittesi, in ordine alfabetico, sono:\nEconomia.\nIl territorio \u00e8 destinato alla produzione agricola. Sviluppato anche il turismo grazie all'accesso alle Gole del Calore in localit\u00e0 di Remolino, bagnata dall'acque del fiume Calore Lucano. Da qui possono essere intrapresi sentieri che portano al centro abitato o al comune di Magliano Nuovo.\nProdotti tipici.\nFusillo di Felitto.\n\"U' fusillu\" prodotto a Felitto \u00e8 un cilindro di pasta cavo, lungo dai 18 ai 22\u00a0cm che si prepara a mano, utilizzando uova, farina, sale acqua, olio d'oliva, e l'ausilio di un ferro sottilissimo a 4 facce. La sua origine \u00e8 legata a una leggenda: si narra che nel XVI secolo, durante un assedio della cittadina durante il quale gli abitanti resistevano da oltre 10 giorni, il comandante chiese alle donne di cucinare qualcosa con i prodotti che avevano a disposizione, cosicch\u00e9 le donne, prepararono, per la prima volta il Fusillo di Felitto con uova e farina. Al di l\u00e0 di questa leggenda \u00e8 accertato che questa produzione vanta una tradizione secolare, tramandata oralmente tanto da rappresentare il piatto tipico dei giorni di festa a Felitto; nel tempo la produzione del fusillo si \u00e8 per\u00f2 tramutata da familiare ad artigianale.\nI taralli di San Vito.\nUn impasto formato da farina, acqua e sale \u00e8 alla base della preparazione dei taralli che si preparano per il santo patrono Vito,\nDopo la loro formatura, vengono messi in acqua bollente (\"scaurati\" in dialetto campano). a cui segue un tuffo in acqua fredda e una lisciatura con le mani della superficie, che cos\u00ec diviene compatta e lucente. Poi vengono cotti in forno fino alla doratura.\nAmministrazione.\nIl consiglio Comunale, eletto per l\u2019ultima volta nel 2019, \u00e8 composto da 8 membri di maggioranza e 3 di minoranza. La giunta viene retta dal sindaco, il vicesindaco e l\u2019amministratore ai lavori pubblici.\nIl comune fa parte della comunit\u00e0 montana Calore Salernitano e dell'unione dei comuni Alto Calore.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele e all'Autorit\u00e0 di bacino interregionale del fiume Sele.\nSport.\nImpianti sportivi.\nLa squadra del paese \u00e8 l'U.S. Felitto, club militante nella seconda categoria. Il club gioca le partite casalinghe al \"Campo Sportivo Pietracute\".\nSono presenti inoltre campetto polivalente (calcio a 5 e pallavolo), un campo da tennis, un campo di bocce e una piscina attiva soltanto nel periodo estivo"}
{"id": "29774", "revid": "1728", "url": "https://it.wikipedia.org/wiki?curid=29774", "title": "Fisciano", "text": "Fisciano \u00e8 un comune italiano di abitanti della provincia di Salerno in Campania.\n\u00c8 composto da 28 centri abitati, situati lungo le strade che attraversano l'antica centuriazione romana, suddivisi tra il capoluogo e 10 frazioni. Dal 1988 ospita il campus principale dell'Universit\u00e0 degli Studi di Salerno.\nGeografia fisica.\nTerritorio.\nLa cittadina sorge a 320 m s.l.m. a 14\u00a0km a nord di Salerno, percorrendo la S.S. dei Due Principati, sul nodo autostradale dove si diramano: il Raccordo autostradale 2 Salerno-Avellino, l'Autostrada A30 e all'Autostrada A2 del Mediterraneo. Il Territorio del comune, la cui numerazione geografica \u00e8 di 3.152 ettari, \u00e8 situato in parte sul versante sud-occidentale del Pizzo San Michele (1.567 m s.l.m.), in parte sul rilievo del monte Monna e, nella parte bassa, nella Valle alluvionale del Solofrana.\nRocce calcaree dolomitiche costituiscono il substrato alluvionale (ghiaia e tufo grigio) e vulcanico (lapilli, pozzolane, pomici) che nei secoli hanno riempito il fondo valle. Dal punto di vista della idrologia importante risulta la circolazione idrica sotterranea.\nL'altitudine, tra colline, piccole valli, boschi, faggeti, uliveti e castagneti, \u00e8 compresa tra i 140 e i 1.200\u00a0m.\nStoria.\nEt\u00e0 antica.\nQuanto ai primi abitanti della zona, sono due le ipotesi pi\u00f9 accreditate. La prima si rif\u00e0 a Virgilio (Eneide Libro VII), il quale dice che i primi ad insediarsi furono i Sarrastri, futuri fondatori di Sarno. La seconda, ritenuta pi\u00f9 credibile, considera i Sarrastri un popolo mitico, in quanto il primo popolo storico ad insediarsi \u00e8 stato quello degli Osci. Ritrovamenti di tombe risalenti al IV secolo a.C., nella zona di Mandrizzo-Pattano, hanno confermato inoltre che, in quel tempo, vi erano in zona insediamenti degli Etruschi, probabilmente integrati con le popolazioni autoctone del ceppo osco e sannitico-irpino.\nA cavallo tra il VI e il V secolo a.C. dunque, la valle dell'Irno costituiva un importante sbocco naturale verso il mare ed Osci ed Etruschi vi avevano costituito numerosi insediamenti, anche se i loro traffici erano contrastati dalla potenza navale di Cuma e della colonia greca di Poseidon (Paestum). I Romani penetrarono invece nelle valli del Sarno e dell'Irno, provenendo da Pompei e si stabilirono nella vallata dell'Irno intorno all'88 a.C., dopo che Silla prevalse su Mario e decise di elargire terre ai veterani, che avevano combattuto al suo fianco contro Mario.\nIl ruolo strategico della Valle dell'Irno con il suo sbocco a mare \u00e8 stato sicuramente causa di conflitto con i vicini greci di Paestum. La conquista e la successiva integrazione nell'orbita romana ha lasciato molte tracce sul territorio.\nLe terre fiscianesi vennero cos\u00ec divise in Centurie ed affidate alla cura delle famiglie romane che vi si trasferirono, come testimoniano i resti di un'antica Villa romana, venuta alla luce nel 1981 in localit\u00e0 Macchione.\nIl dominio romano dura fino all'invasione barbarica. Infatti i Bizantini, dopo aver sconfitto i Goti nella battaglia sul Sarno, dominarono Salerno e tutta la valle dell'Irno, fino a che, a loro volta, cedettero ai Longobardi.\nNel 640, il Duca longobardo Arechi I tenta invano di occupare Napoli e cos\u00ec concentra tutte le forze nella valle dell'Irno, che divenne campo base per la futura occupazione longobarda di Salerno. La presenza longobarda a Fisciano \u00e8 attestata non solo dall'introduzione di alcuni culti, ma anche da toponimi come Curti, Curteri, Isolella (Salella), Mallone (Mallo puplicus, luogo di riunione pubblica), Carpineto, Nocelleto, Canfora, Settefichi.\nIl disfacimento dell'impero romano d'Occidente cre\u00f2 un periodo di instabilit\u00e0 finito con la vittoria sul Sarno dei Bizantini contro i Goti. Ben presto gli orientali cedettero il passo ai Longobardi e, successivamente ai Normanni ed infine pass\u00f2 alla famiglia dei Sanseverino, sotto i quali visse un periodo di prosperit\u00e0. \nEt\u00e0 medievale.\nLe prime notizie documentate della localit\u00e0 Fisciano risalgono al 977, in un atto di concessione di terre che, appartenenti alla Chiesa di S. Massimo in Salerno \"'in loco fisano finibus rotensibus, passarono a Giovanni presbitero. In questo periodo cominciarono ad essere costruite anche le prime fortezze medievali e si consolidarono gli insediamenti urbani.\"\nDopo i Longobardi, si stabilirono nella zona i Normanni (nel 1066 circa), che con Turgisio, venuto al seguito di Roberto il Guiscardo, annetterono il territorio di Fisciano allo Stato dei Sanseverino. Turgisio (o Troisio) si impadron\u00ec anche di altri territori a nord di Salerno, di propriet\u00e0 della Chiesa e per questo venne scomunicato. Restituiti allora alcuni territori, Turgisio stabil\u00ec la sede della sua signoria nel vecchio Gastaldato longobardo di Rota, ove germin\u00f2 la potente dinastia dei Sanseverino, alla cui vicende resta legata anche Fisciano, fino alla caduta della dinastia nel 1553. In tale periodo tuttavia, l'intero territorio conobbe un certo sviluppo agricolo, commerciale ed artigianale, tant'\u00e8 che ogni localit\u00e0 cominci\u00f2 ad essere conosciuta per l'attivit\u00e0 che vi si esercitava (a Fisciano c'erano i ramai; a Lancusi gli armieri; a Penta i sarti ed i mascaturai).\nEt\u00e0 moderna.\nNel 500 Fisciano, inserita ormai saldamente nello Stato dei Sanseverino, visse infatti la sua stagione pi\u00f9 feconda e vide il suo territorio fiorire di ville patrizie e laboratori artigianali di chiara fama in tutto il Regno aragonese di Napoli.\nNel 1553 decadde la famiglia Sanseverino e, poich\u00e9 il principe di Salerno, Ferrante, mor\u00ec ad Avignone mentre si recava a chiedere aiuto a re Enrico II, Carlo V concesse il suo stato al Capitano Ferrante Gonzaga e ai suoi figli. Nel 1583, Ferrante Gonzaga vendette lo Stato di Sanseverino ai Duchi Carafa di Nocera, che lo cedettero a Francesco Maria Carafa, il quale, nel 1596, lo cedette 'sub hasta' a Diana Caracciolo, marchesa di Monteforte, che dichiar\u00f2 di averlo acquistato (per 134.000 ducati) per conto del fratello Camillo, principe di Avellino. Ed ai Caracciolo di Avellino rester\u00e0 fino all'eversione feudale, quando lo Stato di Sanseverino fu diviso in quattro (Calvanico, Penta, Acquamela e Mercato).\nFisciano segu\u00ec dunque le sorti dello Stato dei Sanseverino, anche se conobbe nei secoli successivi una grande industriosit\u00e0 e vivacit\u00e0 artistica, con il pittore di Penta, Michele Ricciardi e con Giuseppe Celentano, autore di pregevoli opere artistiche in rame.\nEt\u00e0 contemporanea.\nDurante il decennio francese (1806-1815), con la soppressione della feudalit\u00e0 e la riorganizzazione amministrativa del Regno di Napoli, Fisciano divenne Comune autonomo, nel 1810: nacque su un vasto territorio, comprendente 11 frazioni, boschi, amene campagne, faggeti e castagneti, in seguito allo smembramento del Principato dei Sanseverino, decretato con la legge di Gioacchino Murat del 1806.\nDurante questo periodo, Fisciano passo in mano ai Francesi, che offrirono al paese la famosa statua di Maria Santissima delle Grazie, oggi conservata nella chiesa dello Spirito Santo, che venne costruita dopo la guerra francese.\nLa Reale Manifattura dei Piastrinari dei Borbone, nello storico Palazzo Barra a Lancusi, era rinomata nel XIX secolo per la lavorazione di armi e coltelli, mentre era estremamente fiorente in tutto il territorio comunale la lavorazione del rame artistico, del ferro (con la produzione di serrature, chiavistelli, bilance di precisione, cancelli, letti, maniglie), del legno e della ceramica, nonch\u00e9 la produzione della pasta secca (con 5 pastifici attivi fino agli anni 20).\nFisciano ha legato in passato le proprie fortune anche alla lavorazione del rame. \nTra i monumenti degni di menzione sono il Palazzo De Falco, il Monastero delle Carmelitane di S. Giuseppe (1600), che conserva uno splendido pavimento di maiolica, la chiesa della Congrega del SS. Rosario a cui si accede attraverso una sontuosa scala a due rampe, la chiesa di San Vincenzo Ferreri (1500), le antiche botteghe dei ramai di Via Pendino, ed infine la Chiesa abbandonata della Madonna del Fieno e San Rocco, conosciuta anche come San Gabriele arcangelo (1400).\nSimboli.\nLo stemma di Fisciano \u00e8 stato concesso con decreto del presidente della Repubblica del 9 aprile 1979 e modificato con l'aggiunta degli ornamenti di Citt\u00e0 l'11 maggio 2004.\nMonumenti e luoghi d'interesse.\nArchitetture religiose.\nNella citt\u00e0 di Fisciano vi sono chiese, conventi e monasteri distribuiti tra il capoluogo e le varie frazioni.\nChiesa di San Pietro Apostolo.\nLa chiesa di San Pietro Apostolo, interessante e suggestiva, \u00e8 situata in piazza Gaetano Sessa e venera il culto del santo patrono della citt\u00e0 di Fisciano, San Vincenzo Ferreri, di cui \u00e8 conservata una magnifica statua bronzea, fatta erigere nel 1600. La chiesa \u00e8 stata riaperta al culto dopo il restauro avvenuto nel 2013. Il restauro ha interessato in particolar modo il rifacimento del tetto della chiesa, rovinato dall'usura del tempo, ed \u00e8 stata restaurata anche la congrega Maria SS. del Rosario, adiacente al luogo di culto, alcuni stalli risalenti al 1693 e una tela del famoso artista Michele Ricciardi datata 1753. Restaurata anche l'antica torre campanaria, adiacente alla chiesta di San Pietro Apostolo: un restauro che ha permesso la ricostruzione della precedente cupola demolita negli anni trenta. La chiesa fa parte della Parrocchia di San Pietro Apostolo e Spirito Santo.\nStoria della chiesa.\nNel 200 a.C., venne eretto un tempio, dedicato al dio Giano. Nel 1100, il tempio venne abbattuto, e venne costruita una cattedrale dedicata all'apostolo Pietro. Nel Medioevo, Fisciano era in continua crescita, e dopo la canonizzazione del santo Vincenzo Ferreri, il popolo di Fisciano, riconobbe costui come santo patrono. Nel 1500, i Sanseverino, acquistarono quasi tutte le nicchie della chiesa, e fecero edificare anche nuove statue. Quando il loro regno fin\u00ec, la cappella con l'antica statua di San Pietro venne trafugata. Successivamente, gli Antinori ed i De Falco, comperarono quasi tutte le nicchie. Nel 1600, venne costruita una statua bronzea dedicata a San Vincenzo Ferreri, e nel 1700, la chiesa venne per met\u00e0 abbattuta. Ma, nel 1720, la chiesa venne ricostruita, e vennero aggiunti alcuni quadri, ed anche una statua di San Bernardino. Nel 1930, la cupola della chiesa venne demolita. Recentemente, nel 2013, si applic\u00f2 un restauro, che riport\u00f2 la chiesa al suo antico splendore, mentre nel 2016, venne ritrovata, restaurata, e messa nella sua posizione originaria, la statua di San Pietro.\nConfraternita del SS. Nome di Dio del Rosario e dell'Assunta.\nNella parte alta di Fisciano a pochi passi dal Convento di San Giuseppe fu edificata nel XVIII secolo la Confraternita del SS. Nome di Dio del Rosario e dell'Assunta. All'interno sono conservate numerose statue, fatte in gesso, esistenti fin dalla costruzione della congrega. Progettata probabilmente dalla scuola vanvitelliana, nacque con l'obiettivo di raccogliere i numerosi bisognosi che, in seguito alle vicende storiche, necessitavano di assistenza fisica. La Congregazione del SS. Rosario si adoper\u00f2 alla realizzazione di opifici che non solo creavano lavoro, ma soddisfacevano le esigenze dei pi\u00f9 poveri. La costruzione \u00e8 a tre piani che dovrebbero rappresentare i tre regni dell'oltretomba: un piano interrato, che prima dell'editto di Saint-Claude, veniva utilizzato per la sepoltura; un piano terra dove si tenevano le assemblee della Confraternita e un piano superiore dove \u00e8 collocato, in fondo ad una grande sala, l'altare con una pala di Angelo Michele Ricciardi.\nChiesa dello Spirito Santo.\nLa chiesa dello Spirito Santo \u00e8 situata in piazza Vittorio Veneto a Fisciano, venera il culto della Madonna delle Grazie. La chiesa fa parte della Parrocchia di San Pietro Apostolo e Spirito Santo.\nStoria della chiesa.\nLa chiesa venne costruita verso la prima met\u00e0 del 1500, per accogliere la statua della Madonna, secondo la leggenda, donata dai Francesi. Nel 1967, la chiesa principale, quella della Madonna del Fieno, venne soppressa, ed alcune statue e dipinti vengono spostati in questa cappella. Negli anni novanta, arrivano nella chiesa nuove statue, tra cui la nuova statua di San Gaetano da Thiene, Rita da Cascia, una statua di Ges\u00f9 risorto, ed una della Madonna Addolorata, che vennero posizionate al posto di alcuni dipinti. Nel 2013, la chiesa subisce un restauro, e vengono aggiunte cos\u00ec anche nuove statue, che vanno a sostituire altri fregi, tra cui una statua di .\nMonastero di San Giuseppe.\nIl Monastero di San Giuseppe sede delle Carmelitane \u00e8 situato in piazza San Giuseppe a Fisciano.\nChiesa della Madonna del Fieno e Sant'Angelo.\nLe prime notizie documentarie riguardanti la chiesa risalgono al 1309. Con il titolo di S. Angelo, in tale data risulta tra le chiese del castrum Sancti Severini\u00a0\u2013 antica circoscrizione con centro principale in Mercato San Severino\u00a0\u2013 obbligate al pagamento delle decime pontificie. Nel 1511 \u00e8 indicata come parrocchia e nell\u2019edificio \u00e8 presente il fonte battesimale, vi si conservano gli Oli santi e la SS. Eucaristia. L\u2019edificio, situato in uno dei nuclei storici di Fisciano, contrada Sabatini, doveva con tutta probabilit\u00e0 soddisfare le principali esigenze religiose della popolazione del rione. Nel XVI secolo viene avviata la costruzione dell\u2019attuale chiesa dello Spirito Santo (dai pi\u00f9 conosciuta come chiesa della Madonna delle Grazie), pi\u00f9 grande e nata probabilmente per sopperire alle esigenze di una popolazione in aumento. La nuova chiesa nel 1579 risulta terminata da poco e in essa vi si trasferisce la parrocchia, che a partire dal 1703 \u00e8 sempre denominata S. Angelo e Spirito Santo (con questo titolo \u00e8 testimoniata ancora nel 1779).\nIl complesso attuale, con annesso campanile e casa canonica, \u00e8 il risultato di lavori di ampliamento della prima met\u00e0 del XIX secolo. La chiesa ha una struttura interna tripartita, con una navata centrale e due piccole navate laterali suddivise da due pilastri che sostengono un arco centrale. Il portale d\u2019ingresso \u00e8 sormontato da un\u2019edicola in maiolica datata 1833, raffigurante la Vergine col Bambino e le anime supplicanti.\nNella tradizione popolare all\u2019originaria denominazione di S. Angelo \u00e8 subentrata quella di Madonna del fieno. Tale appellativo potrebbe derivare dalla posizione stessa della chiesa, dal momento che la localit\u00e0 sovrasta una zona della valle del Calvagnola (cd. Riosecco) per la quale \u00e8 testimoniata, soprattutto per i secoli XVIII-XIX, la presenza di mulini e pastifici. Il titolo a S. Alfonso, invece, potrebbe derivare dalla presenza della statua del santo, conservata nell\u2019edificio insieme al simulacro della Madonna delle Grazie e a quello di S. Filomena, oggi situati nella chiesa dello Spirito Santo.\nAttualmente l\u2019edificio \u00e8 in stato di rudere ma un comitato di cittadini, sostenuto dalla popolazione del comune e dall\u2019associazione ViviFisciano, ne ha promosso la valorizzazione e la messa in sicurezza in vista di un possibile restauro e recupero.\nEx convento di Santa Maria del Monte.\nL'ex convento di Santa Maria del Monte conosciuto come Convento dei Cappuccini, \u00e8 situato nel capoluogo della citt\u00e0, \u00e8 un edificio di forma quadrangolare, fu costruito alla fine del Cinquecento, a spese delle tre Universit\u00e0, nella localit\u00e0 detta \"Lo Tuoppolo\". Nel 1811 venne soppresso per poi essere riaperto nel 1817 per volere del vescovo di Salerno, monsignor Pinto, fino al 1873 quando fu chiuso di nuovo. Nel 1903 fu riammessa la comunit\u00e0 religiosa e nel 1955 venne costruito il secondo piano per ospitare lo studentato in teologia e filosofia. La chiesa del convento, ovvero, la chiesa della Santissima Trinit\u00e0 ospita una pala attribuita Francesco Curia. Attualmente versa in forte stato di degrado e abbandono.\nChiesa di San Martino Vescovo.\nLa chiesa di San Martino vescovo, i cui primi riferimenti storici risalgono al 1092, \u00e8 situata in piazza Antonio Negri a Gaiano di Fisciano e venera il culto Sant'Antonio di Padova.\nChiesa di San Quirico Martire.\nL'attuale chiesa di San Quirico posta nel nucleo storico di Bolano era originariamente una cappella dedicata a Santa Maria del Carmine con legati alla Congrega della Carit\u00e0 di Fisciano. Fu individuata quale sede parrocchiale in alternativa dell'antica Chiesa di San Quirico posta fuori paese in localit\u00e0 \"Rio Secco\", ancora oggi indicato dai toponimi popolari con \"area San Quirico\". Chiesa antichissima, abbandonata perch\u00e9 spesso inutilizzabile per le inondazioni del vicino rio. Diroccatasi, allo stato attuale il sito \u00e8 individuabile per la presenza di un immobile edilizio adibito a residenza. L'impianto architettonico \u00e8 a navata unica, con la parte finale dell'abside coperta con volta a botte sulla quale degli stucchi definiscono un sorta di cassettonato; La peculiarit\u00e0 planimetrica \u00e8 data dal non essere perfettamente rettangolare e di avere i lati corti sghembi e paralleli al vicoletto su cui prospetta. La definizione dell'attuale presbiterio mediante una diversa copertura e la presenza dei due archi porterebbero a supporre che l'originario impianto potesse essere diverso, definendosi cos\u00ec una piccola cappella di campagna, posta lungo la stradina, ancora oggi visibile, che si diparte dalla strada statale e che attraversando Bolano proseguiva verso Lancusi e Penta. Solo successivamente potrebbe essere stata ampliata con il prolungamento della navata e la realizzazione del piccolo campanile. I contrafforti sulla facciata principale potrebbero essere stati realizzati a seguito dei danni provocati da un evento tellurico nei secoli scorsi. Nel cantonale sud, posti a pi\u00f9 di tre metri d'altezza, vi sono due fregi, realizzati in pietra tufacea, raffiguranti uno il Cristo crocifisso e l'altro San Sebastiano. Queste le notizie tratte dalle poche fonti reperibili, le citazioni sono tratte dai documenti redatti dal parroco Vincenzo Negri fu Domenico per le Visite Pastorali. La pi\u00f9 completa \u00e8 quella stilata per il 2 luglio 1917. Attualmente la chiesa fa parte della Parrocchia di San Martino e San Quirico.\nChiesa di San Martino di Tours.\nLa chiesa di San Martino di Tours, di cui si hanno le prime notizie nel 1309, venera il culto di San Giovanni Battista, \u00e8 situata in Piazza Regina Margherita a Lancusi di Fisciano. La chiesa fa parte della Parrocchia di San Martino e San Quirico.\nSantuario di San Michele Arcangelo.\nIl santuario di San Michele Arcangelo, situato nella frazione di Carpineto di Fisciano, \u00e8 stato riaperto al culto il 5 maggio 2011, si venera il culto di San Michele Arcangelo ogni 29 settembre. Il santuario fa parte dell\"'Unit\u00e0 Pastorale Valle dell'Irno\".\nLe origini di questa chiesa rupestre vanno certamente collocate nei primi secoli della affermazione del cristianesimo in Campania; la grotta fu probabilmente utilizzata quale Laura da parte di monaci di provenienza orientale. In questo ambito va collocata l'immagine pi\u00f9 suggestiva dell'intero complesso rupestre: quella della Vergine col Bambino al centro dell'altare costruito nel livello inferiore della grotta. Una immagine che \u00e8 presente nella iconografia bizantina come la Madonna Platytera.\nIl santuario \u00e8 raggiungibile dalla frazione Carpineto di Fisciano con la strada provinciale SP 310 Carpineto-Santuario San Michele.\nChiesa di San Giovanni Battista.\nLa chiesa di San Giovanni Battista e l'intero complesso che la circonda \u00e8 situata in localit\u00e0 Curteri a Carpineto di Fisciano, \u00e8 ancora distrutta dal disastroso terremoto del 23 novembre 1980, che distrusse molte statue contenenti all'interno, e se ne salvarono solo due (oggi conservate nella chiesa di San Nicola di Bari). La chiesa fa parte della Parrocchia di San Giovanni Battista e San Nicola di Bari\".\"\nChiesa di San Nicola di Bari.\nLa chiesa di San Nicola di Bari, situata in via San Nicola a Carpineto di Fisciano, fu riaperta al culto il 19 agosto del 2011, dopo il disastroso terremoto del 23 novembre 1980, dove si salvarono miracolosamente le statue di San Giovanni Battista e San Nicola, mentre le altre sono rimaste distrutte sotto le macerie. La chiesa fa parte della Parrocchia di San Giovanni Battista e San Nicola di Bari\".\"\nCappella di Santa Maria del Carmine.\nLa cappella di Santa Maria del Carmine detta anche Cappella Galdieri, situata in via Raffaele Maria Galdieri a Carpineto di Fisciano \u00e8 di propriet\u00e0 privata.\nCappella di San Vito Martire.\nLa cappella di San Vito Martire ha un impianto ad un'unica navata ed \u00e8 situata in via Giacomo Brodolini a Settefichi di Fisciano. La cappella fa parte della Parrocchia di San Giovanni Battista e San Nicola di Bari\".\"\nChiesa di Sant'Andrea Apostolo.\nLa Chiesa di Sant'Andrea Apostolo \u00e8 situata in piazza Macchiarelli nella frazione di Villa. Nel 966 la localit\u00e0 \u00e8 indicata in un contratto di fitto di una terra arborata in un luogo avente tra i confini un \"\u00abballone in sanctum andrea de eodem locum Rota\u00bb\", ubicazione che corrisponde all'attuale frazione di Villa. La chiesa di Sant'Andrea Apostolo, risulta agli atti una testimonianza antichissima risalente al I sec. d.c. Presenta uno schema ad unica navata, sul cui fondo \u00e8 disposto l'altare maggiore, elemento catalizzatore che divide lo spazio interno dell'aula liturgica con la retrostante sacrestia. La copertura \u00e8 in capriate metalliche per la navata, ricostruite nell'intervento post sisma degli anni '80, e a volta a botte per il presbiterio e sagrestia. Immagine focale e fondale dell'aula \u00e8 una tela rappresentante la Vergine Immacolata, inquadrata da cornici in gesso, lesene e timpano a conclusione. La chiesa ricade nella Parrocchia dei Santi Andrea e Lorenzo.\nChiesa di San Lorenzo Martire.\nLa chiesa situata nella frazione di Pizzolano, \u00e8 intitolata a San Lorenzo e le prime notizie pervenute sul sito della chiesa sono relative al IX secolo e sono ricordate in un documento dell'801: \"\"Un certo Landulo vende una terra arbostata \u201d \u2026 in loco Pozzolanu ubi pragellum dicitur\"\u201d.\nDella chiesa si conosce la prima notizia solo nel 1309: San Lorenzo \u201c\"de Puzulano\"\u201d con il Rettore Matteo \u2018De Lanzano\u2019. La sua rettoria, resa vacante per la morte di Benedetto di Boccalaporta, da Eboli, \u00e8 canonicamente provvista il 18 agosto 1447, dall'arcivescovo Barnaba Orsini, nella persona del chierico Antonio Russo da Napoli, suo nipote. La relazione della visita pastorale del cardinal Federigo Fregoso la classifica tra le parrocchie dell'arcipretura di San Severino, \u201csuper strata\u201d, ed osserva che in essa non si conservano il Santissimo Sacramento e gli Oli Santi perch\u00e9 \u201cin loco solitario sita est\u201d . (G.Crisci\u00a0\u2013 A. Campana, 1962, Salerno Sacra\u00a0\u2013 Ricerche Storiche\u00a0\u2013 edizione della Curia Arcivescovile di Salerno).\nDiviene a tutti gli effetti una chiesa parrocchiale nel secolo XVI poich\u00e9 \u00e8 ricordata nel 1517: Chiesa di San Lorenzo de Presolano (Dall'Arch. Dioc. Bollari cart. II). La struttura del manufatto risale al XIV secolo e consisteva in una cappella votiva del convento dei Barbuti allora esistente. La chiesa fu ricostruita nel XV secolo secondo la forma e le dimensioni attuali, la partitura decorativa a cornici e lesene risale al secolo XVI, mentre il maggiore arricchimento ornamentale avviene nel XVII secolo, con l'aggiunta di nuove cornici, capitelli, altari laterali e gruppi di cherubini sulle arcate laterali e sulla parete absidale. La chiesa ricade nella Parrocchia dei Santi Andrea e Lorenzo.\nCappella della Santissima Annunziata.\nLa cappella della Santissima Annunziata \u00e8 situata in via San Lorenzo a Pizzolano e ricade nella Parrocchia di Sant'Andrea e San Lorenzo.\nChiesa di San Bartolomeo Apostolo.\nLa chiesa di San Bartolomeo Apostolo, situata in piazza Parroco Giuseppe Ricciardi a Penta fu riaperta al culto il 5 agosto del 2000, dopo il disastroso terremoto del 23 novembre 1980. Successivamente, l'11 aprile 2014 \u00e8 stato inaugurato il restauro dell'organo datato 1745. L'organo, composto da 800 canne, \u00e8 di grandissima valenza artistica, costruito in legno di pioppo e castagno presenta intagli e fregi meccati tipicamente barocchi e costituisce un unicum che concorre, insieme al fastoso arredo dell'interno, a sottolineare la grande importanza dell'Abbazia Verginiana nel territorio della Valle dell'Irno.\nNella chiesa sono conservati vari quadri dell'artista settecentesco Michele Ricciardi, di valenza artistica sono: il portale di ingresso in pietra a opera di Cosimo Fanzago, il fastoso tavolato ligneo dipinto del settecento, le settecentesche maioliche della sacrestia, il lavabo in marmi policromi recante lo stemma dell'abbazia di Montevergine, oltre che ad un'antica statua di San Rocco, con annessa reliquia. La chiesa \u00e8 la sede parrocchiale della Parrocchia di S. Bartolomeo e S. Maria delle Grazie.\nCongrega di San Rocco.\nLa congrega di San Rocco risalente al XVIII secolo, per molti anni adibita ad officina meccanica \u00e8 situata in via Lavinaio a Penta di Fisciano. \u00c8 parte integrante della chiesa di San Bartolomeo Apostolo e ricade nella Parrocchia di S. Bartolomeo e S. Maria delle Grazie.\nEx Convento Santa Cecilia.\nL'ex convento di Santa Cecilia, \u00e8 situato in piazza Vittorio Emanuele a Penta, \u00e8 attualmente sede di alcuni uffici dell'Universit\u00e0 degli Studi di Salerno.\nChiesa di Santa Maria delle Grazie (Penta).\nLa Chiesa di Santa Maria delle Grazie (Penta) venera il culto di Sant'Anna e San Gioacchino, \u00e8 situata in piazza Sant'Anna a Penta, fa parte della Parrocchia di S. Bartolomeo e S. Maria delle Grazie.\nOratorio Immacolata Concezione.\nLa chiesa dell'Immacolata Concezione, situata in Piazza Vittorio Emanuele a Penta, venne chiusa l'8 agosto del 2000, quando l'allora Arcivescovo di Salerno, Mons. Gerardo Pierro, inaugur\u00f2, dopo un meticoloso restauro, l'antico tempio di San Bartolomeo Apostolo. Attualmente \u00e8 sede dell'oratorio parrocchiale.\nChiesa di Santa Maria Porta Coeli.\nLa chiesa di Santa Maria Porta del Cielo, ha un impianto ad un'unica navata ed \u00e8 situata in via Gaetano Scippa, presso lo Stadio Comunale \"Pasquale Vittoria\" a Penta. Ricade nella Parrocchia di S. Bartolomeo e S. Maria delle Grazie\".\"\nEx Monastero dei Padri Verginiani.\nNel 1140 i Padri Verginiani presero possesso del monastero dedicato a Sant'Andrea, fondato probabilmente dallo stesso Patriarca dei Verginiani, San Guglielmo da Vercelli. La presenza dei Verginiani influ\u00ec molto sulla coltivazione di erbe medicinali e sulla costruzione di opifici. Tanto pi\u00f9 che nel XIV secolo Penta divenne uno dei centri pi\u00f9 importanti della Congregazione. Attualmente il complesso \u00e8 di propriet\u00e0 privata e in parte \u00e8 stato restaurato e adibito a residenza privata e in parte \u00e8 dismesso.\nChiesa della Madonna del Soccorso.\nLa chiesa della Madonna del Soccorso \u00e8 situata nella frazione di Soccorso in via dell'Irpinia e fa parte della Parrocchia Santi Andrea e Lorenzo.\nChiesa di S. Maria delle Grazie e S. Stefano.\nLa chiesa, a volte non riconosciuta come appartenente al comune di Fisciano, per via della sua ubicazione a Corticelle, frazione di Mercato San Severino, \u00e8 comunque l'unica parrocchia di Nocelleto, frazione di Fisciano, risalente all'anno 1800.\nArchitetture civili.\nPalazzo De Falco.\nIl Palazzo De Falco, situato nel centro storico del capoluogo, \u00e8 un esempio di maestria architettonica e pittorica.\nObelisco di San Rocco.\nMonumento del 1736, spostato dalla sua antica locazione nel 1886 in piazza Vittorio Emanuele, \u00e8 dedicato al Santo Patrono di Penta.\nPalazzo Barra.\nSituato in piazza Regina Margherita a Lancusi, fu la sede della prima pistola automatica brevettata da Venditti nel 1800.\nPalazzo Negri.\nIl Palazzo Negri \u00e8 situato nella frazione di Gaiano. Il cavalier Luigi edific\u00f2 la residenza estiva della famiglia a Gaiano, nel 1831, nell'antico palazzo ancora in cima al villaggio: il figlio Antonio Negri fu sindaco di Fisciano per molti anni e si adoper\u00f2 per il benessere del paese portando a sue spese l'acqua anche a Gaiano e donando un secondo palazzo Negri, a Fisciano, al comune, attuale sede del municipio. La piazza principale di Gaiano \u00e8 stata a lui dedicata.\nCentro storico di Penta.\nPenta \u00e8 la frazione pi\u00f9 antica del comune. Il suo nome deriva dal numero greco \"penta\", che appunto vuol dire cinque, inteso come accessi da cui si poteva entrare nell'antica citt\u00e0. In epoca romana \u00e8 stata un avamposto militare per tutta la Valle dell'Irno, e la sua importanza strategica fu sfruttata anche nel Medioevo dai principi Sanseverino.\nPalazzo Barracano.\nRisalente al 1450, \u00e8 un esempio di palazzo gentilizio a corte chiusa in muratura portante con due livelli fuori terra. Il loggiato conserva colonne cilindriche poligonali istoriate. Caratteristico il portale interamente realizzato in piperno con un affresco raffigurante una volpe caduta all\u2019interno di un fosso. Ci\u00f2 alludeva ad un avvertimento per coloro i quali si recavano dal curatore di Marina d\u2019Aragona con l\u2019intenzione di raggirarlo. Anche questo palazzo in origine era parte del comprensorio di residenza di Marina d\u2019Aragona Sanseverino.\nCentro storico di Fisciano capoluogo.\nIl centro storico del capoluogo si estende per 2\u00a0km partendo dalla chiesa della Madonna del Fieno fino al nucleo di Carpineto. Camminando su un'antica strada del V secolo, si possono trovare delle trincee utilizzate durante i due conflitti mondiali sulla base del Rio Secco. Si possono inoltre trovare numerose tenute abbandonate percorrendo le strade di campagna. Sono inoltre di notevole rilevanza storica le antiche botteghe dei ramai, l'ex complesso cimiteriale annesso alla chiesa di Via Capella e l'antica strada Medievale che porta a Carpineto.\nOrfanotrofio \"Giulio Risi\".\nL'orfanotrofio \"Giulio Risi\" risale al XVII secolo, \u00e8 situato in piazza Vittorio Veneto a Fisciano. L'edificio \u00e8 un dono dell'esimia Ermelinda Risi-Colesanti, Terziaria francescana, l'istituzione dell'orfanotrofio \u00e8 retta dalle suore di San Giuseppe di Chambery.\nObelisco di San Rocco.\nMonumento del 1736, spostato dalla sua antica locazione nel 1886 in piazza Vittorio Emanuele, \u00e8 dedicato al Santo Patrono di Penta.\nAree naturali.\nFrassineto.\nL'area naturalistica \"Frassineto\" si estende su una superficie di 81,25 ettari, \u00e8 ricoperta interamente da bosco ceduo avviato ad alto fusto, deve la sua denominazione al frassino, largamente presente. Essa \u00e8 ubicata per la maggior parte nel territorio di Calvanico (circa (77,1 ettari) e per la restante parte nel territorio di Fisciano (circa 4,15 ettari). Dista circa 15\u00a0km da Salerno ed \u00e8 situata ad un'altitudine media di 650 metri nella fascia di territorio tra le zone boscate dette \"Acqua dei faggi\" e \"Costa della traversa\", sulla pendice occidentale dei Monti Picentini.\nParco regionale Monti Picentini.\nIl territorio di Fisciano, rientra nel parco regionale Monti Picentini.\nSociet\u00e0.\nEvoluzione demografica.\nLa significativa evoluzione demografica degli ultimi 10 anni, essendo sede della Universit\u00e0 degli Studi di Salerno, \u00e8 dovuta all'indotto generato dalla presenza delle migliaia di studenti, provenienti anche da regioni limitrofe, che spesso prendono dimora nel territorio comunale.\nEtnie e minoranze straniere.\nAl 1\u00ba gennaio 2016 a Fisciano risultano residenti 621 cittadini stranieri.\nLingue e dialetti.\nIn tutto il territorio fiscianese si parla la lingua italiana e la lingua napoletana nella variante dialettale salernitana.\nReligione.\nChiesa cattolica.\nLa maggioranza della popolazione \u00e8 di religione cristiana di rito cattolico; il comune fa parte dell'arcidiocesi di Salerno-Campagna-Acerno e della forania di Baronissi - Pellezzano - Fisciano - Calvanico. Presso l'Universit\u00e0 degli studi di Salerno \u00e8 presente la cappella evangelica CCEVAS.\nCultura.\nIstruzione.\nScuole.\nLa cittadina di Fisciano dispone di numerosi istituti scolastici, dislocati su tutto il territorio comunale. Le scuole dell'infanzia e primarie si trovano in quasi tutte le frazioni, mentre le scuole secondarie di I grado si trovano nel capoluogo e a Lancusi.\nIn breve:\nMusica.\nGran Concerto Bandistico citt\u00e0 di Fisciano.\nL'Orchestra di fiati citt\u00e0 di Fisciano nasce nel 1984 da un'idea del dott. Gaetano Sessa e dal prof. Antonio Esposito con la denominazione di \"Gran Concerto Bandistico citt\u00e0 di Fisciano\", negli anni successivi si aggiunge all'organizzazione il prof. Angelo De Carluccio. Negli anni il Gran concerto Bandistico ha riscosso molti successi, simboli ormai di una tradizione giunta oltre il 30\u00ba anno di et\u00e0, avvalendosi di rinomati maestri quali: Antonio Esposito, Vincenzo Calabrese, Susanna Pescetti, Vincenzo Cammarano, Leonardo Quadrini, Anna Ciaccia, Mario Ciervo, Pino Natale, Fiorangelo Orsini, Vincenzo Cammarano.\nGruppi musicali.\nA Fisciano sono nati negli ultimi anni gruppi musicali di genere popolare, rilevanti in tutta la zona della Valle dell'Irno, come \"Terraemares\" e \"'A Voce d'o Popolo.\"\nGeografia antropica.\nFrazioni.\nIn base allo statuto comunale di Fisciano le frazioni sono 10:\nBolano.\nSituata a sud-ovest dal capoluogo Fisciano, da cui dista 2,30 chilometri, confina a nord con Lancusi e a sud con il comune di Baronissi. Collocato a 195 m s.l.m., conta circa 500 abitanti. I santi patroni della frazione sono San Quirico e la Madonna Addolorata.\nCanfora.\nSituata a nord dal capoluogo Fisciano, da cui dista 3,13 chilometri, confina a sud con Nocelleto, a est con Pizzolano, a nord con Soccorso e il comune di Montoro e ovest con il comune di Mercato San Severino. La frazione coincide quasi del tutto con la Zona Industriale di Fisciano ed \u00e8 costituita dalle localit\u00e0: via Cervito, via Mandrizzo e via Prignano.\nCarpineto.\nSituata a nord-est dal capoluogo Fisciano, da cui dista 1,12 chilometri, confina a sud con Settefichi e a nord con Villa. Collocata a 370 m s.l.m., conta circa 450 abitanti, essa si divide in due borgate, Carpineto Superiore e Carpineto Inferiore con due chiese ben distinte, quella di San Giovanni Battista e quella di San Nicola di Bari, oggi riunite in un'unica parrocchia. I santi patroni della frazione sono San Giovanni Battista (di cui si venera il martirio) e San Nicola di Bari. A est della frazione sorge il Santuario di San Michele Arcangelo (detto Santuario di San Michele di Mezzo per distinguerlo dal Santuario di San Michele di Cima situato a Calvanico).\nGaiano.\nSituata a sud-est dal capoluogo Fisciano, da cui dista 2,46 chilometri, confina a ovest con Penta, a sud con il comune di Castiglione del Genovesi e a est con il comune di Giffoni Sei Casali. Collocata a 426 m s.l.m., \u00e8 costituita da varie localit\u00e0, come via Mandani e via Teggiano. Il santo patrono della frazione \u00e8 Sant'Antonio di Padova.\nLancusi.\nSituata a sud-ovest dal capoluogo Fisciano, da cui dista 2,04 chilometri, confina a sud con Bolano, a est con Penta, a nord con Nocelleto e il comune di Mercato San Severino. Collocata a 232 m s.l.m.. Il santo patrono della frazione \u00e8 San Giovanni Battista.\nPenta.\nSituata a sud dal capoluogo Fisciano, da cui dista 1,85 chilometri, confina a est con Gaiano, a sud-ovest con Lancusi e a sud con il comune di Baronissi. Collocata a 260 m s.l.m., \u00e8 costituita da varie localit\u00e0, come via Fusani, via Mariscoli e via Migliano. Essa si divide in due borgate, Capopenta e Bassopenta con due chiese ben distinte, quella di Santa Maria delle Grazie e quella di San Bartolomeo Apostolo, oggi riunite in un'unica parrocchia. Il santo patrono della frazione \u00e8 San Rocco e i compatroni sono Sant'Anna e San Gioacchino.\nPizzolano.\nSituata a nord dal capoluogo Fisciano, da cui dista 1,77 chilometri, confina a nord-est con Villa, a nord-ovest con Canfora e a sud-ovest con la localit\u00e0 Macchione. Collocata a 250 m s.l.m., conta circa 793 abitanti. Il santo patrono della frazione \u00e8 San Lorenzo.\nSettefichi.\nIn origine \"Settefico\", \u00e8 situata a est dal capoluogo Fisciano, da cui dista 0,96 chilometri, confina a nord con Carpineto e a est con il comune di Calvanico. \u00c8 collocata a 342 m s.l.m., lungo il suo perimetro \u00e8 presente la cappella di San Vito, che \u00e8 il santo patrono della frazione.\nVilla.\nSituata a nord-est dal capoluogo Fisciano, da cui dista 1,86 chilometri, confina a sud-est con Carpineto e a nord-ovest con Pizzolano. Collocata a 400 m s.l.m., insieme alle localit\u00e0 Vignadonica e Popa, conta circa 600 abitanti. Il santo patrono della frazione \u00e8 Sant'Andrea. Nella parte alta della frazione, sulla strada che collega Villa con la Vignadonica, \u00e8 presente la Confraternita del SS. Sacramento e Rosario. Villa \u00e8 divenuta sede della Confraternita nel 1888, precedentemente era ubicata nella frazione di Pizzolano.\nSoccorso.\nPiccola frazione, confinante con la provincia di Avellino.\nInfrastrutture e trasporti.\nAutostrade.\nDa giugno 2017, il territorio comunale \u00e8 diventato il crocevia di tre importanti arterie stradali: il Raccordo autostradale 2, l'Autostrada A2 del Mediterraneo e l'autostrada A30.\nL'Autostrada del Mediterraneo presenta 3 uscite nel territorio comunale:\nFerrovie.\nLa Stazione di Fisciano, \u00e8 situata nella frazione Bolano. Raggiungibile con mezzi pubblici (autobus), \u00e8 dislocata a ridosso della Strada statale 88 dei Due Principati. Fa parte della linea ferroviaria Salerno-Mercato San Severino.\nAmministrazione.\nAltre informazioni amministrative.\nIl comune fa parte della Comunit\u00e0 montana Irno - Solofrana e dell'Unione dei Comuni dell'Irno. Le competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nSport.\nLa citt\u00e0 di Fisciano; ha dato i natali al pluricampione olimpionico di scherma Giampiero Pastore.\nInoltre attualmente sul territorio \u00e8 presente una squadra di calcio, denominata \"ASD Comunale Fisciano\".\nImpianti sportivi.\nIl principale impianto sportivo presente sul territorio di Fisciano \u00e8 lo Stadio Comunale \"Pasquale Vittoria\", situato a Penta in via Gaetano Scippa. Altri impianti sportivi sono il Campo Sportivo \"San Quirico\" a Bolano in via Siniscalchi, il Campetto di Calcio e il Bocciofilo in via Adamo Fortunato a Penta."}
{"id": "29776", "revid": "122459304", "url": "https://it.wikipedia.org/wiki?curid=29776", "title": "Futani", "text": "Futani \u00e8 un comune italiano di abitanti della provincia di Salerno in Campania.\nGeografia fisica.\nFutani si trova nel Cilento centro-meridionale, alle pendici del monte Gelbison ed \u00e8 ricompreso nel Parco nazionale del Cilento e Vallo di Diano. Sorge a 3,5\u00a0km da Cuccaro Vetere, 3,4 da Massicelle, e 15 da Vallo della Lucania. Il comune ha anche due frazioni: Castinatelli, distante circa quattro chilometri ed Eremiti, distante da Futani sei chilometri. Anticamente erano chiamate casali della \u201cterra di Cuccaro\u201d. Probabilmente erano assegnati al Comune di Cuccaro Vetere.\nInfrastrutture e trasporti.\nFerrovie.\nA circa percorrendo la S.P. 430 passa la linea ferroviaria Salerno-Reggio Calabria Stazione Vallo della Lucania/Castelnuovo Cilento.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele.\nIl comune fa parte della Comunit\u00e0 montana Bussento - Lambro e Mingardo."}
{"id": "29777", "revid": "1543377", "url": "https://it.wikipedia.org/wiki?curid=29777", "title": "Giffoni Sei Casali", "text": "Giffoni Sei Casali (\"Jifuni\" in dialetto locale) \u00e8 un comune italiano di abitanti della provincia di Salerno in Campania.\nGeografia fisica.\nGeologia.\nLe rocce del Monte Eligio, dal punto di vista geologico, sono affioranti\nquelle della vecchia era e di sottosuolo quelle pi\u00f9 recenti.\nStoria.\nIl casale di Capitignano sorse all'epoca della vittoria dei Romani sui Picentini, quando gli abitanti della distrutta \"Picenza\" abbandonarono la pianura per ritirarsi sulle pendici delle montagne. Qui formarono un nucleo abitativo intorno al tempio eretto da Silla al Dio Giove, al fianco del quale furono poste le teste delle statue di Giano e Giunone, mozzate in segno di spregio dai legionari romani. E dall'effigie di Giano (\"Caput Jani\") sembra aver preso il nome il casale pi\u00f9 grande ossia quello di Capitignano.\nDal 1811 al 1860 ha fatto parte del circondario di San Cipriano, appartenente al distretto di Salerno del regno delle Due Sicilie.\nDal 1860 al 1927, durante il Regno d'Italia, ha fatto parte del mandamento di San Cipriano, appartenente al circondario di Salerno.\nNel 1929 venne aggregato al comune di San Cipriano Picentino. Recuper\u00f2 l'autonomia nel 1944.\nSimboli.\nLo stemma e il gonfalone del comune di Giffoni Sei Casali sono stati concessi con decreto del presidente della Repubblica del 17 giugno 1975.\nSociet\u00e0.\nEtnie e minoranze straniere.\nAl 31 dicembre 2007 a Giffoni Sei Casali risultano residenti 75 cittadini stranieri. Le nazionalit\u00e0 principali sono:\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania San Cipriano Picentino - Giffoni Valle Piana - Giffoni Sei Casali dell'arcidiocesi di Salerno-Campagna-Acerno, con tre parrocchie:\nAmministrazione.\nAltre informazioni amministrative.\nIl comune fa parte della Comunit\u00e0 montana Monti Picentini.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nPer quel che riguarda la gestione dell'irrigazione e del miglioramento fondiario, l'ente competente \u00e8 il Consorzio di bonifica in Destra del fiume Sele.\nSport.\nCalcio.\nHanno sede nel comune le societ\u00e0 di calcio: A.S.D. Sei Casali Academy e U.S. Prepezzanese che hanno disputato campionati dilettantistici regionali.\nImpianti sportivi.\nStadio Comunale \"Gregorio Giannattasio\"."}
{"id": "29780", "revid": "1833487", "url": "https://it.wikipedia.org/wiki?curid=29780", "title": "Giungano", "text": "Giungano (\"J\u00f9ngano\" in campano) \u00e8 un comune italiano di abitanti della provincia di Salerno in Campania.\nGeografia fisica.\nClima.\nLa stazione meteorologica pi\u00f9 vicina \u00e8 quella di Capaccio. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,8\u00a0\u00b0C; quella del mese pi\u00f9 caldo, agosto, \u00e8 di +24,4\u00a0\u00b0C.\nStoria.\nDal 1811 al 1860 ha fatto parte del circondario di Capaccio, appartenente al distretto di Campagna del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Capaccio, appartenente al circondario di Campagna.\nSociet\u00e0.\nEtnie e minoranze straniere.\nAl 31 dicembre 2007 a Giungano risultano residenti 41 cittadini stranieri.\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla diocesi di Vallo della Lucania.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29782", "revid": "1833487", "url": "https://it.wikipedia.org/wiki?curid=29782", "title": "Laureana Cilento", "text": "Laureana Cilento \u00e8 un comune italiano di abitanti della provincia di Salerno in Campania.\nGeografia fisica.\nClima.\nLa stazione meteorologica pi\u00f9 vicina \u00e8 quella di Capaccio. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,8\u00a0\u00b0C; quella del mese pi\u00f9 caldo, agosto, \u00e8 di +24,4\u00a0\u00b0C.\nStoria.\nIl borgo, denominato Lauriano, dal 1811 al 1860 ha fatto parte del circondario di Torchiara, appartenente al distretto di Vallo del regno delle Due Sicilie.\nCon l'annessione al regno di Sardegna ha cambiato il toponimo in Laureana Cilento e dal 1860 al 1927, durante il regno d'Italia ha fatto parte del mandamento di Torchiara, appartenente al circondario di Vallo della Lucania.\nGeografia antropica.\nDistanza dal capoluogo (Salerno): 62 chilometri. Il comune di Laureana Cilento confina inoltre con i seguenti 5 comuni, ordinati per distanze crescenti: Lustra (SA) Km. 2.1, Torchiara (SA) Km. 2.7, \nPerdifumo (SA) Km. 4.4, Agropoli (SA) Km. 7.5, Castellabate (SA) Km. 7.8.,\nFrazioni.\nDel comune di Laureana Cilento fanno parte le frazioni di Archi, Matonti, San Martino, mentre Casaliello, Spinelli e Vetrali sono piccoli quartieri della frazione Matonti.\nAmministrazione.\nAltre informazioni amministrative.\nIl comune \u00e8 sede istituzionale della Comunit\u00e0 montana Alento-Monte Stella e fa anche parte dell'Unione dei comuni Alto Cilento.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29783", "revid": "121166663", "url": "https://it.wikipedia.org/wiki?curid=29783", "title": "Laurino", "text": "Laurino \u00e8 un comune italiano di abitanti della provincia di Salerno in Campania.\nGeografia fisica.\nLaurino \u00e8 un caratteristico borgo cilentano che, dall'alto di una collina, a 531 m s.l.m., domina sull'intero paesaggio circostante. Ai piedi della collina scorre il fiume Calore Lucano, proveniente da una sorgente sul Monte Cervati e ricco di fauna molto particolare, basti pensare ad esempio alla presenza della lontra.\nStoria.\nLa prima citazione storica del CASTELLUM DE LAURI, risale all'anno 932. Infatti il suo passato \u00e8 stato pi\u00f9 glorioso del presente, se si riflette sul fatto che nel sec. XII la popolazione superava di gran lunga i 3.500 abitanti, distribuiti sul capoluogo ed altre frazioni: Le Chiane Soprane (Piaggine), Le Chiane Sottane (Valle dell\u2019Angelo), Fogna (Villa Littorio) e Zadalampe, da cui si sono poi sviluppati i paesi circostanti. Oggi, a causa dell'emigrazione, ne conta meno di 1.900.\n Il toponimo Laurino deriva dalla \u201claura\u201d creatasi con l\u2019insediamento di numerosi monaci greci di osservanza basiliana, che vivevano come eremiti nelle numerose grotte della zona.\nNel corso dei secoli le antiche popolazioni hanno lasciato pregevoli testimonianze del loro passaggio, come ci ricordano i due stupendi ponti medievali a schiena d'asino, le rovine del castello Longobardo, gli affreschi e varie opere scolpite in legno della Collegiata di Santa Maria Maggiore. Ricco di vegetazione e natura incontaminata, Laurino era conosciuto in passato come \"La Perla del Calore\".\nDal 1811 al 1860 \u00e8 stato capoluogo dell'omonimo circondario appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia \u00e8 stato capoluogo dell'omonimo mandamento appartenente al Circondario di Vallo della Lucania.\nMonumenti e luoghi d'interesse.\nVi sono:\nAmministrazione.\nAltre informazioni amministrative.\nIl comune fa parte della Comunit\u00e0 montana Calore Salernitano e dell'Unione dei comuni Alto Calore.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele e all'Autorit\u00e0 di bacino interregionale del fiume Sele."}
{"id": "29784", "revid": "1444396", "url": "https://it.wikipedia.org/wiki?curid=29784", "title": "Laurito", "text": "Laurito \u00e8 un comune italiano di 745 abitanti della provincia di Salerno in Campania.\nStoria.\nNel Medioevo Laurito conobbe un periodo di sviluppo economico. Ne sono testimonianza gli affreschi della Cappella di San Filippo, la cui parte pi\u00f9 antica \u00e8 datata nella seconda met\u00e0 del XIII secolo. Gli affreschi sono stati restaurati di recente.\nil feudo venne concesso da Roberto il Guiscardo ad uno dei suoi cavalieri allo scopo di controllare, unitamente ai castelli di Rofrano e di Alfano (non individuato), l'intero territorio.\nDal 1811 al 1860 \u00e8 stato capoluogo dell'omonimo circondario appartenente al distretto di Vallo del regno delle Due Sicilie.\nDal 1860 al 1927, durante il regno d'Italia \u00e8 stato capoluogo dell'omonimo mandamento appartenente al circondario di Vallo della Lucania.\nAmministrazione.\nAltre informazioni amministrative.\nIl comune fa parte della Comunit\u00e0 montana Bussento - Lambro e Mingardo.\nDiscarica in zona Rizzoli.\nNel 2008, infatti, causa emergenza l'allora sindaco di Laurito, Filippo Carro vota, insieme ad altri 49 sindaci, a favore di una delibera del Consorzio rifiuti smaltimento che, insieme ad altri 8 siti, individuava la macchia dei Rizzoli, nel comune di Laurito, per la realizzazione ex novo di una discarica del comprensorio del Cilento.\nL'emergenza, per fortuna, rientra e della discarica a Laurito non se ne fa pi\u00f9 nulla. Si arriva per\u00f2 all'estate 2011: nella provincia di Salerno deve nascere almeno un'altra discarica. Il presidente della Regione Campania, Caldoro, nomina commissario per l'individuazione dei siti e la realizzazione di discariche, il prefetto Tino Vard\u00e8 (gi\u00e0 commissario per Napoli e provincia). Intanto, Cirielli invia una lettera a tutti i sindaci del comprensorio cilentano: devono indicare, entro il 22 agosto, un sito in cui poter far sorgere una discarica. Altrimenti ci penser\u00e0 la Provincia. Risponde solo il sindaco di Laurito. Per Carro, portare quella discarica nel suo comune sarebbe importantissimo: potrebbero sbloccarsi pi\u00f9 facilmente, come lascia intendere qualcuno, i fondi per un impianto Raee (per il recupero di rifiuti di apparecchiature elettriche ed elettroniche) a Laurito, che porterebbe con s\u00e9 14 nuovi posti di lavoro. A maggio 2012 si torner\u00e0 a votare e avere la garanzia di nuovi posti di lavoro, da promettere ai cittadini, sarebbe un punto chiave su cui basare la propria campagna elettorale.\nPrimi sondaggi dicono che la zona scelta \u00e8 irregolare. Per il geologo Ortolani \"un'area geoambientalmente inidonea\". Intanto si pensa ad un \"polo ecologico\" a Vallo della Lucania, in alternativa alla discarica di Laurito. L'assemblea dei sindaci della comunit\u00e0 del Parco del Cilento ha formulato un'ipotesi alternativa alla discarica di Laurito: insediare a Vallo della Lucania un \u201cpolo ecologico\u201d, in cui verranno trattati i rifiuti del Cilento. Ma sul progetto di far sorgere una discarica nel comune al centro del Parco Nazionale del Cilento, iniziano a moltiplicarsi incongruenze, errori e aspetti poco chiari. Di quel sito infatti se ne era parlato gi\u00e0 nel 2008, durante l'emergenza rifiuti regionale. Lo sapevano tutti, anche chi allora non era ancora presidente della Provincia di Salerno (Edmondo Cirielli) e chi oggi presidente del Parco del Cilento non lo \u00e8 pi\u00f9, come il sociologo Domenico De Masi.\nNel 2008, infatti, l'allora sindaco di Laurito, Filippo Carro vota, insieme ad altri 49 sindaci, a favore di una delibera del Consorzio rifiuti smaltimento che, insieme ad altri 8 siti, individuava la macchia dei Rizzoli, nel comune di Laurito, per la realizzazione ex novo di una discarica del comprensorio del Cilento. \u201cEro in dovere, c'era un'emergenza \u2013 dice Carro al fattoquotidiano.it \u2013 e poi non conoscevo neanche quell'area. Poi, non vorrei parlar male delle persone che non ci sono pi\u00f9, ma se la vogliamo dire tutta \u2013 aggiunge Carro \u2013 fu Angelo Vassallo (ex sindaco di Pollica assassinato il 5 settembre 2010) uno dei principali artefici di quella delibera\u201d.\nL'emergenza, per fortuna, rientra e della discarica a Laurito non se ne fa pi\u00f9 nulla. Si arriva per\u00f2 all'estate 2011: nella provincia di Salerno deve nascere almeno un'altra discarica. Il presidente della Regione Campania, Caldoro, nomina commissario per l'individuazione dei siti e la realizzazione di discariche, il prefetto Tino Vard\u00e8 (gi\u00e0 commissario per Napoli e provincia). Intanto, Cirielli invia una lettera a tutti i sindaci del comprensorio cilentano: devono indicare, entro il 22 agosto, un sito in cui poter far sorgere una discarica. Altrimenti ci penser\u00e0 la Provincia. Risponde solo il sindaco di Laurito. Per Carro, portare quella discarica nel suo comune sarebbe importantissimo: potrebbero sbloccarsi pi\u00f9 facilmente, come lascia intendere qualcuno, i fondi per un impianto RAEE (per il recupero di rifiuti di apparecchiature elettriche ed elettroniche) a Laurito, che porterebbe con s\u00e9 14 nuovi posti di lavoro. A maggio 2012 si torner\u00e0 a votare e avere la garanzia di nuovi posti di lavoro, da promettere ai cittadini, sarebbe un punto chiave su cui basare la propria campagna elettorale.\nLa Provincia di Salerno cos\u00ec commissiona al SEED (il gruppo di Ingegneria Sanitaria Ambientale dell'Universit\u00e0 di Salerno), coordinato da Vincenzo Belgiorno, l'individuazione delle discariche. Quattro le ipotesi elaborate: Caggiano, Battipaglia, Nocera Inferiore e Laurito. Per quest'ultimo si parla di \u201cadeguata idoneit\u00e0 dell'area (\u2026) caratterizzata da un elevato indice di naturalit\u00e0 e biodiversit\u00e0\u201d. Solo poche righe che certificano l'idoneit\u00e0 per una discarica. \u201cUno studio, che non definirei neanche tale \u2013 sottolinea il professor Franco Ortolani, ordinario di Geologia all'Universit\u00e0 di Napoli, interpellato dal fattoquotidiano.it \u2013 dal quale si evince che non \u00e8 stato effettuato nemmeno un sopralluogo multidisciplinare. Si sarebbero accorti che la macchia dei Rizzoli \u00e8 un'area ad alto rischio frane, con una morfologia accidentata. Dunque non \u00e8 idonea geoambientalmente \u2013 chiosa Ortolani \u2013 per la realizzazione di una discarica\u201d.\nMa quella discarica s'ha da fare. Anche se non deve essere l'unica, come indicato dal presidente della Provincia, Edmondo Cirielli. \u201cNon potevo permettere \u2013 dice Cirielli \u2013 che nascesse una sola discarica, che un domani potrebbe ospitare i rifiuti dell'intera regione. Non tanto perch\u00e9 \u00e8 al ridosso del Parco, ma perch\u00e9 per arrivare a Laurito bisogna passare da una strada statale, che gi\u00e0 oggi \u00e8 inadeguata per il flusso ordinario di macchine\u201d.\nIl 28 settembre scorso convocato dal commissario Vard\u00e8, il sindaco autorizza i primi carotaggi nella macchia dei Rizzoli.\nPer effetto delle polemiche create ad arte la discarica non verr\u00e0 realizzata, portando alle dimissioni del Commissario Vard\u00e8 ed aggravando le condizioni di emergenza rifiuti della Provincia di Salerno e dell'intera Regione. Dal 2017 gemellata con Agira"}
{"id": "29785", "revid": "399", "url": "https://it.wikipedia.org/wiki?curid=29785", "title": "Laviano", "text": "Laviano \u00e8 un comune italiano di abitanti della provincia di Salerno in Campania nell'alta valle del Sele.\nGeografia fisica.\nTerritorio.\nIl territorio comunale, di 56\u00a0km\u00b2, comprende un'area prevalentemente montuosa situata sull'Appennino Lucano e nell'alta valle del Sele, al confine con la Basilicata.\nClima.\nLa stazione meteorologica pi\u00f9 vicina \u00e8 quella di Stazione meteorologica di Andretta.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,2\u00a0\u00b0C; quella del mese pi\u00f9 caldo, agosto, \u00e8 di +21,9\u00a0\u00b0C.\nStoria.\nDal 1811 al 1860 \u00e8 stato capoluogo dell'omonimo circondario appartenente al distretto di Campagna del regno delle Due Sicilie.\nDal 1860 al 1927, durante il regno d'Italia \u00e8 stato capoluogo dell'omonimo mandamento appartenente al circondario di Campagna.\nTerremoto dell'Irpinia.\nLaviano fu uno dei paesi pi\u00f9 gravemente colpiti dal terremoto dell'Irpinia del 1980. I morti furono 303 (un quinto della popolazione), il patrimonio edilizio quasi completamente distrutto. Fu insignita della medaglia d'oro al merito civile per l'opera di ricostruzione edilizia e sociale approntata.\nOnorificenze.\nData del conferimento: \nSociet\u00e0.\nEtnie e minoranze straniere.\nAl 1\u00ba gennaio 2020 a Laviano risultano residenti 44 cittadini stranieri, pari al 3,19% della popolazione comunale. Le principali nazionalit\u00e0 sono:\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania di Colliano dell'arcidiocesi di Salerno-Campagna-Acerno, con una parrocchia.\nGeografia antropica.\nFrazioni.\nLo statuto comunale di Laviano non menziona alcuna frazione. In base al 14\u00ba Censimento Generale della Popolazione e delle Abitazioni, l'unica localit\u00e0 abitata \u00e8:\nAd oggi la popolazione risiede tutta nel luogo ove era ubicato il vecchio paese, interamente ricostruito in seguito al sisma del novembre 1980.\nI vecchi prefabbricati sono stati invece adibiti in un villaggio anti-stress.\nEconomia.\nTurismo.\nLaviano, nell'alta Valle del Sele, insieme ai comuni di Colliano e Valva \u00e8 parte della Riserva naturale Monti Eremita - Marzano, istituita nel 1993.\nLaviano pu\u00f2 essere considerato un piccolo scrigno per gli amanti del turismo naturalistico, soprattutto dopo l'inaugurazione del \"ponte tibetano\", avvenuta nel giugno 2015. Il ponte tibetano di Laviano \u00e8 sospeso a circa 80 metri d'altezza ed \u00e8 lungo circa 90 metri. \u00c8 situato in uno dei punti pi\u00f9 stretti del \"Vallone delle Conche\" a una quota di circa 512 metri s.l.m..\nInfrastrutture e trasporti.\nMobilit\u00e0 urbana.\nLa mobilit\u00e0 \u00e8 affidata, per quanto riguarda i trasporti extraurbani, alla societ\u00e0 SITA che collega il paese con Salerno e Pescopagano.\nAmministrazione.\nL'attuale sindaco in carica di Laviano \u00e8 Oscar Imbriaco, secondo mandato ad elezione diretta con il 55% dei votanti.\nAltre informazioni amministrative.\nIl comune fa parte della Comunit\u00e0 montana Tanagro - Alto e Medio Sele.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nIn materia di Mercato del lavoro, il comune ricade nel bacino territoriale del Centro per l'impiego di Oliveto Citra.\nSport.\nImpianti sportivi.\nPalestra ex scuola media Attilio D'Antona dove viene praticata dall anno 2017 la pallavolo con la squadra femminile e maschile A.S.D.Laviano Volley"}
{"id": "29786", "revid": "1833487", "url": "https://it.wikipedia.org/wiki?curid=29786", "title": "Lustra", "text": "Lustra \u00e8 un comune italiano di abitanti della provincia di Salerno in Campania.\nGeografia fisica.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nDal 1811 al 1860 ha fatto parte del circondario di Torchiara, appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Torchiara, appartenente al Circondario di Vallo della Lucania.\nMonumenti e luoghi d'interesse.\nCastello baronale nella frazione di Rocca Cilento, sottoposto a restauro negli anni sessanta a cura di Ruggero Moscati.\nAmministrazione.\nAltre informazioni amministrative.\nIl comune fa parte della Comunit\u00e0 montana Alento-Monte Stella e dell'Unione dei comuni Alto Cilento.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29787", "revid": "123345187", "url": "https://it.wikipedia.org/wiki?curid=29787", "title": "Magliano Vetere", "text": "Magliano Vetere \u00e8 un comune italiano di 615 abitanti della provincia di Salerno in Campania. Le sue frazioni sono Capizzo, Magliano Nuovo e la contrada Palazzo Soccorso.\nStoria.\nIl comune di Magliano Vetere, in ragione delle caratteristiche del suo territorio, ha sempre rappresentato un punto di comunicazione strategico tra la Valle del fiume Calore Lucano (situata pi\u00f9 all'interno) e la valle del fiume Alento (pi\u00f9 vicina alla costa cilentana).\nQueste due vallate, infatti, sono separate da una impervia dorsale montuosa, dominata dalla forma tagliente dei monti Vesole, Faito e Chianiello, lungo la quale in passato, l'unica via di comunicazione agevole, era rappresentato dal passo di Preta Perciata (Roccia Bucata) oggi compreso nel comune di Magliano Vetere.\nPertanto, in ragione della sua posizione strategica, in epoche passate Magliano \u00e8 stato un centro molto importante perch\u00e9 permetteva di controllare buona parte dei transiti che dalla costa cilentana si muovevano verso l'interno e viceversa.\nAlcuni ritrovamenti archeologici testimoniano che gi\u00e0 in epoca pre-romana erano presenti dei nuclei abitativi lungo il corso dei fiumi Calore Lucano ed Alento, i quali lambiscono due lati opposti del territorio di Magliano e sono separati, come gi\u00e0 accennato, da un'aspra catena montuosa. Probabilmente si trattava di popolazioni emigrate dalla costa a seguito di eventi bellici o di qualche pestilenza.\nSecondo alcuni storici, Magliano divenne un centro importante e fortificato gi\u00e0 nel VI d.c. per volere dei Goti i quali erano interessati al controllo della strategica via di comunicazione che attraversava il territorio, ma vi \u00e8 da dire che il primo documento storico che cita espressamente Magliano risale ad un periodo successivo ed \u00e8 datato 29 maggio 848, ed \u00e8 presente nel codice Diplomatico Cavese e parla di un atto di acquisto di un frutteto per l'importo di 65 soldi d'oro effettuato dalla comunit\u00e0 di \"Mallianum\".\nUn successivo documento dell'anno 1008, in piena epoca longobarda, fa riferimento a Magliano Vetere quale importante punto strategico per il controllo del valico di Preta Perciata.\nEd infatti, a partire dall'anno 1074, il valico di Preta Perciata risulta essere stato uno dei 14 valichi del Mezzogiorno con diritto di pedaggio ed \u00e8 per questo che il territorio di Magliano \u00e8 stato spesso, nel corso dei secoli, oggetto di contese e trasferimenti di signoria non sempre di facile ricostruzione.\nMagliano fu considerato un centro importante non solo dai Longobardi ma in seguito anche dai Normanni, i quali, quando organizzarono l'amministrazione del territorio locale sotto la Baronia di Novi Velia, decisero che Magliano doveva essere la sede di uno dei quattro Stati in cui era ripartita la predetta Baronia e aggregarono nello Stato di Magliano le universit\u00e0 di Magliano Vetere, Capizzo, Stio e Gorga.\nNel 1230 l'imperatore Federico II ritenne che Magliano non dovesse essere pi\u00f9 un suffeudo di Novi Velia e lo elev\u00f2 al rango di feudo affidandone il governo di Teobaldo di Monteforte. Dopo la congiura dei Baroni del 1245 (cd. congiura di Capaccio) e la distruzione del castello di Capaccio, ove per\u00ec anche il Barone di Magliano, il governo di questo fu affidato dal re Manfredi ai fratelli De Fenicolo.\nNel 1271, con la venuta degli Angioini ,che sconfissero gli Svevi, lo Stato di Magliano viene affidato a Francesco di Monteforte, figlio di Teobaldo. \nDurante la cosiddetta guerra del Vespro tra Angioini e Aragonesi, questi ultimi, invasero le terre di Magliano, trucidarono nobili e poveri.\nNel corso del Quattrocento, forse ad opera di monaci basiliani, furono erette due cappelle rupestri nel territorio di Magliano: la cappella di San Mauro sul Monte Faito a Capizzo e la cappella di Santa Lucia a Magliano Vetere.\nDal 1433 Magliano fu posseduta da Guglielmo Sanseverino, Conte di Capaccio; dal 1489 da Berlingieri Carrafa; dal 1513 da Camillo Pignatelli.\nSecondo alcuni storici, nel 1669 il borgo di Magliano Vetere sarebbe stato bruciato per aver ospitato un brigante e i superstiti si sarebbero rifugiati nei pressi dell'antica rocca costruita dai Goti dando vita al casale di Magliano Nuovo, per poi ricostruire tempo dopo l'antica Magliano Vetere\nL'ultimo feudatario di Magliano fu il barone Nicola, che lo tenne fino all'abolizione della feudalit\u00e0, avvenuta con li leggi eversive della feudalit\u00e0 di inizio Ottocento.\nDal 1811 al 1860 ha fatto parte del circondario di Gioi, appartenente al Distretto di Vallo del Regno delle Due Sicilie.\nDopo l'unit\u00e0 d'Italia, seguendo le direttive impartite dal Generale Enrico Cialdini, nelle zone segnate dal fenomeno del brigantaggio, furono istituiti alcuni corpi di volontari, definiti Guardia Nazionale, posti a difesa del territorio del neonato Stato unitario. Nel corso di tali vicende, anche nei tre borghi di Magliano (Magliano Nuovo, Capizzo e Magliano Vetere), fu istituita la Guardia Nazionale. I corpi di volontari di Magliano, la mattina del 4 giugno 1863, si scontrarono con una banda di briganti, dando vita ad uno degli episodi fratricidi pi\u00f9 drammatici della storia postunitaria del Cilento.\nInfatti, nei territori adiacenti Magliano imperversava la banda borbonica capitanata da Giuseppe Tardio di Piaggine il quale, forte di un manipolo di circa 90 uomini la mattina del 3 giugno 1863 saccheggi\u00f2 il vicino paese di Campora e all'alba del 4 giugno assal\u00ec i comuni di Stio e Gorga, confinanti col comune di Magliano. In seguito, verso le 11 di mattina, la banda mosse verso Magliano Nuovo. All'arrivo dei briganti la guardia nazionale posta a presidio del borgo si dilegu\u00f2 e Tardio e i suoi uomini furono liberi di saccheggiare il borgo ed istigare la popolazione alla lotta. Ma mentre Tardio si attardava a Magliano Nuovo, forse per ben saccheggiare la casa del barone Giovanbattista Pasca, la notizia dell'avvenimento si diffondeva nei paesi vicini mettendo in allarme le caserme dei Reali Carabinieri e il Comando di Linea della Guarnigione Piemontese di Vallo della Lucania.\nCos\u00ec dopo poche ore il borgo di Magliano Nuovo venne circondato da tre lati dai volontari della guardia nazionale di Magliano Vetere al comando di Fortunato Morra, dai Carabinieri di Gioi Cilento e dai militi della guardia nazionale di Stio, Gorga e Vallo della Lucania. Circondato da tre lati, a Tardio, come unica via di uscita, non rimase che la palude stretta tra i monti Ceglie, Faito e Chianiello che cerc\u00f2 disperatamente di raggiungere.\nMa appena fuori dal casale il piccolo esercito di Tardio si trov\u00f2 di fronte le guardie provenienti da Palazzo Soccorso (contrada della stessa Magliano) ed ebbe inizio una furibonda battaglia. Ben presto alle guardie nazionali cominciarono ad arrivare rinforzi dai dintorni e la banda di Tardio incominci\u00f2 ad avere la peggio. A Tardio e ai suoi sopravvissuti non rimase altro da fare che darsi alla fuga. Alcuni briganti vennero catturati, sommariamente processati e giustiziati, ma Tardio e alcuni suoi uomini riuscirono a dileguarsi in direzione di Sacco, per poi giungere a Corleto Monforte ove la banda si sciolse. \nL'episodio, \u00e8 passato alla storia per la drammaticit\u00e0 del combattimento che vide contrapposti uomini provenienti dalle stesse comunit\u00e0 e perch\u00e9, dopo le perdite subite a Magliano Nuovo, Giuseppe Tardio non riusc\u00ec pi\u00f9 ad assalire interi paesi come aveva fatto fino ad allora.\nDal 1860 al 1927, durante il Regno d'Italia Magliano Vetere ha fatto parte del mandamento di Gioi, appartenente al Circondario di Vallo della Lucania.\nA partire dalla seconda met\u00e0 del Novecento, la costruzione di nuove e pi\u00f9 agevoli vie di comunicazione asfaltate nel Cilento ha sensibilmente ridotto l'importanza di Magliano quale importante via di comunicazione e pertanto, il territorio ha fortemente risentito del fenomeno migratorio.\nSimboli.\nLo stemma del Comune si blasona:\nCultura.\nMusei e Gallerie.\nRicerche iniziate nel 1984 ed ancora in corso, hanno consentito agli studiosi di individuare numerosi giacimenti fossiliferi di particolare importanza scientifica sia nel massiccio montuoso degli Alburni che nella dorsale dei monti Vesole-Chianiello.\nIl valore scientifico dei giacimenti fossiliferi e dei ritrovamenti fatti, alcuni dei quali del tutto nuovi per la scienza, insieme alla crescente richiesta di cultura e conoscenza del proprio territorio da parte della popolazione locale e alla necessit\u00e0 di preservarne le peculiari caratteristiche geologico-ambientali che costituiscono Patrimonio Culturale dell'Umanit\u00e0, hanno dato vita ad un iter progettuale per la valorizzazione di questo patrimonio, svoltosi nell'arco di oltre venti anni e oggi concretizzatosi nel Museo Paleontologico di Magliano Vetere. La scelta del luogo \u00e8 stata suggerita dalla presenza in comune di Magliano Vetere di un nuovo sito fossilifero a piante terrestri del Cretaceo.\nL'Istituzione \u00e8 un Centro museale-didattico-scientifico con funzioni di raccolta ed esposizione del materiale fossile ai fini della sua valorizzazione e fruibilit\u00e0 da parte del pubblico e degli specialisti, di progettazione e realizzazione di nuovi studi scientifici, iniziative culturali e campagne di scavo in territorio cilentano, al fine di definire, valorizzare e rendere fruibili al pubblico nuovi percorsi tematici a carattere geo-paleontologico.\nLa superficie espositiva \u00e8 costituita da quattro ampie sale attraverso le quali si svolge un percorso che guida il visitatore dalle prime fasi della formazione dell'Universo, del Sistema Solare e della Terra, sino alla comprensione dei processi geologici che hanno condotto alla formazione dell'Appennino e delle rocce che lo costituiscono. L'evoluzione della Vita sul Pianeta viene riassunta attraverso reperti fossili particolarmente significativi che introducono il tema dei giacimenti fossiliferi cilentani, ampiamente rappresentati nel Museo.\nUn grande diorama interamente percorribile dai gruppi di visitatori ricostruisce nella sala centrale un ambiente del Cretaceo (circa 100 milioni di anni fa) con fauna e flora a grandezza naturale, per consentire al visitatore di \u201cvedere dal vivo e con i propri occhi\u201d i concetti appresi nelle sale espositive.\nUn set di laboratori offre ai visitatori la possibilit\u00e0 di approfondimenti ed esperienze che simulano le attivit\u00e0 di ricerca al microscopio e di scavo sul campo, proprie dei ricercatori paleontologi.\nAmministrazione.\nAltre informazioni amministrative.\nIl Comune \u00e8 retto dal 2016, dal Sindaco facente funzioni Franca Tarallo.\nCon le elezioni dell'11 giugno 2017 \u00e8 stato rieletto Sindaco il Dott. Carmine D'Alessandro e Franca Tarallo nominata Vicesindaco.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele e all'Autorit\u00e0 di bacino interregionale del fiume Sele.\nEventi\nSagra del Cavatiello Maglianese che si tiene dal 31 luglio al 6 agosto di ogni anno"}
{"id": "29788", "revid": "2108263", "url": "https://it.wikipedia.org/wiki?curid=29788", "title": "Federico I di Prussia", "text": "Con la sua ascesa ad un trono regale, Federico di Prussia ottenne di strappare la Prussia dal predominio del vecchio sistema governativo del Sacro Romano Impero, oltre a far diventare il proprio regno uno degli stati principali dell'area tedesca preludendo al ruolo della Prussia nel processo di unificazione ottocentesco.\nBiografia.\nI primi anni.\nNato a K\u00f6nigsberg, era il terzo figlio di Federico Guglielmo I di Brandeburgo e della sua prima moglie Luisa Enrichetta d'Orange, figlia maggiore del principe Federico Enrico d'Orange e di Amalia di Solms-Braunfels. Suo cugino per parte di madre era il re Guglielmo III d'Inghilterra.\nIl 29 luglio venne battezzato nella cappella del castello di K\u00f6nigsberg ma, poich\u00e9 era di costituzione debole e malato, le sue possibilit\u00e0 di sopravvivenza e successione al trono vennero quasi del tutto scartate. Il tutto era peggiorato dopo il parto, in quanto l'ostetrica lo aveva estratto per una spalla deformandolo e rendendolo storpio per il resto della sua vita e facendo s\u00ec che poi il popolo di Berlino lo chiamasse familiarmente \"Fritz pendente\". Contrariamente alle aspettative, per\u00f2, Federico crebbe sano e forte sotto la guida del tutore, Otto von Schwerin, dal momento che i suoi genitori erano frequentemente assenti da Berlino. Schwerin venne affiancato anche dalla perizia di Eberhard von Danckelmann.\nIl 23 marzo 1664a suo padre, certo ormai che il Principato di Halberstadt sarebbe passato per eredit\u00e0 alla sua famiglia, decise di concederlo al maggiore dei suoi figli sopravvissutigli, Carlo Emilio, che precedeva Federico nella successione al trono del Brandeburgo. L'elettore Federico Guglielmo prediligeva molto Carlo Emilio, mentre era meno incline a favorire Federico il quale, a causa dei suoi problemi fisici, era apprezzato con amore incondizionato dalla madre. Quando Federico aveva dieci anni, sua madre Luisa Enrichetta mor\u00ec ed un anno pi\u00f9 tardi suo padre si rispos\u00f2 con Sofia Dorotea di Schleswig-Holstein-Sonderburg-Gl\u00fccksburg. Al contrario di Luisa Enrichetta, Dorotea era una donna di aspetto non particolare e soprattutto aveva un temperamento pi\u00f9 semplice e meno incline alle tenerezze ed \u00e8 per questo che il rapporto tra Federico e la matrigna non fu mai buono.\nFederico nel 1673 si fidanz\u00f2 con l'allora dodicenne Elisabetta Enrichetta d'Assia-Kassel, un'unione questa non dettata da fini dinastici, ma da puro amore.\nEntrato per volere del padre nell'esercito del Brandeburgo, nel 1670 Federico venne nominato capitano di una compagnia a cavallo, ruolo che tuttavia non pot\u00e9 esercitare a causa dei suoi problemi di salute; non ottenne pertanto ulteriori promozioni in tal senso.\nPrincipe ereditario.\nIl 7 dicembre 1674 suo fratello Carlo Emilio mor\u00ec dopo una breve malattia, lasciando il titolo di principe ereditario del Brandeburgo a Federico. Il giovane principe, il cui ruolo ora era diventato primario nella casata degli Hohenzollern, accompagn\u00f2 subito il padre nella Seconda guerra del nord e nelle campagne militari in Pomerania tra il 1675 ed il 1678, oltre alla spedizione contro la Svezia del 1679. Sopravvissuto ad una grave malattia, Federico decise di ritirarsi dal campo di battaglia e spos\u00f2 la principessa Elisabetta Enrichetta il 13 agosto 1679 a Potsdam, ritirandosi poi nel castello di K\u00f6penick, dove la coppia visse appartata.\nIl rapporto tra Federico e suo padre si deterior\u00f2 ulteriormente negli ultimi anni, quando la successione del giovane principe ormai stava approssimandosi; questa rivalit\u00e0 emerse in maniera prorompente anche nel testamento dell'elettore Federico Guglielmo che, non potendo negare a Federico la primogenitura, favor\u00ec largamente i figli nati dal suo secondo matrimonio, costringendo Federico a dividere le proprie terre con i suoi fratelli.\nElisabetta Enrichetta mor\u00ec di vaiolo il 7 luglio 1683 durante la gravidanza e quando anche l'infezione venne debellata, ma ormai sua moglie stava morendo, a Federico venne permesso di visitarla, tenendo poi un lutto strettissimo. L'anno successivo, Federico si rispos\u00f2 con la quindicenne Sofia Carlotta di Hannover, matrimonio da cui il 15 agosto 1688 nacque Federico Guglielmo, futuro erede al trono.\nNel 1686 giunse alla corte di Berlino l'inviato austriaco barone Fridag von Goedens zu Nutze per portare novella del fatto che l'imperatore Leopoldo I, avendo visto come il principe elettore aveva accolto l'anno precedente gli esuli ugonotti dalla Francia, aveva deciso di far tornare la Slesia entro i domini degli Asburgo. Questa regione era stata ceduta all'elettore dall'imperatore per ricompensarlo dell'aiuto che egli aveva concesso contro la Francia. Quest'ultima azione intrapresa ai danni del Brandeburgo era ovviamente una chiara intenzione dell'imperatore di limitare l'influenza e l'espansione della potenza prussiana. Dopo la morte di suo padre, Federico dichiar\u00f2 nullo quel contratto e gett\u00f2 quindi le basi per la Prima guerra di Slesia, che sar\u00e0 intrapresa poi da suo nipote Federico il Grande.\nIl 7 aprile 1687 mor\u00ec Luigi, fratello minore di Federico. Il principe ereditario entr\u00f2 quindi a far parte del consiglio privato del padre, pur con qualche riserva da parte del genitore, che seguitava a non vederlo di buon occhio. Nonostante la diffidenza reciproca tra i due, il ruolo di Federico era divenuto preminente al trono.\nPrincipe elettore.\nFederico Guglielmo mor\u00ec il 9 maggio 1688 e, una settimana dopo la sua morte, il consiglio venne presieduto per la prima volta da Federico, che discusse nell'ordine del giorno dell'apertura del testamento di suo padre. Contrariamente alle disposizioni di suo padre ed alla legge prussiana, Federico era intenzionato a non dividere i territori paterni tra lui ed i suoi fratelli, al fine di preservare la potenza e l'unit\u00e0 nazionale che il Brandeburgo aveva da poco tempo consolidato nell'area germanica. Di comune accordo con la matrigna, dunque, Federico III decise di consentire al maggiore dei suoi fratellastri, Filippo Guglielmo, di riacquistare a proprie spese il territorio del margraviato di Schwedt (un tempo parte del Brandeburgo e che il loro padre, Federico Guglielmo, aveva venduto per mancanza di fondi), al fine di costituirne uno stato e accantonare le ambizioni dei fratelli sulla corona del Brandeburgo.\nPrese le redini del governo, l'elettore Federico III support\u00f2 la Guerra della Grande Alleanza contro la Francia nel novembre del 1688 e, da quell'anno al 1697, prese parte alla Guerra di Successione palatina, inviando delle truppe a favore degli imperiali. Fu in questi scontri (e nello specifico nell'assedio di Kaiserwerth ed in quello di Bonn) che Federico III dimostr\u00f2 il proprio valore militare ed il proprio coraggio, che da sempre erano rimasti sommessi a causa dei suoi difetti fisici, iniziando ad essere apprezzato anche da molti militari al suo seguito. Fu da quegli anni che inizi\u00f2 a balenare nella mente di Federico III l'idea di costituire uno stato di maggior peso e possibilmente di raggiungere anche il rango di regno, grazie anche all'aiuto della moglie Sofia Carlotta di Hannover, donna intelligente ed emancipata. Le prime consultazioni che egli avvi\u00f2 presso la corte viennese, gli valsero un netto rifiuto, il che port\u00f2 Federico III ad avere un atteggiamento meno accondiscendente nei confronti dell'imperatore. Nel 1697 egli fece arrestare il primo ministro Denckelman per cospirazione nei suoi confronti e lo fece deportare nella cittadella di Spandau, ove rimarr\u00e0 sino al 1707. Con questo atto Federico III colse l'occasione per riformare anche il proprio consiglio privato e privarlo di alcuni poteri decisionali, posizione utile per il futuro del suo stato e per l'affermazione dell'assolutismo in Prussia.\nDopo la morte di Carlo II d'Asburgo, re di Spagna, il 1\u00ba novembre 1700, si apr\u00ec una controversia sulla sua successione al trono, il che dest\u00f2 l'attenzione dell'elettore Federico III perch\u00e9 certamente gli Asburgo avrebbero avuto bisogno di nuovi alleati per la guerra contro la Francia. Come previsto dall'elettore, infatti, l'imperatore Leopoldo I si rivolse a lui per richiedere un aiuto nella guerra contro i Borboni per l'acquisizione del trono spagnolo, e per tutta risposta Federico III ripropose la questione della concessione del titolo regio. Pressato da ingenti difficolt\u00e0 economiche, l'imperatore cedette alle pressioni del margravio di Brandeburgo e gli concesse il titolo di re. Federico, in cambio, avrebbe dovuto pagare 2.000.000 di ducati all'imperatore Leopoldo I, oltre a 600.000 ducati al clero tedesco e 20.000 talleri ai gesuiti per l'intercessione di padre Wolf presso la corte viennese. Federico prese le parti dell'imperatore nella guerra spagnola con 8.000 soldati prussiani.\nRe \"in\" Prussia.\nIl 13 dicembre 1700 l'elettore Federico III di Brandeburgo ricevette l'autorizzazione definitiva dell'imperatore Leopoldo I ad essere eletto alla carica di re. Il titolo preciso che venne assegnato era quello di \"Re \"in\" Prussia\" e non \"Re di Prussia\", in quanto comunque l'autorit\u00e0 regia rimaneva sottoposta a quella dell'Imperatore del Sacro Romano Impero di cui il re, quale elettore del Brandeburgo, era suo vassallo (solo suo nipote, Federico II di Prussia, sar\u00e0 il primo re prussiano a rendersi completamente indipendente dall'Impero ed a poter utilizzare la titolatura di \"Re di Prussia\"). Per sostenere la propria tesi, inoltre, Federico aveva addotto il fatto che in effetti la Prussia non era mai appartenuta al Sacro Romano Impero e come tale non vi erano ostacoli per l'imperatore nel concedergli il titolo regale. Federico venne aiutato nei negoziati da Charles Ancillon.\nL'incoronazione di Federico III (che ora assunse il nome di Federico I), ebbe luogo il 18 gennaio 1701 al castello di K\u00f6nigsberg. Il Papa, ad ogni modo, non accett\u00f2 mai l'incoronazione a re di Federico di Brandeburgo, innanzitutto perch\u00e9 la Prussia era uno stato luterano dal 1525 e inoltre perch\u00e9 il padre di Federico, l'elettore Federico Guglielmo, aveva rappresentato la fazione protestante contro le pretese del papato alla Pace di Vestfalia. Per tutta risposta alla politica di opposizione dello Stato Pontificio, Federico I decise al momento della sua incoronazione di farsi ungere, come da tradizione, con olio da due pastori protestanti.\nNel 1702, Federico I eredit\u00f2 da Guglielmo III d'Orange le contee di Lingen e Moers, confluite poi nella contea di Tecklenburg, acquisita poi da Federico nel 1707. Dal momento che Federico era calvinista, nel 1707 venne eletto anche principe di Neuch\u00e2tel, riconosciuto dal Trattato di Utrecht del 1713 a livello internazionale. Per questo motivo Federico ed i suoi discendenti porteranno anche i titolo di \"principe sovrano di Orange, Neuch\u00e2tel e Valangin\", consolidando ulteriormente l'influenza della casata degli Hohenzollern in Europa. Dopo la morte della seconda moglie Sofia Carlotta nel gennaio del 1705, a 36 anni, Federico spos\u00f2 la ventiquattrenne Sofia Luisa di Meclemburgo il 27 novembre 1708.\nDal 2 luglio al 17 luglio 1709 Federico presenzi\u00f2 a Potsdam all'incontro dei tre re; egli accolse nella propria residenza Augusto II di Sassonia e Federico IV di Danimarca, accogliendoli con grandi festeggiamenti, al fine di realizzare dei contratti di aiuto reciproco anche a livello militare.\nFederico I mor\u00ec a Berlino il 25 febbraio 1713 e gli succedette Federico Guglielmo I, il suo primogenito. Il suo corpo venne sepolto in una preziosa tomba barocca decorata in oro nel duomo di Berlino.\nLa politica di Federico I.\nLa politica culturale.\nFederico incentr\u00f2 la sua politica interna sulla cultura architettonica e sull'istruzione, al fine di porsi al pari con le altre grandi potenze europee. Nel 1696, ancora principe-elettore, si preoccup\u00f2 di fondare l'Accademia d'arte, scultura e architettura di Berlino, oltre all'universit\u00e0 di Hall nel 1694, la \"Kurf\u00fcrstlich Brandenburgische Societ\u00e4t der Wissenschaften\" (pi\u00f9 tardi Reale Accademia delle scienze prussiana) nel 1700, espandendo anche la biblioteca reale di Berlino. Durante il suo regno la Prussia divenne un richiamo per molti artisti, scienziati e letterati e fu proprio poco dopo la sua incoronazione che incaric\u00f2 lo scultore di corte Andreas Schl\u00fcter della creazione della famosa \"camera d'ambra\", una delle meraviglie dell'epoca moderna nella composizione artistica e nell'arte dell'intaglio.\nEgli si concentr\u00f2 anche nell'ampliamento e nella ristrutturazione del castello di Berlino, al fine di farne una grande residenza barocca per s\u00e9, per la sua famiglia e per la sua corte. Fu sempre Andreas Schl\u00fcter, in qualit\u00e0 di architetto, a ricostruire il palazzo cittadino nella capitale, creando tra il 1695 ed il 1697 una delle pi\u00f9 sontuose residenze prussiane dell'epoca, oltre alla \"Zeughaus\" nel 1694, il castello di Monbijou (1703) e quello di Charlottenburg dal 1695.\nNel complesso il suo periodo di regno pu\u00f2 essere considerato una delle ere pi\u00f9 ricche di storia culturale per il Brandeburgo, non senza i numerosi contraccolpi che questo sfarzo e la ricercatezza delle raffinatezze a corte comport\u00f2 per la popolazione meno abbiente.\nLa politica fiscale.\nSotto il governo di Federico I, si apr\u00ec dal 1697 lo scandalo della cattiva amministrazione delle finanze statali da parte del primo ministro Johann Kasimir Kolbe von Wartenberg e del ministro delle finanze conte Wittgenstein e del suo successore conte Wartensleben. A peggiorare la gi\u00e0 traballante situazione economica, la costruzione dei castelli di Berlino, Potsdam, K\u00f6penick, Lietzenburg e altri, oltre alle feste sontuose, i gioielli e le raffinatezze di corte, ingigant\u00ec ulteriormente la situazione, superando di gran lunga il bilancio statale annuo nelle entrate (nell'anno 1712, su un totale di entrate di 4.000.000 di talleri, 561.000 erano destinati alle spese per la corte). Questo fatto port\u00f2 ad un aumento della pressione fiscale, che and\u00f2 ovviamente a gravare sulla parte della popolazione delle campagne che costituiva gran parte della cittadinanza.\nIl giudizio storico.\nFederico I di Prussia viene oggi perlopi\u00f9 trascurato dalla storiografia. Cos\u00ec come egli era rimasto sin dalla giovent\u00f9 all'ombra del padre, il Grande elettore, la storiografia dar\u00e0 sempre maggior peso a suo figlio, \"il re soldato\", e soprattutto a suo nipote Federico il Grande.\nI principali giudizi sul suo operato come sovrano illuminato ci pervengono proprio da suo nipote Federico II di Prussia, che comment\u00f2 cos\u00ec la figura di suo nonno:\nEscluso per il resto dalla critica, questo verdetto su Federico I venne ripreso nel XX secolo, protendendo all'esaltazione del ruolo centrale della monarchia prussiana alla guida poi del popolo tedesco ed all'unit\u00e0 nazionale.\nMatrimoni ed eredi.\nPrimo matrimonio.\nSpos\u00f2, il 23 agosto 1679 a Potsdam, Elisabetta Enrichetta d'Assia-Kassel, figlia di Guglielmo VI d'Assia-Kassel. Ebbero una figlia:\nSecondo matrimonio.\nSpos\u00f2, l'8 settembre 1684, Sofia Carlotta di Hannover, figlia di Ernesto Augusto di Brunswick-L\u00fcneburg. Ebbero tre figli:\nTerzo matrimonio.\nSpos\u00f2, il 28 novembre 1708, Sofia Luisa di Meclemburgo-Schwerin, figlia di Federico di Meclemburgo-Schwerin, dalla quale per\u00f2 non ebbe figli."}
{"id": "29790", "revid": "76069", "url": "https://it.wikipedia.org/wiki?curid=29790", "title": "Acquanegra Cremonese", "text": "Acquanegra Cremonese (\"Cuan\u00e9gra\" in dialetto cremonese) \u00e8 un comune italiano di 1.174 abitanti della provincia di Cremona, in Lombardia.\nStoria.\nIl luogo ove sorge il paese era anticamente occupato dal \"Lago Gerundo\", una sorta di grande palude formata dalle acque straripanti dei fiumi Adda, Po e Serio. Grazie all'intervento dell'uomo nel corso dei secoli, nonch\u00e9 al naturale cambiamento del corso dei fiumi che lo alimentavano, il Lago Gerundo and\u00f2 prosciugandosi favorendo la nascita di aggregazioni umane. \nPur avendo il nome una chiara matrice latina (Aqua Nigra = acqua nera, sporca, evidentemente riferito alla presenza delle acque del citato lago Gerundo), non vi sono notizie certe sulla sua origine, anche se in una localit\u00e0 del paese sono state trovate ceramiche risalenti all'et\u00e0 del bronzo.\nSociet\u00e0.\nIstituzioni, enti e associazioni.\nNel Paese \u00e8 attiva da circa trent'anni un'associazione denominata \"Pro Loco\" che si prefigge di valorizzare le risorse storico-culturali del territorio anche promuovendo momenti di socializzazione e feste paesane.\nInfrastrutture e trasporti.\nFerrovie.\nIl paese \u00e8 servito da una propria stazione ferroviaria che espleta sia il servizio merci che quello passeggeri.\nLa stazione si trova sulla ferrovia Pavia-Cremona.\nSport.\nIn campo sportivo il paese \u00e8 rappresentato dal 1970 dalla societ\u00e0 di calcio locale che porta lo stesso nome del paese e che in passato ha dato vita a emblematiche sfide con la squadra del Fengo, rappresentante della vicina frazione."}
{"id": "29792", "revid": "287204", "url": "https://it.wikipedia.org/wiki?curid=29792", "title": "Moio della Civitella", "text": "Moio della Civitella \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nCentro agricolo del basso Cilento, situato alle falde nordoccidentali del Monte Sacro (1705 m), nell'alta valle del torrente Badolato, affluente di sinistra del fiume Alento. L'abitato si addossa alle pendici del monte Civitella (818 m).\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nSulla sommit\u00e0 del colle sono stati scavati i resti di mura greche e di costruzioni di et\u00e0 romana. In et\u00e0 magnogreca, vi era ubicato un avamposto difensivo (\"phrourion\") della citt\u00e0 di Elea, aperto sull'entroterra dell'attuale Cilento, strategicamente collocato e ben munito di fortificazioni, poich\u00e9 destinato a proteggere dai Lucani l'esiguo territorio agricolo di cui poteva disporre la \"chora\" della polis eleate, la cui vocazione restava essenzialmente marittima e commerciale. La \"civitella\" esibisce ritrovamenti riferibili a un'epoca tardo arcaica, mentre pi\u00f9 recente \u00e8 la costruzione della cinta muraria ad anello, avvenuta a cavallo tra V e IV secolo a.C..\nI resti della rocca greca fortificata sono costituiti da grossi blocchi regolarmente squadrati, disposti in opera pseudoisodoma con eccellente tecnica muraria.\nLa fortificazione (proteichisma) si conserva per gran parte del perimetro di circa ottocento metri. Sul versante meridionale, dominante i valichi montani, si distingue una porta (porta sud) particolarmente munita, articolata e rifinita del secolo IV a.C., laddove sul lato orientale le fortificazioni assumono notevole spessore e imponenza.\nNell'area interna si intravedono resti di abitazioni e di una area sacra (?). Una cappella, probabilmente dei secoli XIV-XV, \u00e8 oggi completamente trasformata da costruzioni e rifacimenti del secolo scorso.\nNel Medioevo Moio, molto probabilmente, appartenne come casale a Vallo della Lucania. Nel secolo XVIII il borgo era possesso della famiglia Pepe con il titolo di baronia.\nDal 1811 al 1860 ha fatto parte del circondario di Vallo, appartenente all'omonimo distretto del Regno delle Due Sicilie.\nDopo l'annessione al Regno d'Italia, per distinguersi dagli altri comuni con toponimi simili, il nome del comune fu mutato da \"Moio\" a quello attuale Ha fatto parte del mandamento di Vallo della Lucania, appartenente all'omonimo circondario.\nDal 1928 al 1945 il comune fu aggregato a quello di Vallo della Lucania.\nCultura.\nEventi.\nMojoca.\nNel primo weekend di agosto si svolge nel Comune la manifestazione Mojoca Festival. Un evento culturale all'aperto che raccoglie nel centro storico del paese acrobati, giocolieri, musicisti, clown e artisti di strada nazionali ed internazionali\nEconomia.\nLa maggior parte della superficie agraria \u00e8 interessata dalle colture della vite, dell'olivo e dei cereali. Estesi sono i boschi di castagno e i pascoli che favoriscono l'allevamento dei bovini, ovini e suini. Vi operano anche aziende artigiane nei settori alimentari, del vestiario e del legno\nAmministrazione.\nAltre informazioni amministrative.\nIl comune fa parte della comunit\u00e0 montana Gelbison e Cervati e dell'unione dei comuni Valle dell'Alento.\nLe competenze in materia di difesa del suolo sono delegate dalla Campania all'autorit\u00e0 di bacino regionale Sinistra Sele e all'autorit\u00e0 di bacino interregionale del fiume Sele."}
{"id": "29795", "revid": "1632387", "url": "https://it.wikipedia.org/wiki?curid=29795", "title": "Montecorice", "text": "Montecorice (detto \"Mundacorici\" in dialetto cilentano) \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nCentro agricolo del basso Cilento, situato sul versante rivolto al Tirreno della catena costiera che culmina con il monte della Stella (1131 m). L'abitato sorge in pendio, in una conca del fianco destro della valle del rio Roviscelli.\nAgnone sorge sul mare, lungo la regionale 267 del Cilento, al margine di una breve pianura alluvionale formata dalla foce del rio Lavis, nella cui valle si trova Ortodonico.\nStoria.\n\u00c8 probabile che il borgo si sia venuto formando intorno al monastero di Sant'Arcangelo, esistente gi\u00e0 nel secolo X. Rimase sempre tuttavia un piccolo casale, citato nel 1532 e poi nel 1669 con il nome di Mont'Acorice.\nNel secolo XVIII era possesso della famiglia Giordano con il titolo di ducato.\nDurante il Regno di Napoli e il Regno delle Due Sicilie fu un casale amministrato dal comune di Ortodonico. Dal 1811 al 1860 ha fatto parte del circondario di Castellabate, appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Castellabate appartenente al Circondario di Vallo della Lucania.\nNel 1930 il comune cambi\u00f2 la denominazione in Montecorice e Ortodonico divenne frazione.\nGeografia antropica.\nFrazioni.\nIn base allo statuto comunale di Montecorice, le frazioni sono:\nLocalit\u00e0.\nElenco delle localit\u00e0 come riportato nello Statuto del Comune di Montecorice:\nEconomia.\nLa principale risorsa \u00e8 tuttora l'agricoltura (olive, fichi, uva da vino e frutta), l'allevamento del bestiame e la pesca. Vi sono impianti enologici, frantoi oleari e laboratori di prodotti tipici locali: dolciumi, liquori e salumi. \nIl turismo estivo \u00e8 molto sviluppato nelle frazioni di Case del Conte e Agnone Cilento.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29796", "revid": "580", "url": "https://it.wikipedia.org/wiki?curid=29796", "title": "Agnadello", "text": "Agnadello (\"Agnad\u00e8l\" o \"Gnid\u00e8l\" in dialetto cremasco) \u00e8 un comune italiano di abitanti della provincia di Cremona, in Lombardia. Il comune si trova sul confine tra la provincia di Bergamo e la provincia di Cremona\nGeografia fisica.\nTerritorio.\nIl territorio comunale \u00e8 totalmente pianeggiante. Il livello fondamentale della pianura varia tra i 91,7 e i 99,8 m s.l.m. Il reticolo idrico \u00e8 composto da numerose rogge di origine risorgiva, tra le quali emerge per maggior imponenza il fiume Tormo, che attraversa da nord a sud anche l'abitato.\nClima.\nLa temperatura media di gennaio si attesta intorno ad 1\u00a0\u00b0C, quella media del mese di luglio \u00e8 pari a 24,5\u00a0\u00b0C. Il clima \u00e8 di tipo temperato continentale con precipitazioni pi\u00f9 frequenti in autunno e primavera e con l'inverno pi\u00f9 siccitoso dell'estate.\nIl limite massimo consentito per l'accensione dei riscaldamenti \u00e8 di 14 ore giornaliere, dal 15 ottobre al 15 aprile.\nOrigini del nome.\nUn'etimologia popolare fa derivare il toponimo Agnadello da \"Acquadello\", cio\u00e8 paese dell'acqua, con riferimento ai numerosi fontanili che caratterizzano la zona. Secondo alcuni studiosi di toponomastica, invece, Agnadello deriva dal latino \"Agnadellum\", diminutivo di \"Agnano\", a sua volta derivato dal gentilizio romano \"Annius\". Il significato letterale del nome Agnadello sarebbe perci\u00f2: piccolo podere di \"Annius\". Secondo altri, invece, deriverebbe da \"acmen\" (variazione di acumen) da cui deriva \"agmen\", vocabolo tardo-latino che significa altura, sommit\u00e0 o forse da \"amnis\" (fiume).\nStoria.\nIl Medioevo.\nIl pi\u00f9 antico documento in cui \u00e8 citato il nome di Agnadello risale probabilmente al 1046 ed \u00e8 rappresentato da un decreto in lingua latina inviato dall'imperatore Enrico III al vescovo Ubaldo di Cremona. In tale documento sono nominati anche altri paesi della zona e Agnadello \u00e8 citato con l'appellativo di \"Castrum\".\nNel 1300 iniziarono opere di canalizzazione in rogge, tutt'oggi presenti, delle acque del fiume Adda. Scoppiarono liti tra i comuni a tal proposito perch\u00e9 ognuno voleva far passare le rogge dal proprio paese per sostenerne il settore agricolo e ci\u00f2 continu\u00f2 fino al secolo successivo quando, sotto il dominio dei Visconti prima e degli Sforza poi, si diede inizio alla realizzazione al progetto.\nNel 1414 Agnadello venne concesso in feudo, insieme con Pandino, Misano di Gera d'Adda e Crema, a Giorgio Benzoni, successore dei fratelli Paolo e Bartolomeo Benzoni, Signori di Crema dal 12 novembre 1403.\nPoco tempo dopo, nel 1423, tutto il territorio della Gera d'Adda pass\u00f2 sotto l'influenza del Ducato di Milano sotto il dominio della famiglia Visconti fino al 1447.\nDurante la seconda met\u00e0 del XV secolo la Gera d'Adda fu contesa dalla Repubblica di Venezia e dal Ducato di Milano guidato dagli Sforza.\nBattaglia di Agnadello.\nAntefatto.\nNel 1500 il re di Francia Luigi XII, con l'aiuto della Repubblica Veneta, invase e conquist\u00f2 con le sue truppe il Ducato di Milano, il Cremasco e la Gera d'Adda che passarono sotto il dominio dei Veneziani. Le mire espansionistiche di questi ultimi per\u00f2, li posero ben presto in contrasto con gli alleati Francesi. A met\u00e0 aprile del 1509, l'alleanza si ruppe e re Luigi XII dichiar\u00f2 quindi guerra a Venezia.\nLa battaglia.\nUn evento di rilevanza storica verificatosi ad Agnadello fu la battaglia del 14 maggio 1509 combattutasi tra la Repubblica di Venezia ed i Francesi.\nL'esercito veneziano, guidato da Niccol\u00f2 di Pitigliano e Bartolomeo d'Alviano, e composto da 2.000 uomini d'armi, 3.000 cavalieri, 30.000 fanti, 29 cannoni d'assedio e 120 cannoni da campo si oppose all'esercito francese, formato da 2.000 uomini d'arme, 18.000 fanti, 600 cavalieri e 67 pezzi grossi d'artiglieria.\nI francesi attraversarono l'Adda a Cassano d'Adda con 600 fanti ed alcune centinaia di cavalieri, occupando prima Rivolta d'Adda, per poi puntare su Treviglio, cinta d'assedio in quanto occupata dai veneziani. Incominciarono cos\u00ec ad abbattere le mura con l'artiglieria pesante, ed il borgo si arrese in breve tempo. A presidiarla rimasero solo 1.600 fanti, mentre il grosso dell'esercito francese rientr\u00f2 a Milano per attendere l'arrivo del re di Francia, avvenuto il 1\u00ba maggio 1509.\nA seguito di tale scelte militari la Gera d'Adda rimase del tutto sguarnita. I Veneziani, accortisi di questo fatto, decisero di contrattaccare per riconquistare i territori perduti in breve tempo e, da Fontanella, dove erano accampati, marciarono verso Rivolta e la occuparono.\nSi spostarono poi velocemente verso Treviglio; l\u00e0 giunti, bombardarono le sue mura per un giorno intero, fino ad aprire una breccia e, malgrado, l'eroica difesa dei Francesi e dei Trevigliesi, la citt\u00e0 si arrese. La citt\u00e0 fu saccheggiata ed incendiata: neanche le chiese e i conventi furono risparmiati. Il sacco di Treviglio fu per\u00f2 un grosso errore commesso dal comandante Bartolomeo d'Alviano, dato che molti dei suoi soldati disertarono per andare a vendere la refurtiva.\nL'8 maggio il re Luigi XII part\u00ec da Milano per soccorrere Treviglio. L'esercito era diviso in tre parti: l'avanguardia comandata da Charles II d'Amboise, il nucleo centrale guidato dal re e la retroguardia del maresciallo Gian Giacomo Trivulzio.\nGiunto a Cassano d'Adda il re fece costruire due ponti sull'Adda: sul primo pass\u00f2 la cavalleria, sull'altro la fanteria. I Francesi si accamparono a tre chilometri dai Veneziani e su ordine del re distrussero i ponti per impedire ogni possibile forma di ritirata ai propri soldati.\nL'11 maggio i Francesi riconquistarono Rivolta d'Adda, saccheggiandola. Nel frattempo l'esercito veneziano lasci\u00f2 Treviglio per dirigersi a sud verso Pandino e preparare cos\u00ec le difese. Il re francese, avvisato dalle spie delle intenzioni dei Veneziani, part\u00ec immediatamente anch'egli alla volta di Pandino per giungere al borgo prima dei veneti.\nAnche l'esercito veneziano era diviso in tre parti: l'avanguardia, il nucleo centrale e la retroguardia, comandata da Bartolomeo d'Alviano e costituita da 500 cavalieri e 10.000 fanti.\nNel primo pomeriggio del 14 maggio l'avanguardia francese guidata dal signore di D'Amboise, giunse presso Mirabello, una cascina alle porte di Agnadello dove era accampata la retroguardia veneta. I Francesi cominciarono a sparare con l'artiglieria, e il comandante dei Veneziani mand\u00f2 dei messaggeri a Pandino per chiedere aiuto al resto dell'esercito, preparando nel frattempo i propri soldati al combattimento.\nDa Pandino gli fu ordinato di non attaccare, ma di retrocedere per ricongiungersi a loro. Nonostante gli ordini ricevuti l'Alviano ordin\u00f2 di attaccare.\nInizialmente il combattimento fu dominato dai Veneziani fino a quando non giunse il grosso dell'esercito francese comandato dal re; le sorti della battaglia allora cambiarono ed i Veneziani si ritirarono verso un luogo pi\u00f9 favorevole a posizionare la loro artiglieria (luogo dove oggi sorge la cascina Mirabellino); ma accortisi di questa intenzione, i Francesi li precedettero e giunsero per primi sul posto.\nVerso le ore 16, inoltre, si scaten\u00f2 un violento nubifragio che contribu\u00ec ad accrescere le difficolt\u00e0 della fanteria veneziana gi\u00e0 circondata dalla cavalleria nemica. Dopo tre ore di battaglia le truppe francesi ebbero il sopravvento e infransero le difese dei Veneziani gridando: \"Vittoria! Vittoria!\". Poco dopo gran parte dei Veneziani ruppe le file, fuggendo e segnando cos\u00ec la disfatta.\nConseguenze.\nLa battaglia dur\u00f2 dalle ore 14 fino alle 18; e sul campo si contarono circa 14.600 morti. Il bottino ricavato fu cospicuo: tra i molti prigionieri vi fu il comandante Bartolomeo d'Alviano, ferito da un colpo di lancia, che rimase agli arresti in Francia per ben quattro anni.\nIn seguito alla vittoria francese, tutta la Gera D'Adda fu dichiarata contea e data in possesso ad un nobile francese di nome Arturo Gauffier conte di Estampes, nel 1516.\nSul campo di battaglia, Luigi XII fece erigere una cappellina dedicata a S. Maria della Vittoria, contenente un affresco di pregevole fattura raffigurante Maria, il Bambino e i Santi, attualmente conservato nella chiesetta seicentesca della cascina Costa vecchia (detta anche Costa Cremasca).\nLa cappella di Luigi XII, intitolata \"ai Morti della Vittoria\" divenne luogo di devozione per gli abitanti di Agnadello e dei paesi circostanti.\nLeggende.\nAttorno al racconto della battaglia, sorsero anche delle leggende. Tra le principali si ricorda quella riguardante l'intervento della Madonna, invocata dal re dei Francesi, che fece nevicare bench\u00e9 fosse maggio, e ostacol\u00f2 cos\u00ec le manovre dei Veneziani, e un'altra che parla di un cannone colmo di monete d'oro sepolto in zona.\n\"Madonna della neve\": si racconta che, se pur fosse agosto (il 5) , si mise a nevicare, per opera della Madonna. La neve, divent\u00f2 rossa, per il sangue dei caduti. Si dice che cos\u00ec cess\u00f2 la Battaglia di Agnadello.\nDal XVI secolo al 1600.\nDopo le vicende della battaglia, il territorio fu annesso a quello di Milano, sotto il dominio di Luigi XII, re di Francia. Con la sua morte, nel 1513, il trono pass\u00f2 al giovane Francesco I che, avendo un gran desiderio di emulare il suo predecessore nelle imprese guerresche, scese senza indugi in Italia per riprendersi il Ducato di Milano che gli Svizzeri, nel frattempo, avevano affidato a Massimiliano Sforza. Per riuscire nell'impresa il sovrano francese cerc\u00f2 l'alleanza dell'antica nemica Venezia, promettendo in cambio proprio la Gera d'Adda ed altre citt\u00e0 contese della Lombardia.\nA Melegnano (nota ai tempi come Marignano) i Francesi alleati con l'armata veneziana agli ordini di Bartolomeo d'Alviano, ottennero un'importante vittoria contro le truppe svizzere assoldate da Massimiliano Sforza. Per ricordare i numerosi caduti in questa dura battaglia, a Melegnano si celebra annualmente la Festa detta del Perdono e da ci\u00f2 ha origine la frase: \"Il perdono \u00e8 a Melegnano\", rivolta ad autori di azioni non giustificabili.\nCon questa vittoria la Francia riprendeva il dominio sul Ducato di Milano nel 1515. La pace, tuttavia, in questi territori che rivestivano un certo interesse strategico, non fu duratura: solo un anno dopo, infatti, l'imperatore Massimiliano d'Austria condusse un'offensiva contro i Francesi, in Lombardia, riuscendo a impossessarsi di Milano che fu affidata al potere di Francesco Sforza. I Francesi rimasero accampati a Cremona, mentre a Milano erano concentrate le forze asburgiche.\nNel frattempo sul trono di Spagna era salito il giovanissimo Carlo d'Asburgo che, in breve tempo, riun\u00ec sotto la sua corona enormi territori, facendosi proclamare imperatore con il nome di Carlo V. \u00c8 curioso notare che ad Agnadello \u00e8 molto usuale la frase \"ai tempi di Carlo Cudiga (o Codiga)\" per indicare qualcosa di vetusto e non adatto ai tempi attuali, ma \u00e8 interessante scoprire che il personaggio citato non \u00e8 altri che Carlo V, cos\u00ec chiamato per la cotica rossa sulla nuca e sul collo tipica dei tedeschi.\nIl re di Francia Francesco I si scontr\u00f2 duramente con questo giovane potente e ambizioso e la lunga contesa fra i due sovrani ebbe come campo di battaglia l'intera Italia.\nIn questo periodo la Gera d'Adda era terra di nessuno, o di tutti, dato che periodicamente vi giungevano a fare razzie fanti e cavalleggeri di diverse fazioni e perci\u00f2 le popolazioni locali dovevano essere sempre pronte a lasciarsi depredare dall'invasore di turno pena la distruzione dei paesi o la morte.\nLa guerra tra Spagna e Francia ebbe una svolta decisiva con la battaglia di Pavia nel 1525 che port\u00f2 le forze di Carlo V alla vittoria, affermando cos\u00ec la dominazione spagnola.\nIl 1600.\nPer tutti i paesi della nostra zona il periodo successivo fu ancora molto difficile perch\u00e9 fu il luogo della ripresa delle ostilit\u00e0 fra gli Spagnoli e gli Sforza di Milano. Con la morte degli ultimi eredi degli Sforza, il Ducato di Milano, del quale faceva parte il nostro paese, divenne una provincia dell'Impero di Spagna.\nLa dominazione spagnola perdur\u00f2 per tutto il XVII secolo, portando i paesi della Gera d'Adda a una grave decadenza economica per le pesanti tasse a cui erano sottoposti. Il peggio tocc\u00f2 alle classi sociali pi\u00f9 deboli che vedevano assottigliarsi ogni giorno il gi\u00e0 misero reddito familiare.\nLa Guerra dei Trent'anni (1618-1648) interess\u00f2 anche la Lombardia, con saccheggi e distruzioni. Nel 1630-1631, l'Italia settentrionale fu colpita da un'epidemia di peste che ridusse drasticamente la popolazione del territorio di Milano, come descritto da Alessandro Manzoni ne I Promessi Sposi un secolo pi\u00f9 tardi.\nAnche Agnadello fu colpita e una via del paese, infatti, si chiama ancora oggi via Lazzaretto e la chiesa di San Bernardino fu utilizzata come ricovero per gli ammalati. Terminata l'epidemia, allo scopo di disinfettare, le pareti interne dell'edificio furono ricoperte di calce, facendo scomparire quasi totalmente gli affreschi quattrocenteschi preesistenti.\nDal 1700 alla prima met\u00e0 dell'Ottocento.\nL'avvento del nuovo secolo, port\u00f2 in Lombardia notevoli cambiamenti: nel 1714 Milano pass\u00f2 dal dominio spagnolo a quello austriaco, accogliendo cos\u00ec le riforme imposte dagli asburgici e nel 1758 furono ridefiniti i confini fra gli Stati di Milano e Venezia opportunamente indicati mediante cippi.\nVerso la fine del Settecento, nell'Italia settentrionale, conquistata da Napoleone, sorse la Repubblica Cisalpina, con Milano come capitale; tale evento fu l'occasione per rompere il secolare legame con la provincia di Milano ed iniziare un rapporto amministrativo con Lodi e Cremona. Dopo la caduta di Napoleone la Lombardia fu occupata nuovamente dagli austriaci, che crearono il Regno Lombardo-Veneto; Agnadello fu quindi assegnata al distretto di Pandino della provincia di Lodi e Crema.\nLe successive Guerre d'Indipendenza videro ancora la zona teatro di imprese militari.\nPeriodo contemporaneo.\nNel 1859 la Lombardia fu annessa dal Regno di Sardegna; contemporaneamente la provincia di Lodi e Crema fu soppressa (Decreto Rattazzi), e Agnadello fu assegnata alla provincia di Cremona; contava 1.343 abitanti e aveva gi\u00e0 un consiglio comunale.\nDal 1861 la storia del paese entr\u00f2 a far parte di quella nazionale con l'annessione ufficiale al Regno d'Italia.\nGli anni trascorsi sotto le varie dominazioni straniere hanno lasciato parecchi ricordi fra i quali l'origine di alcuni cognomi locali e diversi termini del dialetto agnadellese che risultano influenzati da lingue straniere.\nMonumenti e luoghi d'interesse.\nArchitetture religiose.\nChiesa Parrocchiale di San Vittore.\nFu edificata tra il XVIII e il XIX secolo in uno stile che richiama elementi del barocco, in sostituzione di una precedente chiesa della quale rimangono, all'interno, alcuni affreschi di Francesco de Bravis e datati 1627.\nCampane della chiesa parrocchiale.\nLa chiesa parrocchiale di San Vittore, possiede un concerto di 5 campane in tonalit\u00e0 di Mi3, fuse dal fonditore Crespi di Crema nel 1946. Ma il concerto non riusc\u00ec bene, perch\u00e9 risultano esserci discrepanze tonali (stonature) alla quinta (Si3), alla quarta (La3) e alla seconda campana (Fa#3), in quanto risultano essere di tonalit\u00e0 calante rispetto alle altre campane.\nChiesetta dei \"Morti della Vittoria\".\nNel luogo dove erano stati piazzati i cannoni, vicino alla roggia che segnava il confine tra il Ducato di Milano e la Repubblica di Venezia, fu costruita una chiesetta dedicata a Nostra Signora della Vittoria. La chiesa di Luigi XII doveva essere un edificio forse anche un poco pi\u00f9 grosso della chiesa attuale.\nCon la morte di Luigi XII nel 1513, e la disastrosa sconfitta dei Francesi a Pavia il 24 febbraio 1525 e la cattura, a Pizzighettone, del successore Francesco I, terminava, sedici anni dopo la battaglia di Agnadello, il dominio francese in Italia.\nInizi\u00f2 cos\u00ec un periodo, durante il quale nessuno, all'infuori dei poveri abitanti dei paesi vicini, si preoccup\u00f2 di curare la chiesetta, che, un poco alla volta, andava in rovina sotto gli occhi dei contadini locali, che non avevano i mezzi e le disponibilit\u00e0 finanziarie per restaurarla. E inoltre nel corso del seicento, il luogo, a causa delle sue caratteristiche naturali (era in parte paludoso e in parte boscoso), divenne ritrovo per i briganti che infestavano la Gera d'Adda, terra di confine.\nDopo aver notato il pessimo stato della chiesetta, Agostino Premoli, vescovo di Concordia dal 1668 al 1692, cremasco di nascita, pens\u00f2 di salvare l'antica immagine della Madonna dipinta nell'abside, collocandola in una nuova chiesa. Quindi, dal momento che era proprietario del terreno della Costa Cremasca, fece ristrutturare ed ampliare un elegante oratorio cinquecentesco gi\u00e0 esistente dedicato a San Marco, facendovi trasportare l'antico affresco.\nQuesto, tuttavia, non rimase intero, dato che, per essere trasportato nella nuova chiesa, dovette essere tagliato. Attualmente al centro dell'affresco c'\u00e8 Ges\u00f9 Bambino, tra le braccia di Maria Vergine, mentre ai lati compaiono le figure di altri Santi. La venerazione alla Madonna della Vittoria continu\u00f2 e, dato l'elevato numero di grazie che i fedeli ricevevano, nella chiesa si possono ancora vedere numerosi quadri votivi.\nSuccessivamente, nonostante la venerazione del luogo non venisse mai meno, nella cappella non veniva pi\u00f9 celebrata la messa domenicale, dal momento che il sacerdote del luogo, venne trasferito alla chiesa delle Cascine Gandini.\nIntorno al 1866 fu eretta una grossa parete e sopra di essa venne dipinta l'immagine della Vergine del Rosario, che per\u00f2 ben presto sbiad\u00ec a causa delle mediocri doti del pittore.\nIntanto, per l'insistenza degli abitanti di Agnadello e l'interessamento di padre Marcellino Moroni si riprese a celebrare nel luogo la messa domenicale.\nDurante il breve soggiorno ad Agnadello, padre Marcellino fece effettuare alcuni restauri, che si conclusero il 16 giugno 1871. Nello stesso anno il sacerdote fece costruire un tabernacolo nel luogo dell'antica chiesa, sulla cui parete fece dipingere dal valente pittore Ogliari di Trescore Cremasco, una copia dell'antica immagine della Madonna della Vittoria.\nNel 1909 si compiva il quarto centenario della battaglia e la ricorrenza non pass\u00f2 inosservata. Il 14 maggio dello stesso anno appariva sull'\"Unione\" di Milano un articolo sulla chiesa della Madonna della Vittoria. In agosto, poi, per opera della parrocchia della Costa Cremasca, la festa annuale dedicata alla Vergine della Vittoria fu celebrata con particolare solennit\u00e0.\nNel 1925 il parroco don Ernesto Tabaglio, affid\u00f2 al mastro Luigi Fontana di Vailate i lavori di restauro della piccola cappella di padre Marcellino.\nTra il 1943 e il 1945, a causa del secondo conflitto mondiale, le due cappelle furono meta di parecchi pellegrini dei paesi limitrofi, tuttavia nel dopoguerra il luogo dei Morti della Vittoria venne un po' alla volta dimenticato.\nSolamente all'inizio degli anni settanta, con l'interessamento di alcuni agnadellesi e del parroco don Luigi Possenti, si ripens\u00f2 a dare a questo posto la sua giusta importanza. Nel gennaio 1975 iniziarono i restauri: davanti all'affresco del pittore Ogliari fu applicato un pannello di legno sopra il quale venne dipinta dal pittore Domenico Colpani, la Madonna con il Bambino. La cappella cos\u00ec rinnovata fu inaugurata solennemente nel mese di maggio dello stesso anno.\nIn ricordo degli avvenimenti successi, la comunit\u00e0 locale festeggia ancora, sul posto, il giorno dedicato alla Madonna della Neve che ricorre il 5 agosto.\nIl luogo dei Morti della Vittoria \u00e8 certamente uno dei siti pi\u00f9 caratteristici del cremonese ed \u00e8 ritornato a essere, grazie ai restauri, un elemento molto caro al cuore degli agnadellesi, tant'\u00e8 che tutt'oggi sulla croce di ferro posta sull'argine della roggia, vengono appesi indumenti e bende come domanda di grazia. Essi vengono bruciati periodicamente in ricordo di un antico rituale che sarebbe di origine celtica, e legato al culto delle divinit\u00e0 delle sorgenti e delle acque.\nOratorio di San Bernardino.\nRisale alla prima met\u00e0 del XV secolo, con la sobria facciata interamente in mattoni a vista mescolati a ciottoli, dotata di un unico portale con cornice in cotto sovrastata da un semplice rosone. L'interno \u00e8 navata unica con arconi gotici e affreschi di Stefano da Pandino.\nArchitetture civili.\nVilla Douglas-Scotti.\nSorge in riva al Tormo ed \u00e8 di origine ottocentesca con vari rimaneggiamenti successivi.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nInfrastrutture e trasporti.\nStrade.\nIl territorio comunale \u00e8 attraversato da tre strade provinciali:\nTranvie.\nTra il 1880 ed il 1920 la localit\u00e0 disponeva di una stazione posta lungo la tranvia Lodi-Treviglio-Bergamo.\nAmministrazione.\nElenco dei sindaci dal 1985 ad oggi."}
{"id": "29798", "revid": "968255", "url": "https://it.wikipedia.org/wiki?curid=29798", "title": "Montecorvino Rovella", "text": "Montecorvino Rovella (\"Ruella\" in napoletano) \u00e8 un comune italiano di abitanti della provincia di Salerno in Campania.\nGeografia fisica.\nIl territorio comunale ha una superficie di 42\u00a0km\u00b2 comprendente una zona montuosa e collinare dei monti Picentini.\nIl capoluogo, Rovella, \u00e8 situato a 295 alle pendici dell'omonima collina.\nStoria.\nIl termine \"Corvinus\" \u00e8 appellativo della gens Valeria (antica famiglia romana della Magna Grecia) e dei loro possedimenti.\nNel 269 a.C. i Romani, alla cui testa vi era il console Sempronio Sofo, sconfissero i Piceni, di un'antica regione sull'Adriatico, e li trapiantarono con forza in Campania tra il confine meridionale della lega nocerina, e il confine settentrionale della lega lucana, occupando il territorio posto tra i fiumi Sele e Sarno\nFu costruita una citt\u00e0 a cui venne dato il nome di Picenza (Picentia) e Picentini ne furono chiamati gli abitanti per distinguerli dai Piceni rimasti sull'Adriatico.\nPi\u00f9 volte i picentini si ribellarono al giogo dei romani e Picentia venne rasa al suolo per ben due volte, finch\u00e9 i romani fecero obbligo ai Picentini di non ricostruire pi\u00f9 la citt\u00e0, ma soltanto piccoli nuclei sparsi sul territorio.\nNacque Montecorvino, il cui nome secondo l'ipotesi, condivisa dagli storici, deriva dalla presenza dei corvi sulle alture del monte Nebulano che sovrasta il paese, oppure dal termine etrusco \"kor\u00e0k\" letteralmente \"che \u00e8 nero\", ad indicare l'origine vulcanica del territorio, mentre il termine \"Rovella\" deriva dall'aggettivo \"Ribellus\" (ribelle) ad indicare gli abitanti di Picenza che si ribellarono all'autorit\u00e0 di Roma.\n\"Rovella\" deriva da \"Rue elle\" (via corta): in campano infatti il paese viene chiamato \"Ruell\".\nDal 1811 al 1860 \u00e8 stato capoluogo dell'omonimo circondario appartenente al distretto di Salerno del regno delle Due Sicilie.\nDal 1860 al 1927, durante il regno d'Italia, \u00e8 stato capoluogo dell'omonimo mandamento appartenente al circondario di Salerno.\nIl 25 gennaio 1820 con decreto reale 1876 Montecorvino venne diviso in due dipartimenti: Rovella e Pugliano.\nCon\u00a0Regio Decreto\u00a0n.623 del 28 marzo\u00a01929, venne disposta la cessione di parte del territorio comunale che, insieme a parte del comune di Eboli, divenne il comune di Battipaglia.\nIl 24 aprile\u00a01988, un\u00a0referendum popolare sanc\u00ec il distacco della frazione di Bellizzi, che divenne ufficialmente comune autonomo il 2 gennaio\u00a01990: \u00e8 tuttora il comune pi\u00f9 giovane della provincia di Salerno (il 158\u00b0).\nSociet\u00e0.\nEtnie e minoranze straniere.\nAl 31 dicembre 2020, a Montecorvino Rovella risultavano residenti 623 cittadini stranieri (il 5,1% della popolazione complessiva). Le comunit\u00e0 pi\u00f9 rappresentate sono:\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania di Montecorvino Pugliano-Montecorvino Rovella-Pontecagnano-Acerno dell'arcidiocesi di Salerno-Campagna-Acerno ed \u00e8 suddiviso in cinque parrocchie. \u00c8 inoltre presente una comunit\u00e0 evangelica\nCultura.\nScuole.\nNel territorio del comune di Montecorvino Rovella sono presenti la scuola primaria \"Maria Pia di Savoia\", l'Istituto Comprensivo \"R. Trifone\", noto per la prestigiosa Wind Orchestra composta dagli alunni della scuola, l'Istituto di Istruzione Superiore \"Gian Camillo Glorioso\", liceo scientifico e delle scienze umane, con integrazione sportiva.\nMedia.\nTra il 2017 ed il 2018, un brano musicale dal titolo \"Montecorvino Rovella\", composto ed eseguito da un abitante del paese conosciuto su YouTube come Akuma Xrex, ha raggiunto una certa notoriet\u00e0 nazionale. Trasmesso in numerose puntate della trasmissione radiofonica \"Il ruggito del coniglio\" (Rai Radio 2), lungo l'arco della stagione 2017; port\u00f2 l'autore anche a partecipare, l'anno successivo e col medesimo brano, al programma televisivo \"La Corrida\", di Carlo Conti, su Rai 1.\nGeografia antropica.\nFrazioni.\nIn base allo statuto comunale di Montecorvino Rovella le frazioni sono:\nFino al 1988 anche Bellizzi, ora Comune a s\u00e9, era frazione del comune di Montecorvino Rovella.\nInfrastrutture e trasporti.\nStrade.\nI collegamenti del Trasporto Pubblico Locale sono garantiti dalla SitaSud, attraverso linee extraurbane per Salerno, Battipaglia, Pontecagnano e il Campus Universitario di Fisciano.\nAmministrazione.\n \nAltre informazioni amministrative.\nIl comune fa parte della Comunit\u00e0 montana Monti Picentini.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nPer quel che riguarda la gestione dell'irrigazione e del miglioramento fondiario, l'ente competente \u00e8 il Consorzio di bonifica in Destra del fiume Sele.\nSport.\nHa sede nel comune la societ\u00e0 ASD Montecorvino Rovella, che dopo una lunga assenza \u00e8 tornata a calcare i campi di gioco nella stagione 2016/2017. Ha disputato nel primo anno di attivit\u00e0 il campionato di terza categoria con buoni risultati, tanto da essere ripescata per la stagione 17/18 nel campionato di Seconda Categoria.\n\u00c8 presente sul territorio anche il G.S. Macchia, squadra attiva dal 1980."}
{"id": "29799", "revid": "120674817", "url": "https://it.wikipedia.org/wiki?curid=29799", "title": "Monteforte Cilento", "text": "Monteforte Cilento \u00e8 un comune italiano di 526 abitanti della provincia di Salerno in Campania.\nGeografia fisica.\nTerritorio.\nSituato in una posizione dominante la valle dell'Alento, alla base del monte Chianiello, il territorio montefortese \u00e8 caratterizzato da ampi dislivelli che vanno dai 150 metri s.l.m. ai 1319 metri s.l.m.\nIl territorio \u00e8 prevalentemente caratterizzato da pascoli, boschi di castagni e querce con presenza di rocce aspre.\nStoria.\nNato come piccolo castrum in epoca romana, si svilupp\u00f2 all'epoca delle invasioni barbariche grazie agli apporti migratori delle vicine localit\u00e0 distrutte. Tuttavia esso non perse le caratteristiche militari di luogo abitato circondato da un recinto fortificato. L'abitato inizi\u00f2 a spopolarsi gi\u00e0 nel Medioevo inoltrato, quando il prevalere dell'importanza militare e civile delle zone costiere, comport\u00f2 una diminuzione della popolazione di molti centri dell'interno costruiti intorno ai castelli. I materiali di risulta della Monteforte fortificata furono utilizzati per la costruzione di chiese ed altri edifici e verso la met\u00e0 del Settecento il paese si abbell\u00ec di alcuni palazzi (Gorga, Fonte, Baronale). Nel 1828 la banda Capozzoli, operante nella zona, fu tra le protagoniste dei moti del Cilento.\nDal 1811 al 1860 ha fatto parte del circondario di Gioi, appartenente al distretto di Vallo del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Gioi, appartenente al circondario di Vallo della Lucania.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29801", "revid": "110157", "url": "https://it.wikipedia.org/wiki?curid=29801", "title": "Morigerati", "text": "Morigerati (\"Murgir\u00e0ti\" in dialetto cilentano) \u00e8 un comune italiano di 611 abitanti della provincia di Salerno in Campania.\nGeografia fisica.\nTerritorio.\nIl comune di Morigerati e la sua frazione Sicil\u00ec, sono situati in una zona collinare nel Cilento, ad una decina di km dalle coste del Golfo di Policastro. Il comune \u00e8 noto per le oasi del WWF, ove si trova la risorgenza del fiume Bussento presso le grotte dell'oasi; \u00e8 presente inoltre la meravigliosa area del fiume Bussento, nella frazione di Sicil\u00ec, ove \u00e8 possibile sostare immersi nella natura e nella tranquillit\u00e0 dell'ambiente fluviale.\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +7,9\u00a0\u00b0C; quella del mese pi\u00f9 caldo, agosto, \u00e8 di +25,1\u00a0\u00b0C.\nOrigini del nome.\nIl nome Morigerati deriverebbe o dalla parola greca \"murik\u00e9\" (ginestra) o da \"murgia\", toponimo indicante un'altura o una sporgenza.\nStoria.\nSecondo la leggenda, Morigerati fu fondata dal popolo italico dei Morgeti; l'abitato sarebbe situato nello stesso luogo in cui si trovava il villaggio fortificato dai Morgeti. In seguito fu colonizzato dai Romani, come testimoniano i ruderi che si trovano in localit\u00e0 Rumanuru.\nDal 1811 al 1860 ha fatto parte del circondario di Sanza, appartenente al distretto di Sala del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Sanza, appartenente al circondario di Sala Consilina.\nSociet\u00e0.\nEtnie e minoranze straniere.\nAl 31 dicembre 2007 a Morigerati risultavano residenti 9 cittadini stranieri.\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla diocesi di Teggiano-Policastro.\nCultura.\nMuseo etnografico della cultura contadina.\nIstituito nel 1976 e precedentemente denominato museo agro-silvo-pastorale di Morigerati, ospita collezioni etnografiche raccolte negli anni sessanta e settanta del novecento da Clorinda e Modestina Florenzano. Dal 1994 \u00e8 un museo comunale riconosciuto di interesse regionale dalla regione Campania nel 2008. Raccoglie oltre 1000 oggetti disposti in dieci ambienti dell'antico convento di Sant'Anna nel centro storico del paese. Gli oggetti sono suddivisi in differenti categorie: la cantina, gli oggetti in terracotta, l'agricoltura e pastorizia, la grande macchina utensile per la cardatura della lana, i manufatti tessili, utensili e attrezzi per la lavorazione e tessitura delle fibre tessili, la cereria, utensili e manufatti del fabbro ferraio-lattoniere, le fonti d'illuminazione, il boscaiuolo, il ciabattino, utensili e manufatti del falegname, paramenti sacri e libri delle messe. Il museo dispone, inoltre, di una sala destinata alle esposizioni fotografiche e per la fruizione dei materiali audiovisivi d'archivio.\nGeografia antropica.\nAgglomerati urbani.\nIn base allo statuto comunale di Morigerati, l'unica frazione \u00e8:\nAmministrazione.\nAltre informazioni amministrative.\nIl comune fa parte della Comunit\u00e0 montana Bussento - Lambro e Mingardo\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29803", "revid": "84184", "url": "https://it.wikipedia.org/wiki?curid=29803", "title": "Annicco", "text": "Annicco (: ; \"Nic\" in dialetto annicchese) \u00e8 un comune italiano di abitanti della provincia di Cremona in Lombardia.\nGeografia fisica.\nSi trova in piena Pianura Padana, a circa 4 chilometri dalla citt\u00e0 di Soresina.\nStoria.\nLa prime testimonianze storiche risalgono al XII secolo dove, nei documenti, si fa riferimento al toponimo Anigum. Nel medioevo si trasforma in Nicco e, pi\u00f9 tardi, nell'attuale Annicco.\nAnche questo comune fu coinvolto, come altre terre cremonesi, nella lotta fra Cremona e Milano per il controllo della zona e, in questo contesto, si inserisce un interessante episodio storico. Fu infatti nel castello di Annicco, secondo alcuni storici, che nel 1424 venne arrestato, per ordine di Filippo Maria Visconti, Cabrino Fondulo poi condotto a Milano dove venne decapitato il 12 febbraio 1425.\nNel 1420 \u00e8 appunto documentata la presenza di un castello divenuto poi feudo della famiglia Lampugnani che, nel 1464, cedette i propri diritti alla famiglia Stanga: pass\u00f2 poi ai Trecchi nel 1647, ai Serbelloni nel 1665 e nel 1676 ai Solza.\nIl comune di Annicco gi\u00e0 nel XVI secolo era retto da quattro deputati, scelti ogni anno tra i dodici eletti dall'assemblea degli abitanti, con il compito di stabilire e suddividere le quote di imposta, gestire gli affari correnti e quelli relativi agli alloggiamenti militari. Vi era anche un tesoriere che provvedeva materialmente all'esazione dei tributi.\nNel seicento parte dei possedimenti appartenevano alla nobile famiglia degli Arrigucci.\nAlla met\u00e0 del XVIII secolo Annicco era infeudato al marchese Solza di Bergamo, al quale la comunit\u00e0 non corrispondeva alcun emolumento.\nL'assemblea degli abitanti eleggeva ogni anno i deputati e il console. Il cancelliere risiedeva in loco e redigeva le pubbliche scritture. L'archivio della comunit\u00e0 era conservato in apposito locale.\nCompletava la struttura istituzionale della comunit\u00e0 il tesoriere, nominato per pubblico incanto con incarico triennale. (Risposte ai 45 quesiti della real giunta del censimento 1751 - 1754, Archivio di Stato di Milano, Catasto, cart. 3054).\nSecondo la legge emanata il 26 settembre 1798 Annicco era uno dei comuni del distretto XII di Soresina del dipartimento dell'Alto Po.\nCon decreto dell'8 giugno 1805 il comune di Annicco fu classificato di III classe e venne incluso nel cantone II di Pizzighettone del distretto I di Cremona nel dipartimento dell'Alto Po.\nIl comune viene inoltre citato nelle cronache della seconda guerra d'indipendenza per aver ospitato l'esercito austriaco dopo la battaglia di Magenta.\nNel 1878 sui ruderi del castello venne eretto l'attuale palazzo municipale.\nNel 1928 venne aggregato al comune di Annicco il comune di Barzaniga.\nMonumenti e luoghi d'interesse.\nCome molti altri possedimenti, di notevole interesse storico-artistico sono la chiesa parrocchiale di Barzaniga, realizzata su progetto dell'architetto neoclassico Luigi Voghera; il santuario della beata Vergine della nave e villa Arrigucci, del '600, dotata di un porticato di stile rinascimentale. Il castello, invece, \u00e8 un rifacimento di quello di Oldrado di Lampugnano. Famosa ad Annicco \u00e8 il monumento chiamato \"Annicchetta\", una stalla a forma di nave situata sulla strada che la collega a Grumello Cremonese ed Uniti, che descrive la particolarit\u00e0 degli abitanti.\nGeografia antropica.\nAnnicco ha 2 frazioni: Barzaniga e Grontorto.\nInfrastrutture e trasporti.\nLa stazione di Annicco era posta lungo la ferrovia Cremona-Iseo, in concessione alla Societ\u00e0 Nazionale Ferrovie e Tramvie, attivata per tratte a partire dal 1911 e soppressa nel 1956.\nAmministrazione.\nAltre informazioni amministrative.\nAnnicco forma con Azzanello, Casalmorano, Castelvisconti, Genivolta e Paderno Ponchielli l'Unione Lombarda Soresinese."}
{"id": "29805", "revid": "1564499", "url": "https://it.wikipedia.org/wiki?curid=29805", "title": "Novi Velia", "text": "Novi Velia \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nNovi Velia \u00e8 un insediamento posto a 648m s.l.m. nell'alta valle del torrente Badolato, lungo la strada provinciale che da Vallo della Lucania (distante 3\u00a0km) porta al monte Gelbison (1705 m s.l.m.) e al suo santuario (a circa 7\u00a0km). Dista 7\u00a0km da Ceraso, 5 da Cannalonga e 92 da Salerno.\nClima.\nLa stazione meteorologica pi\u00f9 vicina \u00e8 a Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nAntichit\u00e0 e Medioevo.\nNovi (nel Medioevo \"Noves\" o \"Nobes\" e \"Noe\") si form\u00f2 in epoca bizantina sui resti di un'antica fortezza enotria che era stata rafforzata dai greci di Velia per il controllo della \"chora\" velina.\nI vicini toponimi Salella e Salento inducono a pensare alla presenza di un signore feudale longobardo padrone dei luoghi.\nFu sede del feudo normanno detto \"di Novi\" e comprendente Cinque terre (Novi, Cuccaro, Gioi, Magliano e Monteforte).\nNel XIII secolo era feudo della famiglia Della Magna (o de Alemagnia), di chiare origini germaniche: Gisulfo della Magna fu giustiziere della Terra di Lavoro ai tempi di Federico II, nel 1242.\nNovi divenne poi capoluogo dello \"Stato di Novi\", comprendente 13 casali (Novi, Angellara, Cannalonga, Ceraso, Cornito, Grasso, Massa, Massascusa, Pattano Soprano, Pattano Sottano, San Biase, Santa Barbara e Spio); per lungo tempo i baroni di Novi ebbero importanti ruoli e incarichi nella corte del Regno di Napoli: tra questi Tommaso Marzano (grande ammiraglio del Regno); Antonello Petrucci (primo ministro di re Ferrante d'Aragona); Ettore Pignatelli duca di Monteleone di Calabria (presidente del Regno di Sicilia, ai tempi dell'imperatore Carlo V).\nEt\u00e0 moderna.\nLa partecipazione diretta dei baroni di Novi alle vicende del Regno di Napoli comport\u00f2 la disattenzione per la cittadina e per i suoi abitanti, con conseguente abbandono dei luoghi, spopolamento e carestie.\nNonostante questo, tra il Seicento e il Settecento diversi vescovi di Capaccio e di Vallo elessero Novi a sede vescovile: di alcuni si conservano le sepolture nella chiesa parrocchiale di Santa Maria dei Lombardi.\nNel 1614 lo Stato di Novi fu venduto a Giacomo Zattara, di famiglia di origine genovese. Nel 1759 gli Zattara costruirono il palazzo baronale e si stabilirono in Novi, mantenendo la residenza anche dopo la legge eversiva della feudalit\u00e0.\nDal 1811 al 1860 ha fatto parte del circondario di Vallo, appartenente all'omonimo distretto del Regno delle Due Sicilie.\nDal 1860, in seguito all'unificazione dell'Italia, l'insediamento assunse il nome di Novi Velia, per il fatto che si ritiene che l'attuale citt\u00e0 corrisponda ad un nuovo insediamento (una \"nuova Vele\", appunto), fondato dai Velini.\nDal 1860 al 1927, durante il Regno d'Italia ha fatto parte del mandamento di Vallo della Lucania, appartenente all'omonimo circondario.\nDal 1928 al 1946 il comune \u00e8 stato soppresso per aggregazione con Vallo della Lucania.\nSimboli.\nStemma: \nGonfalone: \nAmministrazione.\nAltre informazioni amministrative.\nIl comune fa parte della Comunit\u00e0 montana Gelbison e Cervati.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29806", "revid": "76069", "url": "https://it.wikipedia.org/wiki?curid=29806", "title": "Azzanello", "text": "Azzanello (\"San\u00e9l\" in dialetto cremonese) \u00e8 un comune italiano di abitanti della provincia di Cremona, in Lombardia.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019 i cittadini stranieri residenti ad Azzanello sono 82. Le comunit\u00e0 nazionali numericamente significative sono:\nCultura.\nCinema.\nAzzanello \u00e8 citato nel film Il federale (1961), nel quale il protagonista interpretato dal cremonese Ugo Tognazzi afferma di esservi nato.\nAmministrazione.\nElenco dei sindaci dal 1985 ad oggi.\nAltre informazioni amministrative.\nAzzanello forma con Annicco, Casalmorano, Castelvisconti, Genivolta e Paderno Ponchielli l'Unione Lombarda Soresinese."}
{"id": "29807", "revid": "124599001", "url": "https://it.wikipedia.org/wiki?curid=29807", "title": "Bagnolo Cremasco", "text": "Bagnolo Cremasco (\"Bagn\u00f3l\" in dialetto cremasco) \u00e8 un comune italiano di abitanti della provincia di Cremona in Lombardia.\nDista circa 47\u00a0km da Cremona, 39\u00a0km da Milano, 14\u00a0km da Lodi e 38\u00a0km da Bergamo\nStoria.\nBagnolo Cremasco \u00e8 nato prima dell'anno mille sulle sponde dell'ormai inesistente Lago Gerundo. Col passare del tempo il suo dominio \u00e8 passato dai monaci cistercensi dell'Abbazia del Cerreto a importanti famiglie cremasche.\nSimboli.\nLo stemma ha la seguente blasonatura: \nIl gonfalone si presenta come un drappo di colore bianco.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nGeografia antropica.\nUrbanistica.\nIl territorio comunale come si presenta oggi \u00e8 il frutto dello sviluppo edilizio ed industriale che \u00e8 cominciato con il boom economico negli anni '50 e '60 che prosegue ancora oggi anche se lentamente, il quale ha portato all'agganciamento del tessuto edilizio del paese con quello delle frazioni Gaeta e Borgogna e della localit\u00e0 Cascina Santo Stefano che oggi costituiscono la periferia estrema del centro abitato.\nInfrastrutture e trasporti.\nIl territorio \u00e8 attraversato dalle ex strade statali 235 \"di Orzinuovi\" e 415 \"Paullese\".\nFra il 1880 e il 1931 in localit\u00e0 Tormo era presente una fermata della tranvia Lodi-Crema-Soncino che percorreva la ex strada statale 235.\nAmministrazione.\nElenco dei sindaci dal 1985 ad oggi.\nCuriosit\u00e0.\nSi narra che a Bagnolo Cremasco visse, tra il millecinquecento e il milleseicento, quel brigante terribile che Alessandro Manzoni fa rivivere nel suo romanzo storico I Promessi Sposi con il nome di Innominato. Nel 1647, egli lasci\u00f2 dei beni all'oratorio di S. Maria delle Grazie in frazione di Gaeta. Considerando che Bagnolo all'epoca faceva parte dell'enclave veneta di Crema e, quindi costituiva un luogo dove fuggire dalle autorit\u00e0 spagnole, \u00e8 assai probabile che l'Innominato vi avesse una casa e che vi arruolasse i suoi bravi."}
{"id": "29808", "revid": "1652635", "url": "https://it.wikipedia.org/wiki?curid=29808", "title": "Bonemerse", "text": "Bonemerse (\"Bunem\u00e9rs\" in dialetto cremonese) \u00e8 un comune italiano di abitanti della provincia di Cremona in Lombardia.\nStoria.\nIl nome del paese potrebbe derivare da Sancta Maria de Bonemercis (1271) o Sancta Maria de Bonis Mercibus (1385), identific\u00f2 per lunghi secoli il territorio, extraurbano rispetto alla citt\u00e0 di Cremona, posto nei pressi della chiesa dove i terreni erano di propriet\u00e0 della mensa vescovile di Cremona. In epoca pi\u00f9 antica, abbiamo delle testimonianze documentari per luoghi limitrofi a Bonemerse, essenzialmente cascine. Il toponimo Farisengo \u00e8 citato in un documento del 965 mentre al 983 risalgono le menzioni di Carettolo e Conziolo.\nLa chiesa parrocchiale di Santa Maria Nascente sorse nel medioevo, in prossimit\u00e0 dell'incrocio stradale tra via Roma e via Marconi (chiamata in tempi antichi strada Principato dell'Argine Maestro o Via del Po, un percorso parzialmente fluviale che connetteva Torino con Venezia, attraversando il nord Italia). Lo storico cremonese Ludovico Cavitelli afferma che l'origine della fabbrica risale all'iniziativa del vescovo Sicardo di Cremona, che con denaro proprio e dei suoi fratelli, nonch\u00e9 del cavaliere Brocardo. La tradizione cavitelliana attribuisce la data di fondazione al 1195, con il titolo in onore della Beata Vergine Maria. Nelle visite pastorali del Vescovo di Cremona, Antonio Novasconi, la data della fondazione sicardiana \u00e8 posticipata al 1213. L'esistenza \u00e8 attestata comunque in documenti d'archivio a partire dal 1267.\nIn questo piccolo paese del cremonese \u00e8 presente un enorme simbolo dell'euro, visibile dall'alto, che intitola il Parco omonimo. Nel centro del paese vi sono un ufficio postale, una farmacia, una scuola materna comunale ed una scuola primaria dedicata ai Sette Fratelli Cervi con palestra comunale annessa. La chiesa parrocchiale \u00e8 intitolata a Santa Maria Nascente. Qui \u00e8 ubicata la societ\u00e0 sportiva parrocchiale Ariete, fondata alla fine degli anni'70. Nel paese vi operano varie associazioni volontarie fra le quali si possono rammentare l'Auser-Centro Anziani, il Circolo Arci \"Sergio Gallia\", l'Associazione Culturale Peverone e il Gruppo dei commercianti Don Chisciotte.\nIn paese di festeggiano due sagre, quella degli Uffizi in febbraio e quella d'ottobre, dove sovente vi \u00e8 presente la fiera.\nIl territorio comunale \u00e8 popolato di molte cascine fra le quali si rammentano per importanza storico-artistica la Cascina Farisengo, Palazzo-Carettolo, Carettolino, Cambiaga, Conziolo, Sant'Omobono, Gambara, Capitolo, Casazza, C\u00e0 Fiorana e C\u00e0 Bruciata. Fino al 2012 vi era la Cascina Peverone, detta il Vaticano, con un palazzo nobiliare del XV secolo incorporato nella struttura.\nNei pressi della Cascina Farisengo parte l'argine maestro del fiume Po Cremona-Casalmaggiore, detto anche Argine Etrusco.\nSociet\u00e0.\nEvoluzione demografica.\nTipico comune rurale del medio cremonese, nel XIX secolo solo il 30% degli abitanti viveva in paese. Nei primi anni del XX secolo, in particolar modo nel periodo tra il primo dopoguerra e l'inizio degli anni cinquanta, il paese si popola, ma negli anni sessanta le cascine cominciano a spopolarsi a causa del boom economico e del cambio delle conduzioni agricole influenzate da una massiccia meccanizzazione delle lavorazioni.\nGeografia antropica.\nSecondo l'ISTAT, il territorio comunale comprende il centro abitato di Bonemerse e i nuclei abitati di Cancello, Forcello, Quattro Strade e Zona Artigianale.\nInfrastrutture e trasporti.\nTra il 1888 e il 1954 Bonemerse era servita da una fermata della tranvia Cremona-Casalmaggiore, gestita in ultimo dalla societ\u00e0 Tramvie Provinciali Cremonesi.\nAmministrazione.\nSindaco: Luca Ferrarini\nVicesindaco: Francesco Berettini\nAssessore: Ivano Bedani\nLista: Bonemerse Patti Civici\nData Elezione: 26/05/2019 (nomina: 27/05/2019)"}
{"id": "29809", "revid": "287204", "url": "https://it.wikipedia.org/wiki?curid=29809", "title": "Bordolano", "text": "Bordolano (\"Burdul\u00e0an\" in dialetto soresinese) \u00e8 un comune italiano di 596 abitanti della provincia di Cremona in Lombardia.\nVi \u00e8 l'attivit\u00e0 produttiva della Frabo azienda diffusa a livello internazionale per la raccorderia in raccorderie in rame, acciaio e altri materiali per impianti idrotermosanitari,\nSociet\u00e0.\nEvoluzione demografica.\nLa popolazione straniera residente al 31 dicembre 2015 era di 123 persone, pari al 19,83% della popolazione."}
{"id": "29810", "revid": "767487", "url": "https://it.wikipedia.org/wiki?curid=29810", "title": "Ca' d'Andrea", "text": "Ca' d'Andrea \u00e8 una frazione geografica di 397 abitanti del comune italiano di Torre de' Picenardi della provincia di Cremona, in Lombardia.\nStoria.\nIl 1\u00ba gennaio 1868 vennero aggregati al comune di C\u00e0 d'Andrea i comuni di Brolpasino, Breda Guazzona, Casanova d'Offredi, Fossa Guazzona, Pieve San Maurizio e Ronca de' Golferami.\nIl 10 giugno 2018 gli abitanti con un referendum hanno votato per la fusione per incorporazione con il comune di Torre de' Picenardi, che \u00e8 divenuta effettiva il 1\u00ba gennaio 2019."}
{"id": "29811", "revid": "287204", "url": "https://it.wikipedia.org/wiki?curid=29811", "title": "Calvatone", "text": "Calvatone (\"Calvat\u00f2on\" in dialetto locale) \u00e8 un comune italiano di abitanti della provincia di Cremona in Lombardia.\nNei pressi si svolsero nel 69 d.C. le due battaglie di Bedriaco."}
{"id": "29812", "revid": "106376", "url": "https://it.wikipedia.org/wiki?curid=29812", "title": "Camisano", "text": "Camisano (\"Camis\u00e0\" in dialetto cremasco) \u00e8 un comune italiano di abitanti della provincia di Cremona, in Lombardia. Le origini databili sono incerte anche se si ipotizza di epoca romana dato i numerosi ritrovamenti di suppellettili e cenni storici romani.\nGeografia fisica.\nTerritorio.\nIl territorio di Camisano ha restituito a partire dal secolo scorso numerosi reperti. La sua posizione rispetto alla Pianura Padana \u00e8 centrale, ai confini tra le province di Cremona con Milano, Bergamo e Brescia, delimitata dai fiumi Serio ad Ovest e Oglio a Est. Dal Neolitico alla Romanit\u00e0 Camisano era un crocevia ideale per il commercio di materie prime, come metallo e selce.\nStoria.\nLa localit\u00e0 \u00e8 stata abitata fino dall'Et\u00e0 Preistorica della pietra levigata, come dimostrano i ritrovamenti archeologici che si pensa fossero utilizzati per la caccia o per la battaglia, risalenti all'Et\u00e0 Neolitica. Il nome della localit\u00e0 deriva dalla fusione di due termini: C\u00e0 di Misano o Massano, che potrebbero indicare un personaggio storico del X o XI secolo, al quale si vorrebbe far risalire la fondazione. Secondo altri storici, Misano o Massano sembrerebbe il nome di un luogo anzich\u00e9 di persona. Sino al X secolo d.C., la storia di Camisano ci \u00e8 perfettamente ignota per mancanza di documenti. Il primo documento ufficiale che parla di Camisano risale al 960, si tratta di un documento di permuta di terreni. Da esso veniamo a conoscenza del fatto che a quel tempo, nel paese, esistevano un castello e due basiliche: una dedicata alla Madre di Dio e l'altra a San Pietro; entrambe da molti secoli scomparse del tutto.\nI membri della famiglia dei Conti di Camisano, furono protagonisti delle vicende ecclesiastiche dell'XI e del XII secolo; Giovanni da Camisano venne eletto cardinale di San Grisogono da Pasquale II, mentre Guido da Camisano fu eletto Cardinale da Eugenio III e poi, sostenuto dal Barbarossa, divenne antipapa con il nome di Pasquale III e canonizz\u00f2 Carlo Magno. Il suo pontificato dur\u00f2 cinque anni, e termin\u00f2 nel 1168. Esistono diverse leggende sulla casata dei Conti di Camisano.\nLa Chiesa Parrocchiale.\nAi membri della Famiglia dei Conti si deve la prima costruzione della Chiesa Parrocchiale dedicata a San Giovanni Battista, che risale al 1300 e che per\u00f2 \u00e8 stata quasi interamente ricostruita nel 1592. Presso la Chiesa Parrocchiale sorge un oratorio dedicato alla Madonna della Neve, una preziosa costruzione cinquecentesca.\nIl Castello.\nDal citato documento del 960 apprendiamo anche l'esistenza in Camisano, di un castello che fu costruito nel 1191: era cinto da grandi fossati e aveva la porta nella muraglia, che rinchiudeva il cortile. Dove si ergeva il castello ora vi \u00e8 un campo, chiamato appunto Castello e dove a poca profondit\u00e0 si trovano facilmente ruderi e resti di mura.\nIl piccolo gruzzolo di reperti provenienti dal campo Castello comprende oggetti databili a periodi storici differenti.\nRipostiglio Monetale.\nIl Ripostiglio Monetale, di circa cinquecento sesterzi di et\u00e0 imperiale, si trova a Camisano nel campo Salone presso Cascina San Giacomo, nelle vicinanze della Roggia Camisana. Sui pezzi meno incrostati era possibile trovare effigi, scritte e simboli di imperatori di et\u00e0 diverse, come ad esempio Traiano e di Adriano, dei Severi e degli Antonini e di imperatori meno noti che si sono succeduti durante l'anarchia militare.\nRitrovamenti archeologici.\nTutti i ritrovamenti archeologici dell'area sono situati al museo di Crema. Alcuni dei principali oggetti rinvenuti sono:\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri residenti sono . Le comunit\u00e0 nazionali numericamente significative sono:\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAmministrazione.\nElenco dei sindaci dal 1985 ad oggi."}
{"id": "29813", "revid": "1829344", "url": "https://it.wikipedia.org/wiki?curid=29813", "title": "Campagnola Cremasca", "text": "Campagnola Cremasca (\"Campagn\u00f3la\" in dialetto cremasco) \u00e8 un comune italiano di abitanti della provincia di Cremona in Lombardia.\nGeografia fisica.\nCampagnola Cremasca si trova nella parte pi\u00f9 settentrionale della provincia di Cremona e dista circa 4 chilometri da Crema. Il territorio, interamente pianeggiante e dedicato all'agricoltura, \u00e8 attraversato dalla roggia Rino.\nStoria.\nSi menziona la localit\u00e0 \u00abCampaniola\u00bb in un documento del 949, ma non \u00e8 chiaro se ci si riferisca piuttosto ad un'omonima frazione di Corte de' Cortesi. Campagnola Cremasca appare invece con certezza in una bolla papale del 1178 di Alessandro III, indicata con il nome di \u00abSan Pancrazio\u00bb, dal santo patrono. Il villaggio entr\u00f2 nel 1123 in possesso dei benedettini, i quali si diedero alla bonifica dei luoghi, prima resi paludosi dalle acque della roggia Rino: la creazione di campi idonei alla coltivazione del grano fece nascere i nomi di \u00abCampagnola\u00bb e di \u00abCampisico\u00bb, vicina localit\u00e0 ora nel limitrofo comune di Capralba.\nQuando Giorgio Benzoni dispose, fra il 1407 e il 1410, la costruzione di numerose torri di guardia nei paesi intorno a Crema, anche Campagnola fu dotata di una sua struttura militare. Terminata la signoria dei Benzoni su Crema, venne meno la funzione militare della torre, che venne data in uso a privati, fino a quando nel 1565 il consiglio generale di Crema autorizz\u00f2 gli abbattimenti e la vendita dei fondi su cui le torrette erano state costruite, al fine di raccogliere fondi per una miglior difesa della citt\u00e0. Di quella di Campagnola non rimane traccia, se non nel nome della Cascina Torre, tuttora esistente.\nDa alcuni rogiti notarili del XIV e del XV secolo si apprende che Campagnola era all'epoca sotto la corte di Pianengo, a sua volta nel distretto di Crema.\nIl territorio pass\u00f2 nel 1520 ai Canonici Regolari Lateranensi, che lo tennero fino al 1771. Fu ceduto quindi a Giovanni Torri di Brescia (1773), poi al nobile Faustino Bernardi (1775) e infine al notaio Andrea Tergnani (1776), entrambi cremaschi.\nNel 1862 il comune di Campagnola adott\u00f2, per evitare fraintendimenti con altre omonime localit\u00e0 della provincia, il nome di Campagnola Cremasca. Nel 1927 il comune venne soppresso ed aggregato a quello di Cremosano; torn\u00f2 autonomo nel 1953.\nMonumenti e luoghi d'interesse.\nArchitetture religiose.\nLa chiesa parrocchiale sorge sul luogo un tempo occupato dalla chiesa di San Pancrazio, eretta dai benedettini in stile romanico e gi\u00e0 esistente nel XII secolo. Pur considerata di scarso valore architettonico ed artistico, ospita un notevole dipinto di Bernardo Strozzi, pittore noto ed apprezzato in ambito cremasco e probabilmente tra le fonti di ispirazione per i due principali pittori del seicento locale, il Barbelli e il Lucini. Si tratta di un \"San Francesco\" realizzato probabilmente nella fase centrale della sua produzione, a tratti simile ad altri conservati a Genova e Siena, ma rispetto ai quali non costituisce una variante o una replica, bens\u00ec un modello autonomo e originale.\nUn altro luogo di culto \u00e8 l'oratorio dell'Immacolata, eretto in localit\u00e0 Ponte Rino nel 1621 e completato con un campanile nel 1722. L'oratorio di Santa Croce fu costruito in zona rurale nel 1743, ma venne demolito nel 1855.\nArchitetture rurali.\nSi segnala la cascina Badia, il cui nome conserva traccia della presenza dei benedettini dipendenti dalla badia di Crema.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono .\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAmministrazione.\nElenco dei sindaci dal 1871 ad oggi"}
{"id": "29815", "revid": "1444396", "url": "https://it.wikipedia.org/wiki?curid=29815", "title": "Cappella Cantone", "text": "Cappella Cantone (\"Cap\u00e9la\" in dialetto soresinese) \u00e8 un comune italiano di 549 abitanti della provincia di Cremona, in Lombardia.\n\u00c8 situato nel settore centro-occidentale della provincia, circa 20 chilometri a nord-ovest rispetto al capoluogo.\n\u00c8 un comune sparso: la sede comunale \u00e8 in localit\u00e0 Santa Maria dei Sabbioni; gli altri due nuclei che compongono il comune sono Cappelle ed Oscasale, posti rispettivamente 1,5 chilometri a sud e 1 chilometro a nord rispetto al capoluogo comunale.\nStoria.\nLa fondazione di Cappella Cantone risale all'epoca romana. All'epoca era un piccolo borgo agricolo chiamato \"Cappa\" che era attraversato da un'importante strada romana, la \"via Regina\".\nSociet\u00e0.\nEvoluzione demografica.\nLa popolazione straniera residente al 31 dicembre 2015 era di 39 persone, pari al 6,78% della popolazione."}
{"id": "29816", "revid": "144796", "url": "https://it.wikipedia.org/wiki?curid=29816", "title": "Cappella de' Picenardi", "text": "Cappella de' Picenardi (\"La Cap\u00e9la\" in dialetto cremonese) \u00e8 un comune italiano di 410 abitanti della provincia di Cremona, in Lombardia.\nStoria.\nCappella de' Picenardi \u00e8 un piccolo centro abitato di antica origine, appartenuto alla Provincia Inferiore del Contado di Cremona. Fu per secoli feudo della famiglia Picenardi di Cremona, da cui appunto il nome.\nNel 1786 pass\u00f2 alla nuova provincia di Bozzolo (divenuta poi provincia di Casalmaggiore), per tornare alla provincia di Cremona nel 1791.\nIn et\u00e0 napoleonica (1810) vennero aggregati a Cappella de' Picenardi i comuni limitrofi di Cansero, Dosso Pallavicino e Stilo de' Mariani. Cansero e Stilo de' Mariani recuperarono l'autonomia nel 1816, in seguito all'istituzione del Regno Lombardo-Veneto, ma Dosso Pallavicino ne rimase frazione.\nAll'Unit\u00e0 d'Italia (1861) il comune di Cappella de' Picenardi contava 652 abitanti. Nel 1867 vennero aggregati a Cappella de' Picenardi i comuni di Cansero, Isolello e Vighizzolo.\nGeografia antropica.\nSecondo lo statuto comunale, il territorio comunale comprende, oltre al capoluogo, gli agglomerati di Cansero, Isolello, Mottaiola e Vighizzolo.\nSecondo l'ISTAT, il territorio comunale i centri abitati di Cappella de' Picenardi e Vighizzolo, e i nuclei abitati di Cansero e Isolello.\nInfrastrutture e trasporti.\nTra il 1927 e il 1955 la localit\u00e0 era servita da una fermata, comune a Pieve San Giacomo, posta sulla tranvia Cremona-Asola, gestita in ultimo dalla societ\u00e0 Tramvie Provinciali Cremonesi."}
{"id": "29822", "revid": "125645747", "url": "https://it.wikipedia.org/wiki?curid=29822", "title": "Provincia di Fermo", "text": "La provincia di Fermo \u00e8 una provincia italiana di abitanti della regione Marche, istituita nel 2004 e divenuta operativa nel 2009. Si estende su una superficie di 862,77\u00a0km\u00b2 e comprende 40 comuni. Affacciata a est sul mare Adriatico, confina a nord-ovest con la provincia di Macerata e a sud con la provincia di Ascoli Piceno.\nLa provincia \u00e8 stata istituita dalla legge 11 giugno 2004 n. 147, pubblicata nella Gazzetta Ufficiale n. 138 del 15 giugno 2004. \u00c8 divenuta operativa a tutti gli effetti con le prime elezioni provinciali (6 e 7 giugno 2009), in concomitanza con quelle del rinnovo degli organi elettivi della provincia di Ascoli Piceno, dal cui territorio \u00e8 stata scorporata.\nLa sigla della provincia (FM) appartenne in passato alla provincia di Fiume, fino al distacco di quest'ultima dal territorio nazionale..\nGeografia fisica.\nLa provincia di Fermo si sviluppa dalla costa adriatica, a est, alla catena dei Sibillini, che la chiude a ovest nei comuni di Amandola e Montefortino. Il territorio di Castelsantangelo sul Nera (Macerata) e quello di Montemonaco (Ascoli Piceno) la separano dal confine umbro. A sud, la provincia \u00e8 delimitata in massima parte dal fiume Aso; a nord, approssimativamente dall'alto corso del Tenna e, procedendo verso il mare, dall'Ete Morto e dall'ultimo tratto del Chienti. Al centro corre la valle del Tenna, percorsa dalla SP Faleriense.\nIl versante orientale di alcune fra le cime pi\u00f9 alte dell'Appennino umbro-marchigiano insiste in territorio fermano. Da nord a sud si sviluppano il Monte Amandola (1.707 m) e il Castel Manardo (1.917 m) nel territorio comunale di Amandola, la Priora (2.334 m) e la Sibilla (2.175 m) in quello di Montefortino. Ci\u00f2 nonostante solo il 9,1% del territorio (corrispondente al comune di Montefortino) \u00e8 classificato dall'ISTAT come montagna, mentre il restante 90,9% \u00e8 considerato collinare: ci\u00f2 fa della provincia di Fermo quella percentualmente meno montuosa delle Marche. Nel subappennino spicca la cima del Monte Falcone (904 m) sulle cui pendici sorgono il paese omonimo e la confinante Smerillo. La provincia divide con Ascoli Piceno la Comunit\u00e0 Montana dei Sibillini; con Ascoli Piceno, Macerata e Perugia il Parco Nazionale dei Monti Sibillini.\nStoria.\nLa provincia di Fermo ha origini remote, ed esse risalgono alla fondazione della citt\u00e0, che fu una delle antiche capitali picene. Gi\u00e0 colonia romana, istituita per il controllo delle popolazioni locali, Fermo fu potente nel Medioevo, quando i Longobardi la posero a capo di un ducato, associato a quello di Spoleto, ed in seguito trasformato dai Franchi nella vasta Marca Fermana, che nella sua massima estensione, andava dal Monte Conero fino quasi a Chieti, mentre nella sua ultima perimetrazione comprendeva un'area corrispondente alle odierne province di Macerata, Fermo e Ascoli.\nSuccessivamente alla confluenza di quest'ultima nella Marca d'Ancona, Fermo rimase capitale di un piccolo stato, il Comitato Fermano ed, essendosi costituita in libero comune nel 1199, ampli\u00f2 progressivamente il suo territorio fino a sconfinare nei domini ascolani (1348).\nIl Comitato di Fermo riun\u00ec anche ottanta castelli nel periodo della sua massima espansione, che arriv\u00f2 a ricomprendere anche le citt\u00e0 di Macerata e San Benedetto del Tronto, all'epoca chiamata San Benedetto in Albula.\nNel 1589 la citt\u00e0 ottenne da papa Sisto V (Felice Peretti, marchigiano, gi\u00e0 vescovo di Fermo), l'elevazione della propria diocesi in sede arcivescovile metropolitana, nonch\u00e9 sede cardinalizia, la quale \u00e8 rimasta tale fin quasi all'inizio del Novecento, mentre la sede metropolitana \u00e8 confermata fino al giorno d'oggi, anzi \u00e8 stata potenziata in \"Provincia Ecclesiastica\".\nTra Settecento e Ottocento il territorio piceno altern\u00f2 unificazioni e divisioni. Incluso in epoca napoleonica nel dipartimento del Tronto (con capoluogo Fermo), torn\u00f2 a scindersi in due delegazioni nel 1816, subito dopo la Restaurazione. Di nuovo unito da papa Leone XII (con due capoluoghi, Fermo il principale, sede del delegato apostolico e Ascoli secondario, sede di un luogotenente), si divise ancora con il successore Gregorio XVI a seguito dell'insurrezione del 1831 e dei moti del 1848-49. L'Unit\u00e0 d'Italia ne sanc\u00ec l'ennesima fusione (questa volta, per la prima volta nella storia, con capoluogo principale Ascoli, mentre Fermo divenne sede di un circondario), dando vita a una vera e propria \"questione fermana\" durata dal 1860 agli anni 2000.\nNel 2004 la legge n. 147 ha ricostituito la provincia di Fermo, sebbene i confini siano in parte diversi da quelli della provincia soppressa nel 1860. La provincia fermana ha cominciato a operare dal 2009, con l'elezione del primo consiglio provinciale e l'attivazione di molti uffici periferici dello Stato, compresi prefettura, questura ed i comandi provinciali delle forze dell'ordine e gli uffici finanziari e previdenziali dello Stato.\nComuni.\nI comuni della provincia si possono suddividere in varie zone, sulla base della continuit\u00e0 territoriale o dell'affinit\u00e0 socioeconomica, nonch\u00e9 dell'appartenenza alla Comunit\u00e0 Montana dei Sibillini. Sotto tali aspetti vengono infatti presi in considerazione, a determinati fini, dalla stessa provincia.\nArea di influenza del capoluogo.\nLa separazione del Fermano dall'Ascolano ha incontrato in parte ragioni di ordine culturale: \u00e8 noto ad esempio che il fiume Aso, il cui medio corso segna il confine meridionale della provincia, \u00e8 anche un'importante linea di demarcazione linguistica fra i dialetti italiani mediani e meridionali. Il capoluogo possiede peraltro un'area di influenza pi\u00f9 o meno estesa e non necessariamente coincidente con la provincia. Molti comuni anche ascolani e maceratesi ricadono storicamente a vario titolo nell'orbita di Fermo, tenendo presente comunque la concorrenza di poli d'attrazione moderni come Civitanova Marche e San Benedetto del Tronto.\nA titolo esemplificativo si possono indicare alcuni ambiti territoriali che, anche dopo la soppressione della provincia storica, hanno continuato a far capo alla citt\u00e0. In particolare essa \u00e8 sede di una vasta arcidiocesi metropolitana, e di un circondario di tribunale i cui confini coincidono con quelli della provincia storica (ne sono infatti esclusi i comuni dello storico mandamento pretorile di Amandola e vi sono invece inclusi quelli del mandamento di Ripatransone; oltre a questi ne fa parte Montefiore dell'Aso, che pur essendo nel mandamento di Monterubbiano non \u00e8 entrato nella provincia di Fermo)."}
{"id": "29902", "revid": "1444396", "url": "https://it.wikipedia.org/wiki?curid=29902", "title": "Casalbuttano ed Uniti", "text": "Casalbuttano ed Uniti (\"Cazalb\u00fct\u00e0an\" in dialetto cremonese) \u00e8 un comune italiano di abitanti della provincia di Cremona in Lombardia.\nGeografia fisica.\nIl comune \u00e8 situato nella bassa pianura padana tra i fiumi Oglio e Po, a 14 chilometri di distanza in linea d'aria da Cremona. Il capoluogo del comune, Casalbuttano, si trova lungo il percorso dell'ex strada statale 498. Il Naviglio Civico divide il capoluogo dalla frazione San Vito, mentre l'altra frazione, Polengo, si trova 2\u00a0km a sud.\nStoria.\nAlcuni ritrovamenti risalenti all'et\u00e0 del bronzo, e altri reperti (per esempio monete romane) del I secolo a.C. fanno supporre che esistessero insediamenti umani nella zona gi\u00e0 da quell'epoca, anche se ad oggi ci\u00f2 non \u00e8 stato dimostrato.\nIl suffisso longobardo \"eng\" rilevabile nel nome della frazione Polengo, porta a ritenere che la localit\u00e0 esistesse nell'alto medioevo.\nNotizie certe sull'esistenza dell'abitato di Casalbuttano arrivano per\u00f2 dall'XI e dal XII secolo, epoca nella quale si sa che in paese fu eretto un castello, demolito per\u00f2 nel 700. Il paese fu dato alle fiamme nel 1212 durante una battaglia tra le truppe milanesi e quelle di Cremona.\nNel 1627 in piena dominazione spagnola, il paese fu assegnato in feudo alla famiglia Schinchinelli, che possedeva parecchie terre nella zona, mentre dal secolo successivo sino a tutto l'800 si registr\u00f2 l'ascesa di due importanti e nobili famiglie, gli Jacini e i Turina, legati sia all'attivit\u00e0 agricola in quanto proprietari di vasti appezzamenti di terreno e numerose cascine, sia e soprattutto all'attivit\u00e0 industriale che andava imponendosi in quel tempo, la lavorazione della seta. In paese risultavano attivi a met\u00e0 del XIX secolo quattro filande a vapore per il trattamento dei bozzoli, su un totale di 21 esistenti in tutto il territorio provinciale. L'attivit\u00e0 tessile era la principale fonte di occupazione per gli abitanti del paese, che superarono per vari decenni le 6000 unit\u00e0.\nNel 1867 i due comuni di San Vito e Polengo, fino ad allora autonomi, vennero soppressi ed aggregati a Casalbuttano. Il comune assunse quindi la denominazione di Casalbuttano ed Uniti.\nMonumenti e luoghi d'interesse.\nNel centro storico di Casalbuttano si trovano alcuni edifici di un certo rilievo.\nLa chiesa parrocchiale, dedicata a San Giorgio, domina la piazza principale del paese. Esisteva gi\u00e0 nel XII secolo ma l'edificio attuale fu realizzato tra il 1620 e il 1638, come anche il robusto campanile in mattoni alto 65 metri, che affianca la chiesa sul suo lato sinistro. La facciata, pur riprendendo nelle forme lo stile barocco del resto dell'edificio, \u00e8 frutto di una ristrutturazione operata nel 1920. L'interno del tempio, a tre navate, conserva numerosi dipinti di pregio e uno dei pi\u00f9 grandi e meglio conservati organi storici della provincia di Cremona, edificato nel 1831 dal varesino Luigi Maroni Biroldi ed ampliato nel 1892 da Natale Balbiani di Milano.\nLa chiesa di San Francesco \u00e8 un piccolo edificio, a navata unica, del XVII secolo. All'interno si trovano alcune tele di valore e sculture in legno di Giacomo Bertesi.\nIl Palazzo Turina sede del municipio e il Palazzo Jacini sono due esempi di architettura signorile del XVIII secolo.\nLa Torre della Norma \u00e8 una singolare costruzione neogotica collocata al centro di un parco. Fu eretta per ricordare il soggiorno a Casalbuttano di Vincenzo Bellini, compositore dell'omonima opera. Le fanno da contorno alcuni padiglioni dal gusto neogotico, e i resti delle scuderie.\nNella citt\u00e0 si trova il Santuario di Nostra Signora della Graffignana, situato lungo la strada provinciale SP86 nei pressi della frazione San Vito. L'edificio sacro fu costruito nel XVIII secolo sui resti di un pi\u00f9 antico oratorio all'interno del quale la tradizione vuole sia avvenuto un evento miracoloso. L'interno, a unica navata, \u00e8 costellato di ex voto.\nLa chiesa parrocchiale di Polengo \u00e8 di antica origine, ma l'aspetto attuale \u00e8 frutto di numerosi adattamenti avvenuti in varie epoche. L'elegante campanile \u00e8 in mattoni a vista. Il tempio presenta un'inusuale planimetria a croce latina rovesciata, vale a dire con il braccio pi\u00f9 lungo rivolto verso il presbiterio, segno di un probabile capovolgimento dell'orientamento della chiesa durante una sua fase di ristrutturazione.\nInfrastrutture e trasporti.\nFerrovie.\nIl paese dispone di una propria stazione ferroviaria posta lungo la linea Treviglio\u2013Cremona."}
{"id": "29904", "revid": "106376", "url": "https://it.wikipedia.org/wiki?curid=29904", "title": "Casale Cremasco-Vidolasco", "text": "Casale Cremasco-Vidolasco (\"Casal\" e \"Vidulasch\" in dialetto cremasco) \u00e8 un comune italiano di abitanti della provincia di Cremona, in Lombardia.\nStoria.\nQuesto Comune \u00e8 stato creato neI 1934, prima Casale Cremasco e Vidolasco erano autonomi: bench\u00e9 vicini, i due nuclei avevano vicende amministrative e religiose del tutto indipendenti.\nLa sede del Comune \u00e8 a Casale Cremasco, che si estende lungo la sponda sinistra del Serio. La prima menzione del paese risale ad un documento del 919.\nCon i ritrovamenti archeologici del 1927 potrebbe sembrare che la zona fosse gi\u00e0 abitata nel IV secolo d.C.\nIl nome di Casale \u00e8 contenuto in un lungo elenco del 1192 che definisce i villaggi cremaschi passati sotto il dominio dei cremonesi. La sua storia si lega alle vicende delle famiglie nobili in zona, delle comunit\u00e0 religiose (gli Umiliati, padroni del feudo fino al XVI secolo) della Serenissima fino alla caduta di Venezia nel 1797, insieme ai centri limitrofi.\nLa storia di Vidolasco inizia nell'et\u00e0 del bronzo: i reperti venuti alla luce nel 1960 testimoniano la presenza di una comunit\u00e0 verso il X secolo a.C. Segu\u00ec la sorte di Casale fino al 1400, quando divenne feudo dei Tadini e poi dei Sanseverino-Vimercati.\nMonumenti e luoghi d'interesse.\nMontecchio.\nMontecchio, termine derivante dal dialetto cremasco \u201cmunt-ec\u201d-Montevecchio; oppure dal tardo latino \u201cmonticolus\u201d-Monticello, \u00e8 un sito archeologico di Vidolasco appartenente al comune di Casale Cremasco.\nScavi risalenti alla met\u00e0 del XX secolo hanno consentito di appurare l'esistenza di un antico abitato assegnabile alla fase finale dell'et\u00e0 del bronzo e a quella iniziale dell'et\u00e0 del ferro.\nStoria e cultura del sito.\nA causa della frammentariet\u00e0 e sporadicit\u00e0 dei reperti ritrovati \u00e8 impossibile ricostruire un quadro preciso della storia del dosso di Montecchio, sul quale sorse un insediamento della popolazione dei Liguri. Montecchio di Vidolasco \u00e8 la maggiore fonte di reperti ed informazioni sulla tarda et\u00e0 del bronzo e della fase culturale protogolasecchiana di tutta la Lombardia.\nRitrovamenti databili al X secolo a.C. suggeriscono che l'abitato fosse di natura domestica, provvisto probabilmente anche di un luogo di culto.\nLa popolazione qui collocata era dedita alla caccia, alla produzioni di vari utensili, tra cui ceramiche, vasellame, e, raramente, oggetti metallici. Inoltre praticavano l'allevamento dal quale conseguivano le varie lavorazioni del latte, della filatura e della tessitura. \nI prodotti dell'artigianato venivano barattati con le popolazioni vicine e non, fino ad arrivare alla Svizzera, al Veneto ed all'Europa centro \u2013 occidentale. Venivano commerciati, inoltre, prodotti di lusso come ambra ed oggetti di bronzo.\nLe analisi dei corredi tombali della civilt\u00e0 protogolasecchiana suggeriscono che essa avesse gi\u00e0 una struttura gerarchizzata in quanto i diversi livelli di ricchezza dei corredi distinguevano i diversi stati sociali nella collettivit\u00e0.\nScavo e conformazione del terreno.\nNel 1906, a Montecchio, veniva scoperta una terramara e il Prof. Pantaleone Lucchetti la relazionava al Congresso dei Naturalisti Italiani.\nIl dosso di Montecchio per l'estensione di un ettaro circa \u00e8 costituito:\nTrattasi evidentemente, di una vera e propria gettata industriale (fabbrica di vasi di terra cotta) dell'epoca terramaricola (etrusco-romana, ossia bronzo-ferro).\nLa localit\u00e0 di Montecchio si presenta perci\u00f2, come anello di congiunzione fra le due porzioni occidentale e orientale del cremasco antico e precede lo stabilirsi della civilt\u00e0 del bronzo e del ferro, che \u00e8 la civilt\u00e0 storica degli Umbri e degli Etruschi, succeduta a quella preistorica dei Liguri.\nLo scavo regolare \u00e8 iniziato il 6 giugno 1960, in localit\u00e0 Cascina Montecchio nel comune di Vidolasco. Il lavoro di sterro, che si \u00e8 protratto fino al 2 luglio dello stesso anno, \u00e8 stato condotto con tutto il rigore necessario, dividendo la zona in settori e procedendo cautamente in senso verticale, tenendo distinti i materiali venuti alla luce alle varie profondit\u00e0.\nIn generale la stratigrafia si presenta dall'alto verso il basso nelle varie fosse scavate come segue:\nTale stratigrafia starebbe a dimostrare una frequentazione non uniforme. Notevole ci sembra anche lo strato di sabbia sterile che interrompe lo spessore e che potrebbe significare una alluvione sopravvenuta improvvisa, dopo la quale la vita nella stazione preistorica ha ripreso il suo andamento normale.\nReperti preistorici.\nIl sito pi\u00f9 ricco di reperti e il pi\u00f9 importante in assoluto, non solo per il cremasco ma anche per la Lombardia, \u00e8 sicuramente Vidolasco. Lo scavo si estende per circa .\nReperti ceramici.\nLa maggioranza dei reperti \u00e8 costituita da pi\u00f9 di un migliaio di frammenti di vasellame di tipologia e dimensioni alquanto varie.\nLa quantit\u00e0 di ceramica, suddivisa in ceramica grossolana, ceramica media e ceramica fine, \u00e8 notevolissima.\nTra i reperti di ceramica troviamo: urne; ciotole; colatoi, utilizzati forse per un'attivit\u00e0 domestica legata alla lavorazione del latte; vasetti di diversa tipologia; orci o dolia; coperchietti; rocchetti, utilizzati nell'attivit\u00e0 domestica della filatura; elementi fittili, interpretati come alari di terracotta ad uso rituale.\nDue prese dei vasi rinvenuti meritano una particolare attenzione: una \u00e8 costituita da un anello di cordone plastico, quasi fosse una rotella, la seconda \u00e8 formata da un simile anello plastico pi\u00f9 piccolo del precedente, ma sempre in leggero rilievo.\nI prodotti vascolari si distinguono per la ricchezza della decorazione, che rivela un gusto artistico piuttosto raffinato e una rilevante inventiva. Di norma gli oggetti a impasto hanno decorazioni rozze, mentre quelli ad impasto depurato hanno decorazioni pi\u00f9 accurate.\nReperti metallici.\nIl complesso di oggetti in metallo non \u00e8 molto ricco, tuttavia presenta alcuni pezzi di elevato interesse e, soprattutto, piuttosto determinanti per una valutazione cronologia dell'insediamento e per un giudizio sulla sua fisionomia. \nTra i rilievi di bronzo troviamo: ardiglioni di fibule; spilloni; pinzette; palette rituali con manico a tortiglione.\nReperti faunistici.\nPresso il dosso di Montecchio sono stati rinvenuti numerosi reperti ossei di vari animali e di corna di cervidi lavorate per ottenere vari utensili di uso domestico. I reperti faunistici hanno permesso di riconoscere varie specie di animali: buoi, maiali, pecore o capre, cavalli, cani, cervi, cinghiali, caprioli, orsi, castori e gufi.\nIn genere le ossa sono molto frammentarie e sono costituite prevalentemente da resti delle estremit\u00e0 e delle mascelle; per quanto riguarda il cervo, sono presenti anche vari grossi prezzi di palchi di corna che dovevano costituire una ricercata materia prima per utensili e ornamenti. Un esempio del tutto eccezionale \u00e8 un pezzo ottenuto da un corno di cervo, che ha la forma di un moderno tappo di bottiglia di spumante.\nLa completa assenza di armi pu\u00f2 far supporre che si trattasse di un insediamento popolato da genti dedite, evidentemente, pi\u00f9 che a bellicosi atteggiamenti, a pacifiche attivit\u00e0 domestiche. Grazie ai resti faunistici sono state fornite notizie di un certo interesse, sia per il genere di animali domestici che alimentavano l'industria casearia e fornivano carni, pelli, corna, sia per quelli selvatici, come l'orso, che ci fa immaginare che nelle vicinanze era presente un ambiente di boschi folti, estesi, ricchi di bacche e di frutti selvatici.\nLa presenza di \u201ccorni di consacrazione\u201d o \u201cidoli\u201d getta, inoltre, una luce speciale almeno su una parte del complesso, che doveva perci\u00f2 forse comprendere una zona sacra o comunque destinata a procedimenti rituali.\nI reperti sono attualmente conservati all'interno del Museo Civico di Crema e del Museo Civico e Archeologico di Castelleone.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri residenti sono . Le comunit\u00e0 nazionali numericamente significative sono:\nIndustrie.\nIn questo comune ci sono due industrie per quanto riguarda il settore agroalimentare, sono Galbani e Danone.\nGalbani.\nGalbani \u00e8 un gruppo alimentare italiano dal 2006 controllata dalla Lactalis.\nLa nuova sede dell'Azienda viene aperta nel 1960 a Milano, inaugurando un periodo particolarmente efficace di attivit\u00e0 distributiva, industriale e di comunicazione pubblicitaria.\nNel 1989 entra nel Gruppo Danone e rafforza la sua posizione sul mercato europeo. Nel 2006 il Gruppo Galbani entra a far parte del Gruppo francese Lactalis. Nel 2008 nasce Gruppo Lactalis Italia, la holding che gestisce il pi\u00f9 importante portafoglio marchi nel settore lattiero-caseario in Italia: Galbani, Invernizzi, Cademartori, Locatelli, Pr\u00e9sident.\nDanone.\nDanone \u00e8 un'industria alimentare francese che aveva uno stabilimento anche a Casale Cremasco.\nNel 1919 Isaac Carasso avvia a Barcellona una piccola fabbrica di yogurt. Nel 1991 in Italia viene inaugurato il grande stabilimento di Casale Cremasco (CR) per potenziare le strutture e soddisfare cos\u00ec la crescente domanda del mercato nazionale.\nNel 2013 oltre il 60% del fatturato del gruppo Danone viene dai Paesi emergenti; l'industria, colpita dagli effetti della crisi, chiude tre impianti in Europa, uno dei quali \u00e8 quello italiano di Casale Cremasco.\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAmministrazione.\nElenco dei sindaci dal 1985 ad oggi."}
{"id": "29906", "revid": "106376", "url": "https://it.wikipedia.org/wiki?curid=29906", "title": "Casaletto Ceredano", "text": "Casaletto Ceredano (\"Casal\u00e8t Cered\u00e0\" in dialetto cremasco) \u00e8 un comune italiano di abitanti della provincia di Cremona in Lombardia.\nStoria.\nCasaletto Ceredano \u00e8 un centro abitato di origine medievale.\nIl borgo, citato in antichi documenti come \"Castelletto\", assunse il toponimo di \"Ceredano\" con riferimento alla vicina abbazia del Cerreto, proprietaria delle terre della zona.\nIn et\u00e0 napoleonica (1810-16) furono aggregati al comune di Casaletto Ceredano i comuni di Cascine San Carlo, Passarera e Rubbiano. Tali centri recuperarono l'autonomia con la costituzione del Regno Lombardo-Veneto.\nNel 1937, in seguito ad uno scambio di territori, fu aggregata a Casaletto la frazione Persia, gi\u00e0 appartenuta a Cavenago d'Adda, mentre fu ceduta a Cavenago la localit\u00e0 Bastide.\nSimboli.\nStemma\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nGeografia antropica.\nIl territorio comunale comprende, oltre al capoluogo, le frazioni di Ca' de Vagni, Gerre, Passarera Corte e Persia.\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali\nLa strada che collega Casaletto Ceredano con Passarera, un tempo di competenza provinciale, \u00e8 stata declassata nel 2005.\nAmministrazione.\nElenco dei sindaci dal 1985 ad oggi."}
{"id": "29908", "revid": "2221454", "url": "https://it.wikipedia.org/wiki?curid=29908", "title": "WUZ (rivista)", "text": "WUZ \u00e8 stata una rivista dedicata ai collezionisti di libri, edita dalla Editrice Bibliografica.\nStoria.\nNata come mensile nel febbraio 2002, divenne bimestrale a partire dal 1\u00ba gennaio 2004. Il nome della rivista deriva da Wuz, protagonista di un libro di Johann Paul Friedrich Richter, \"nom de plume\" Jean Paul (1793): Wuz era un maestrino che, non avendo i soldi per comperare libri, scrisse di propria mano un'intera biblioteca.\nLa rivista raccontava storie di libri, di editori, di prime edizioni, di edizioni minime, di nicchia, di biblioteche e di tutto quanto ha a che fare con i libri, incluso il restauro, i bibliotecari e i libri d'artista.\nNel 2006 il gruppo Messaggerie acquist\u00f2 la testata utilizzandone il nome per il portale di Internet Bookshop Italia. La rivista cartacea prosegu\u00ec le pubblicazioni per qualche tempo, fino alla definitiva cessazione nel 2007."}
{"id": "29909", "revid": "1259603", "url": "https://it.wikipedia.org/wiki?curid=29909", "title": "Ipotesi Gaia", "text": "Lipotesi Gaia \u00e8 un'ipotesi formulata per la prima volta dallo scienziato inglese James Lovelock nel 1979 in \"Gaia. A New Look at Life on Earth\" e co-sviluppata dalla microbiologa Lynn Margulis negli anni '70. Secondo tale ipotesi gli organismi viventi sulla Terra interagiscono con le componenti inorganiche circostanti per formare un complesso sistema sinergico e autoregolante che aiuta a mantenere e perpetuare le condizioni per la vita sul pianeta.\nLovelock nomin\u00f2 tale ipotesi in onore a Gaia, la dea primordiale che personificava la Terra nella mitologia greca. Tra gli argomenti sui quali si basa l'ipotesi vi sono altres\u00ec quelli secondo i quali la biosfera e l'evoluzione degli organismi influenzino la stabilit\u00e0 della temperatura globale, la salinit\u00e0 dell'acqua di mare, i livelli di ossigeno atmosferico, il mantenimento di un'idrosfera di acqua liquida e altri variabili ambientali che influenzano l'abitabilit\u00e0 della Terra.\nL'ipotesi Gaia \u00e8 stata inizialmente criticata per essere teleologica e contro i principi della selezione naturale. Sebbene i perfezionamenti successivi abbiano allineato l'ipotesi Gaia con idee provenienti da campi come la scienza del sistema Terra, la biogeochimica e l'ecologia dei sistemi, l'ipotesi Gaia continua a nutrire critiche, e molti scienziati la considerano solo debolmente supportata, o in contrasto con le evidenze sperimentali.\nLa biologa Lynn Margulis ha dato la sua adesione all'ipotesi Gaia, ma prendendo le distanze da Lovelock, a suo avviso troppo influenzato dal vitalismo.\nNel 2006 la Geological Society of London ha assegnato a Lovelock la medaglia Wollaston anche per il suo lavoro sull'ipotesi Gaia.\nDescrizione.\nNella sua prima formulazione, l'ipotesi Gaia si basa sull'assunto che gli oceani, i mari, l'atmosfera, la crosta terrestre e tutte le altre componenti geofisiche del pianeta Terra si mantengano in condizioni idonee alla presenza della vita proprio grazie al comportamento e all'azione degli organismi viventi, vegetali e animali. Ad esempio la temperatura, lo stato d'ossidazione, l'acidit\u00e0, la salinit\u00e0 e altri parametri chimico-fisici fondamentali per la presenza della vita sulla Terra presentano valori costanti. Questa omeostasi \u00e8 l'effetto dei processi di feedback attivo svolto in maniera autonoma dal biota. Inoltre tutte queste variabili non mantengono un equilibrio costante nel tempo, ma si evolvono in sincronia con il biota. Quindi i fenomeni evoluzionistici non riguardano solo gli organismi o l'ambiente naturale, ma l'intera Gaia.\nIl sistema Gaia, che non \u00e8 identificabile n\u00e9 con il termine \"biosfera\", n\u00e9 con \"biota\", che sono solo due elementi che la compongono, comprende invece:\nUn fattore inquinante dell'intera Gaia sono le attivit\u00e0 e l'ambiente costruito dall'uomo, che anche se non facente parte del sistema, interagisce fortemente con esso modificando i fattori limitanti (temperatura, composti chimici, ecc.).\nStoria.\nPrecedenti.\nL'idea della Terra intesa come un insieme integrato o un essere vivente era gi\u00e0 stata formulata prima di Lovelock, e a questa idea egli si \u00e8 ispirato per la sua ipotesi, nominando la sua teoria con il nome della divinit\u00e0 Gaia, che nella mitologia greca impersonificava la Terra. James Lovelock ha dato questo nome alla sua ipotesi su suggerimento del romanziere William Golding, che all'epoca viveva nello stesso villaggio di Lovelock (Bowerchalke, Wiltshire, Regno Unito). Golding aveva in realt\u00e0 suggerito come nome \"Gea\", un'ortografia alternativa per il nome della dea greca, che \u00e8 usata come prefisso in \"geologia\", \"geofisica\" e \"geochimica\".\nNel XVIII secolo, quando la geologia si consolid\u00f2 come scienza moderna, James Hutton sostenne che i processi geologici e biologici sono interconnessi. Successivamente, il naturalista ed esploratore Alexander von Humboldt scopr\u00ec il meccanismo di coevoluzione degli organismi viventi, del clima e della crosta terrestre.\nNel XX secolo, il geochimico russo e ucraino Vladimir Vernadsky formul\u00f2 una teoria dello sviluppo della Terra che \u00e8 uno dei fondamenti dell'ecologia, secondo la quale l'ossigeno, l'azoto e l'anidride carbonica nell'atmosfera terrestre derivano da processi biologici. Nelle sue pubblicazioni degli anni '20 sostenne che gli organismi viventi potevano rimodellare il pianeta allo stesso modo di qualsiasi forza fisica. Vernadsky fu un pioniere delle basi scientifiche per le scienze ambientali. Le sue dichiarazioni visionarie non furono largamente accettate in Occidente, e alcuni decenni dopo l'ipotesi Gaia ricevette lo stesso tipo di resistenza iniziale da parte della comunit\u00e0 scientifica.\nSempre nel XX secolo Aldo Leopold, pioniere nello sviluppo della moderna etica ambientale e nel movimento per la conservazione della natura selvaggia, sugger\u00ec una \"Terra vivente\" nella sua etica biocentrica (o \"olistica\") riguardo alla Terra.\nFormulazione dell'ipotesi.\nLovelock inizi\u00f2 a definire l'idea di una Terra autoregolante controllata dall'insieme degli organismi viventi nel settembre 1965, mentre lavorava presso il Jet Propulsion Laboratory in California sui metodi per rilevare la vita su Marte. Il primo articolo a menzionarlo \u00e8 stato \"Planetary Atmospheres: Compositional and other Changes Associated with the Presence of Life\", scritto in collaborazione con C.E. Giffin.\nLovelock formul\u00f2 l'ipotesi di Gaia in articoli di giornale nel 1972 e nel 1974, a cui seguirono il libro del 1979 \"Gaia: A new look at life on Earth\" e da un articolo sul New Scientist del 6 febbraio 1975, stimolando l'attenzione scientifica e le critiche all'ipotesi.\nLovelock chiamo inizialmente l'ipotesi \"Earth feedback hypothesis\" (ipotesi del feedback della Terra), per spiegare il motivo per cui le combinazioni di sostanze chimiche tra cui ossigeno e metano persistano in concentrazioni stabili nell'atmosfera della Terra. Lovelock sugger\u00ec di rilevare tali combinazioni nell'atmosfera di altri pianeti come un metodo relativamente affidabile ed economico per rilevare la presenza della vita.\nL'ipotesi fu rafforzata da altre relazioni emerse successivamente, in particolare dal fatto che le creature marine producano zolfo e iodio in quantit\u00e0 approssimativamente uguali a quelle richieste dalle creature terrestri.\nNel 1971 la microbiologa Lynn Margulis si un\u00ec a Lovelock nello sforzo di trovare prove scientifiche a supporto dell'ipotesi, contribuendo alla spiegazione del meccanismo su come i microorganismi influenzano l'atmosfera e la superficie del pianeta, destando critiche da parte della comunit\u00e0 scientifica per la sua difesa della teoria sull'origine degli organelli eucariotici e il suo contributo alla teoria endosimbiotica, oggi accettata. Margulis ha dedicato l'ultimo degli otto capitoli del suo libro \"The Symbiotic Planet\" all'ipotesi Gaia, obiettando per\u00f2 alla personificazione di Gaia e sottolineando che Gaia \"non \u00e8 un organismo\", ma \"una propriet\u00e0 emergente di interazione tra organismi\". Ha definito inoltre Gaia come \"la serie di ecosistemi interagenti che compongono un unico enorme ecosistema sulla superficie terrestre. Punto\".\nA partire dalla sua formulazione, l'ipotesi Gaia \u00e8 stata supportata da diversi esperimenti scientifici e ha fornito delle previsioni utili.\nConferenze sull'ipotesi Gaia.\nNel 1985, il primo simposio pubblico sull'ipotesi di Gaia, \"Is The Earth A Living Organism?\" si \u00e8 tenuto presso l'Universit\u00e0 del Massachusetts, nella sede di Amherst, dall'1 al 6 agosto. Lo sponsor principale era la National Audubon Society. I relatori includevano James Lovelock, George Wald, Mary Catherine Bateson, Lewis Thomas, John Todd, Donald Michael, Christopher Bird, Thomas Berry, David Abram, Michael Cohen e William Fields. Hanno partecipato circa 500 persone.\nIl 7 marzo 1988 il climatologo Stephen Schneider organizz\u00f2 una conferenza dell'American Geophysical Union su Gaia a San Diego, California. Durante la sessione \"Fondamenti filosofici\" della conferenza, David Abram parl\u00f2 dell'influenza della metafora nella scienza, e dell'ipotesi Gaia come offerta di una nuova e potenzialmente rivoluzionaria metafora, mentre James Kirchner ha criticato l'ipotesi Gaia per la sua imprecisione. Kirchner afferm\u00f2 che Lovelock e Margulis non avevano presentato un'ipotesi di Gaia, ma quattro:\nKirchner ha inoltre presentato due alternative all'ipotesi di Gaia omeostatica:\nContro la critica che Gaia fosse teleologica, Lovelock e Andrew Watson svilupparono il modello Daisyworld e le sue modifiche. Lovelock afferm\u00f2 che il modello Daisyworld \"dimostra che l'autoregolazione dell'ambiente globale pu\u00f2 emergere dalla competizione tra tipi di vita alterando il loro ambiente locale in modi diversi\".\nUna terza conferenza sull'ipotesi di Gaia si tenne a Valencia, in Spagna, il 23 giugno 2000. Tale conferenza si concentrava sui meccanismi specifici mediante i quali l'omeostasi di base a breve termine \u00e8 stata mantenuta all'interno di un quadro di significativo cambiamento strutturale evolutivo a lungo termine.\nUna quarta conferenza internazionale sull'ipotesi Gaia, sponsorizzata dalla Northern Virginia Regional Park Authority e altri, si \u00e8 tenuta nell'ottobre 2006 presso il campus di Arlington, Virginia, della George Mason University.\nInfluenza culturale.\nVarie storie di fantascienza riprendono questa teoria, tra le quali \"L'orlo della Fondazione\" (1982) e \"Fondazione e Terra\" (1986) di Isaac Asimov, il romanzo \"Terra\" (1991) di David Brin e il manga \"Nausica\u00e4 della Valle del vento\" di Hayao Miyazaki (1982-1994).\nParte di questa teoria \u00e8 utilizzata nel film \"The Day After Tomorrow\", nella trilogia del fumetto \"Born from the Earth,\" nel film di animazione \"\", oltre che in \"Final Fantasy VII\", capitolo dell'omonima serie videoludica e nella visual novel Rewrite.\nVari riferimenti a questa teoria sono evidenti nel film Avatar (2009) di James Cameron."}
{"id": "29910", "revid": "640277", "url": "https://it.wikipedia.org/wiki?curid=29910", "title": "Astrofilo", "text": ""}
{"id": "29911", "revid": "1516566", "url": "https://it.wikipedia.org/wiki?curid=29911", "title": "Cassano Spinola", "text": "Cassano Spinola (\"C\u00e0san\" in ligure, \"Cassan\" in piemontese, \"Cassau\" in dialetto alessandrino) \u00e8 un comune italiano di 1.853 abitanti della provincia di Alessandria, in Piemonte, situato alla destra del basso corso dello Scrivia.\nDal 1\u00ba gennaio 2018 ha inglobato l'ex comune autonomo di Gavazzana.\nStoria.\nSimboli.\nLo stemma e il gonfalone del comune di Cassano Spinola sono stati concessi con decreto del presidente della Repubblica del 20 aprile 1959.\nMonumenti e luoghi d'interesse.\nLe vetrate furono poste nel 1945.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29917", "revid": "122830085", "url": "https://it.wikipedia.org/wiki?curid=29917", "title": "Riduzionismo (fisica)", "text": "Il riduzionismo nel campo della fisica delle particelle cerca di spiegare \"qualsiasi cosa\" in termini di particelle elementari e delle loro interazioni. \nQuesto atteggiamento nei confronti dell'Universo, che consiste nel cercare di spiegarne il \"funzionamento\" sulla base di leggi che riguardano il comportamento dei suoi costituenti a un livello pi\u00f9 fondamentale (le particelle elementari e le rispettive interazioni), rientra in un pi\u00f9 vasto approccio nei confronti della conoscenza, che tende a \"ridurre\" la complessit\u00e0 dei sistemi alla somma delle singole parti che li compongono. I suoi sostenitori affermano l'efficacia di questa visione sostenendo come tutto il progresso scientifico si sia basato su forme di riduzionismo.\nObiezioni a queste tendenze riduzionistiche sono state sollevate da vari studiosi .\nCritica dell'approccio riduzionista.\nSe il riduzionismo si basa sull'assunto (o sulla fiducia) che il comportamento di un sistema complesso sia nient'altro che la diretta conseguenza della somma dei singoli componenti, la critica a tale approccio epistemologico riposa, in generale, sull'idea di fondo secondo cui il tutto di un sistema fisico sia maggiore della somma delle singole parti: nella loro aggregazione sono perci\u00f2 rinvenibili \u00abpropriet\u00e0 \u201colistiche\u201d che non possono essere descritte in termini dei puri elementi costituenti\u00bb.\nNel 1972, il fisico Philip Warren Anderson, futuro Premio Nobel per la fisica nel 1977, espose le sue obiezioni a un approccio improntato al riduzionismo, in un articolo dal titolo \"More is Different\". In quello scritto, poi diventato un classico sull'argomento, Anderson individuava e mette in evidenza le limitazioni del riduzionismo affermando l'esistenza, nella scienza, di sovrapposti livelli gerarchici, ciascuno dei quali richiede i suoi principi fondamentali perch\u00e9 vi sia un avanzamento della conoscenza. Anderson fa notare, ad esempio, che la capacit\u00e0 di individuare leggi fisiche a un livello sempre pi\u00f9 fondamentale (una linea di ricerca che lui definisce \"intensiva\") non implicano in alcun modo la validit\u00e0 dell'ipotesi che lui chiama \"costruzionista\", vale a dire la capacit\u00e0 di descrivere l'universo applicando queste leggi fondamentali a livelli pi\u00f9 alti (quest'ultima linea di ricerca da lui indicata come \"estensiva\"). \nAlcuni fisici mettono in dubbio, a un livello pi\u00f9 profondo, il ruolo della fisica delle particelle come base per ogni altra conoscenza, contrapponendo al riduzionismo il concetto di emergenza. Costoro fanno notare che oggetti macroscopici possono subire comportamenti statistici ed avere propriet\u00e0 indipendenti dalle propriet\u00e0 delle particelle stesse che li costituiscono. \nPer di pi\u00f9, rilevano, ci sono sistemi con componenti radicalmente diversi che possono subire comportamenti molto simili. Si \u00e8 argomentato che le somiglianze di comportamento possono essere meglio comprese attraverso regole universali indipendenti dalle propriet\u00e0 dei componenti dei sistemi stessi. Queste regole o metodi o processi sarebbero \"pi\u00f9 reali della materia\" in quanto determinerebbero come gli osservatori condividano una comprensione della materia, e porrebbero dei limiti alla fattibilit\u00e0 della ricerca stessa.\nL'esistenza del modello standard, e la sua estensione, suscitano molte questioni fondamentali per l'epistemologia, la filosofia della scienza, la filosofia della matematica, la scienza cognitiva e persino la teologia."}
{"id": "29922", "revid": "2139046", "url": "https://it.wikipedia.org/wiki?curid=29922", "title": "Viguzzolo", "text": " \nViguzzolo (\"Vigseu\" in dialetto tortonese) \u00e8 un comune italiano della provincia di Alessandria, in Piemonte, situato sulla destra del torrente Grue, nella pianura in prossimit\u00e0 della sua confluenza nello Scrivia.\nStoria.\nGi\u00e0 citato in documenti del IX secolo, fu libero comune e nel 1278 ottenne la cittadinanza tortonese. Entr\u00f2 con Tortona nei possedimenti viscontei. Con l'avvento degli Sforza, fu costretto a pubblica sottomissione, sotto la minaccia di distruzione.\nConcesso in feudo ai Fogliani di Piacenza nel 1468, rest\u00f2 a questa famiglia anche dopo il passaggio ai Savoia.\nSimboli.\nLo stemma di Viguzzolo rappresenta un giovane che lotta con un leone afferrandolo per le fauci, ed \u00e8 accompagnato dal motto \"Fortibus tantum pugna pro Patria\".\nL'emblema comunale riprende il blasone della famiglia Squarzoni, estintasi nel Tortonese nel corso del XIV secolo ma tuttora presente nel Ferrarese e in alcune zone del Veneto. Molti identificano il giovane in lotta con il leone con Ercole ma \u00e8 pi\u00f9 probabile sia invece raffigurato Sansone, che, come riportato nel \"Libro dei Giudici\" (14, 14) uccise un leone a mani nude squarciandogli le fauci, e non soffocandolo come aveva invece fatto Ercole. Questa ipotesi \u00e8 rafforzata dal motto che accompagna lo stemma degli Squarzoni: \"De forti dulcedo\", che riprende la frase pronunciata da Sansone nella Bibbia: \u00abDe comediente exirit cibis, et de forti egressa est dulcedo\u00bb (\"Dal divoratore \u00e8 uscito il cibo, e dal forte la dolcezza\").\nMonumenti e luoghi d'interesse.\nParrocchiale dell'Assunta.\nLa parrocchiale dell'Assunta \u00e8 un ampliamento (1598-1603) dell'oratorio di San Bartolomeo. La facciata barocca presenta un portale con timpano spezzato; l'interno a tre navate conserva un altar maggiore proveniente dalla chiesa di San Marziano in Tortona.\n\u00c8 presente anche un oratorio.\nMonastero dell'Annunziata.\nIl Monastero dell'Annunziata risale al XV secolo; ospit\u00f2 monache dell'ordine e della regola di Sant'Agostino e fu soppresso nel 1770 da papa Clemente XIV. Oggi \u00e8 sede municipale, delle scuole e della biblioteca civica.\nPieve di Santa Maria.\nLa pieve di Santa Maria \u00e8 il monumento pi\u00f9 importante di Viguzzolo. Costruzione romanica semplice, a tre navate, con tre absidi semicircolari e tetto a doppio spiovente. La facciata, decorata da archetti pensili divisi irregolarmente da lesene, presenta una porta ad arco a tutto sesto, e un occhio circolare, probabilmente costruito, come il piccolo campanile a vela, in epoca successiva.\nAll'interno le navate sono divise in quattro campate di pilastri di forma quadrangolare con semicolonne addossate e contrapposte. Nella navata di destra si apre l'accesso alla cripta costituita da tre piccole navate scandite da colonnine e capitellini di pietra che reggono volte a crociera. La pieve \u00e8 di propriet\u00e0 del Comune di Viguzzolo ed \u00e8 di norma chiusa al pubblico. Per concordare le visite ci si pu\u00f2 rivolgere alla Associazione Culturale Viguzzolese (Acv): cellulare 351 6704484.\nInfrastrutture e trasporti.\nTra il 1889 e il 1934 Viguzzolo fu servito dalla tranvia Tortona-Monleale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa Viguzzolese dopo anni trascorsi in Promozione Piemontese milita ormai da alcuni anni in Seconda Categoria."}
{"id": "29924", "revid": "92723", "url": "https://it.wikipedia.org/wiki?curid=29924", "title": "Vicalvi", "text": "Vicalvi (\"Uc\u00e0lu\u00eb\" IPA: in dialetto vicalvese) \u00e8 un comune italiano sparso di 748 abitanti della provincia di Frosinone situato al confine del Lazio con la regione Abruzzo e Molise, rinomata localit\u00e0 turistica Parco nazionale d'Abruzzo, Lazio e Molise.\nGeografia fisica.\nTerritorio.\nBorgo medievale, Si trova nella Valle di Comino versante laziale del Parco nazionale d'Abruzzo, Lazio e Molise, parte pi\u00f9 moderna ed abitata del paese si sviluppa in localit\u00e0 Delicata, lungo la strada statale 627 della Vandra, invece il centro storico \u00e8 assediato dal Castello Longobardo (risalente al periodo dell'Alto Medioevo) circondato da antiche abitazioni.\nStoria.\nVicalvi dal nome \"Vicus Albus\" (ossia villaggio montano dal termine indoeuropeo \"Alb\" che significa monte) e assediato nel medioevo dai longobardi. Attualmente il borgo medievale di Vicalvi \u00e8 uno dei centri abitati pi\u00f9 piccoli e attivi della Valle di Comino in provincia di Frosinone, e presenta varie attrazioni turistiche medioevali. \u00c8 costituito da vari centri; Delicata, Centro Storico, Colle D'Agnese, Mortale, Maschiuna, Castellana, Palombo, Borgo, S. Francesco, Colle Flonio. La localit\u00e0 Delicata oggi rappresenta il nucleo principale del paese con la presenza del Municipio, degli edifici della scuola dell'infanzia e della scuola primaria, del centro sociale, dell'impianto sportivo polivante, della caserma dei carabinieri e dei principali esercizi pubblici e commerciali. Il centro storico \u00e8 ben conservato nonostante lo spopolamento maggiore. \u00c8 praticamente composto da una strada che si snoda a serpentina sui fianchi del colle, fra due file di case. \u00c8 dominato in alto dal vecchio Castello, nelle cui vicinanze c'\u00e8 un palazzetto con portale rinascimentale e attorno diverse abitazioni antiche. In basso si trovano la piccola ma gradevole piazza Municipio su cui affacciano la vecchia sede del Municipio (oggi sede della biblioteca comunale) e la chiesa parrocchiale di San Giovanni Battista ed Evangelista con interno barocco, con affreschi sulla volta e un pulpito ligneo anch'esso di stile barocco. Su un altare moderno vi \u00e8 una formella novecentesca. La collina su cui sorge il centro storico \u00e8 sormontata dal monte Morrone (970 m s.l.m), su cui \u00e8 ben visibile Fossa Licia, una dolina di origine carsica. La localit\u00e0 San Francesco \u00e8 caratterizzata dalla presenza del convento di San Francesco che ha ospitato il Santo di Assisi durante uno dei suoi viaggi. La localit\u00e0 Borgo \u00e8 invece caratterizzata oltre che dalla presenza di un vecchio nucleo di abitazioni dove un tempo era localizzata una stazione di posta, dalla presenza di insediamenti industriali ed artigianali.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nCultura.\nCucina.\nSpecialit\u00e0 enogastronomiche\nIl territorio comunale \u00e8 luogo di produzione di alcuni vini regolamentati dal disciplinare Atina DOC.\nEventi\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 52 imprese operanti nel territorio comunale, che rappresentavano lo 0,15% del totale provinciale (33.605 imprese attive), hanno occupato 132 addetti, lo 0,12% del dato provinciale; in media, ogni impresa nel 2015 ha occupato due addetti (2,54).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Vicalvi pass\u00f2 dalla provincia di Caserta a quella di Frosinone. Nel 1957 Posta Fibreno si stacc\u00f2 dal comune di Vicalvi, diventando comune autonomo."}
{"id": "29926", "revid": "110157", "url": "https://it.wikipedia.org/wiki?curid=29926", "title": "Villa Latina", "text": "Villa Latina \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nNel territorio comunale si trovano il monte Bianco che raggiunge i 1.167 metri sul livello del mare e il fiume Mollarino che si unir\u00e0 poi al fiume Melfa.\nClima.\nClassificazione climatica: zona D, 1845 GR/G\nOrigini del nome.\nIl nome ufficiale fino al 1862 era 'Agnone'. Il nome attuale, Villa Latina, lo si deve alla presenza di un'antica villa termale meta di villeggiatura per i Romani.\nStoria.\nDell\u2019epoca alto medioevale sono segnalati due piccoli insediamenti monastici benedettini. Di uno di essi, la Trinit\u00e0, esistono ancora due edifici: il primo \u00e8 l\u2019antico eremo ormai in rovina con i resti degli affreschi della chiesetta; l\u2019altro \u00e8 la chiesa rifatta nel Settecento con un bel portale barocco.\nDopo il Mille sorsero due castelli: uno, nell\u2019attuale paese, l\u2019altro, Rocca Malacucchiara, sopra un colle, facente parte del comune atinate. Intorno alla fine del secolo XII, Agnone e Malacucchiara dipendevano dai monaci cassinesi.\nDivennero, ai tempi di Federico II, feudi i signori di Aquino; successivamente appartennero ai Cantelmo e ai signori del feudo di Sora e Alvito. Nel 1439 Riccio di Montechiaro distrusse la Rocca Malacucchiara. Altre vicende storiche di notevole rilievo avvennero solo tra la fine del Settecento e l\u2019inizio dell\u2019Ottocento con l\u2019arrivo dei francesi. Proprio questo fatto spinse alla ribellione gli agnonesi che, guidati da Benedetto Panetta, diedero vita ad una ribellione presto sfociata in guerriglia antifrancese. Nel secolo XIX Agnone-Villa Latina, come si \u00e8 detto, divenne comune autonomo per seguire poi le vicende dell\u2019unificazione nazionale e quelle della formazione del nuovo stato. Solo la seconda guerra mondiale coinvolse in prima persona l\u2019intero paese: i tedeschi occuparono Villa Latina, posta alle spalle del fronte cassinese, facendone un paese di retrovia. Inoltre, il paese, ospit\u00f2 il quartier generale delle truppe SS stanziate nella Valle di Comino.\nA causa dei bombardamenti e dell\u2019avanzata alleata, i tedeschi, trasferirono il comando delle SS a Frosinone e, infine, fecero sfollare la popolazione che torn\u00f2 solo a guerra conclusa.\nSociet\u00e0.\nReligione.\nLa popolazione professa per la maggior parte la religione cattolica e afferisce alla diocesi di Sora-Cassino-Aquino-Pontecorvo, ma fino all'anno 2014 faceva parte dell'abbazia territoriale di Montecassino.\nCultura.\nCucina.\nIl territorio comunale \u00e8 luogo di produzione di alcuni vini regolamentati dal disciplinare Atina DOC.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 75 imprese operanti nel territorio comunale, che rappresentavano lo 0,22% del totale provinciale (33.605 imprese attive), hanno occupato 146 addetti, lo 0,14% del dato provinciale; in media, ogni impresa nel 2015 ha occupato poco meno di due addetti (1,95).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Villa Latina pass\u00f2 dalla provincia di Caserta a quella di Frosinone.\nCollegamenti esterni.\nVilla Latina su \"La Ciociaria\""}
{"id": "29927", "revid": "1543377", "url": "https://it.wikipedia.org/wiki?curid=29927", "title": "Villa Santa Lucia", "text": "Villa Santa Lucia \u00e8 un comune italiano di abitanti della provincia di Frosinone situato nel Lazio meridionale, ai piedi di \"Monte Cairo\", sul versante ovest di Montecassino.\nGeografia fisica.\nClima.\nClassificazione climatica: zona D, 1726 GR/G\nStoria.\nReperti dell'et\u00e0 paleolitica e neolitica sono stati scoperti in localit\u00e0 Santa Scolastica (cos\u00ec chiamata perch\u00e9 luogo di annuali convegni fra la santa ed il fratello San Benedetto, e teatro, il 6 febbraio 547, del miracolo detto \"della pioggia\", di cui si ha menzione da San Gregorio Magno) e di epoca romana, rinvenuti nelle frazioni dei: Pittoni e Piumarola.\nChiamata anticamente Villa di Piedimonte (\"Villa Pedemontis\"), se ne hanno tracce documentali a partire dal 1052, quando \u00e8 registrata come facente parte del territorio di Aquino; in seguito pass\u00f2 a quello di Montecassino. Il territorio \u00e8 ricco di testimonianze dell'et\u00e0 del monachesimo abbaziale.\nGravemente danneggiato dai bombardamenti della seconda guerra mondiale, il paese \u00e8 oggi un centro agricolo e industriale ed ospita: la Chiesa Benedettina del Colloquio (risalente al VI sec.), il Santuario Francescano della Madonna delle Grazie (XVI sec.), il Cimitero Napoleonico (tardo XIX sec.), la Chiesa Parrocchiale di S. Lucia V. M. (XVIII sec. ma risalente al XVI sec.), i resti del castello di Piumarola e quelli del castello di Sant'Angelo in Fortunula, la chiesa diroccata di San Nicola della cicogna, questi ultimi e due eremi Benedettini.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 97 imprese operanti nel territorio comunale, che rappresentavano lo 0,29% del totale provinciale (33.605 imprese attive), hanno occupato 773 addetti, lo 0,73% del dato provinciale; in media, ogni impresa nel 2015 ha occupato poco meno di otto addetti (7,97).\nInfrastrutture e trasporti.\nFerrovie.\nVilla Santa Lucia \u00e8 servita dalla Stazione di Piedimonte-Villa Santa Lucia-Aquino a circa 4.8\u00a0km ed \u00e8 a circa 8.7\u00a0km da quella di Cassino.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Villa Santa Lucia pass\u00f2 dalla provincia di Caserta (Terra di Lavoro) a quella di Frosinone."}
{"id": "29928", "revid": "122492127", "url": "https://it.wikipedia.org/wiki?curid=29928", "title": "Villa Santo Stefano", "text": "Villa Santo Stefano \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nIl territorio di Villa Santo Stefano \u00e8 in prevalenza collinare: si estende dalla cima di Monte Siserno (791 m.s.l.m,) fino alle rive del fiume Amaseno (49 m s.l.m.).\nStoria.\nIl mito fondativo di Villa Santo Stefano racconta che il re volsco Metabo, padre della principessa guerriera Camilla, era solito cacciare in questo territorio, ed a memoria di questo \u00e8 stata eretta un edificio ancora esistente, la Torre di re Metabo, situata all'ingresso del centro storico del paese.Le gesta del re volsco sono raccontate nell'Eneide di Virgilio, che inoltre cita il fiume Amaseno, collocando geograficamente la mitica vicenda all'interno del territorio santostefanese:\nSecondo la verit\u00e0 storica, i primi insediamenti erano localizzati sulle rive del fiume Amaseno, e sono risalenti all'epoca romana. Sulla montagna alle spalle del paese sono stati riscontrati resti di epoca tardo-romana, appartenenti ad insediamenti rurali.\nIn seguito alle invasioni barbariche ed alle imprese saraceniche, la popolazione sparsa nelle campagne risal\u00ec le pi\u00f9 sicure pendici del monte Siserno, dando vita a \"Castrum Sancti Stephanii\". All'inizio del XIII secolo il territorio santostefanese \u00e8 in mano alla famiglia De Ceccano, che fece erigere la fortificazione, il palazzo del Marchese e la torre dedicata a Metabo, per accogliere la popolazione al suo interno. Nel 1224, Giovanni I de Ceccano cede al figlio primogenito Landolfo II il castello di Santo Stefano insieme ad Arnara, Patrica e Pisterzo.\nIl feudo verr\u00e0 venduto nel 1425, ai signori Antonio, Prospero ed Odoardo Colonna. I Colonna saranno i baroni di Santo Stefano fino al 1816, anno in cui i detti signori rinunceranno a tutti i loro feudi a causa della soppressione dei feudi avvenuta con Napoleone, il territorio di Villa Santo Stefano pass\u00f2 allo Stato Pontificio. Con la formazione del Regno d'Italia, Santo Stefano \u00e8 entrato a far parte della Sotto Prefettura di Frosinone e del Mandamento di Ceccano. Nel 1872 \"Santo Stefano\" cambi\u00f2 denominazione in Villa Santo Stefano a causa delle numerose omonimie con altri comuni.\nCon gli altri paesi del frusinate, anche Villa Santo Stefano ha vissuto il fenomeno del brigantaggio, conseguenza diretta della presenza napoleonica nel basso Lazio tra la fine del XVIII e l'inizio del XIX secolo. Villa Santo Stefano ha avuto sempre un\u2019economia povera, basata sull\u2019agricoltura e sulla pastorizia, ed ha conosciuto la diaspora dell\u2019emigrazione verso Stati Uniti, Canada ed Argentina alla fine dell'Ottocento. \nIl 28 marzo 1932 Villa S. Stefano sub\u00ec il franamento del suolo nel centro storico e il crollo di diverse abitazioni nel Rione Gorizia. Nuove case vennero costruite fuori dal centro storico in una zona pi\u00f9 alta, vicino alla chiesa di S. Sebastiano.\nMonumenti e luoghi d'interesse.\nMacchione.\n\u00c8 una contrada che si trova sulla montagna alle pendici di Campo Lupino, a sud est di Punta la Lenza dove si stanzi\u00f2 una comunit\u00e0 originaria di Vallecorsa sul finire del 1800. Presenta tre frazioni: Pietracupa ad ovest, il Macchione al centro e Acquarone ad est. Per decenni rimase isolata ed era raggiungibile solo da una strada detta \u201cFanti della Fraona\u201d.\nSociet\u00e0.\nTradizione e folclore.\nFesta di San Rocco: La Panarda\nLa festa patronale chiamata Panarda, dedicata al santo protettore San Rocco, risale circa all'anno 1601. Secondo l'usanza, la festa ha inizio la sera del 15 agosto: la statua lignea del santo viene portata in processione e traslata dalla chiesa di San Sebastiano alla chiesa di Santa Maria Assunta in Cielo, situata all'interno del centro storico. In piazza Umberto I, dopo la processione, i maestri di mensa aiutati da circa trenta inservienti (i \"panardari\") accendono quaranta caldaie di rame in cui nella notte vengono cotti sette quintali di ceci. A mezzogiorno del 16 agosto, i ceci accompagnati dalle pagnottelle vengono benedetti per poi essere distribuiti alla popolazione. La caratteristica principale della tradizione sta nella modalit\u00e0 di distribuzione dei ceci: gli inservienti, vestiti in costume tradizionale verde ed amaranto a simboleggiare i colori del gonfalone comunale, a turno si presentano sul sagrato della chiesa di Santa Maria Assunta in Cielo con una brocca di coccio, ricevono dai maestri di mensa i ceci, il pane e l\u2019indirizzo del destinatario della porzione di zuppa, si dirigono di corsa a piedi verso l\u2019abitazione indicata.\nFeste e sagre.\nPer la festa di San Sebastiano nel mese di gennaio ha luogo la sagra della polenta con salsiccia e vino. La festa della Madonna dello spirito ha luogo nel mese di maggio con una celebrazione religiosa e un concerto ad opera del coro comunale. Nella contrada Macchione nel mese di maggio si celebrano i festeggiamenti in onore della Madonna del Rosario e ha luogo la sagra delle fettuccine al sugo di capra.\nCultura.\nIstruzione.\nVilla S. Stefano ha una scuola dell\u2019infanzia, una scuola primaria e una scuola secondaria di I grado, che appartengono all\u2019Istituto Comprensivo di Amaseno.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 61 imprese operanti nel territorio comunale, che rappresentavano lo 0,18% del totale provinciale (33.605 imprese attive), hanno occupato 128 addetti, lo 0,12% del dato provinciale; in media, ogni impresa nel 2015 ha occupato due addetti (2,10).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Villa Santo Stefano pass\u00f2 dalla provincia di Roma a quella di Frosinone."}
{"id": "29932", "revid": "767487", "url": "https://it.wikipedia.org/wiki?curid=29932", "title": "Psicostoria", "text": "La psicostoria \u00e8 branca della psicologia che studia, col metodo della psicoanalisi, la vita dei personaggi storici del passato. \nStudi scientifici.\n\u00c8 noto come situazioni simili producano effetti simili, ma nella pratica \u00e8 difficilmente possibile prevedere con precisione futuri fatti storici, al massimo si possono tentare delle previsioni a breve termine, applicando anche modelli di cliodinamica. Tuttavia, esistono tradizionali posizioni filosofiche che tendono ad escludere che questo sia possibile anche in linea di principio (in base alla massima \"homo artifex historiae\"), o a seguito del fenomeno detto di eterotelia descritto ad esempio da Jules Monnerot.\nEsiste una branca della psicologia denominata \"psicostoria\", i cui pionieri sono stati Lloyd de Mause e Marc Charron. Essa viene studiata anche in alcune universit\u00e0 americane all'interno di corsi di storia o di scienze sociali ed utilizza prevalentemente il paradigma psicoanalitico per indagare la personalit\u00e0 dei personaggi storici attraverso un'analisi, appunto \"psicologica\", delle fonti e dei documenti d'archivio.\nEsiste anche una psicogeografia che \u00e8 una metodologia d'indagine dello spazio urbano creata nei primi anni cinquanta dal movimento di avanguardia artistica del lettrismo.\nIl principale esponente fu il filosofo francese Guy Debord, di fatto un prosecutore del determinismo geografico cos\u00ec opponendosi al volontarismo geografico, concezione tipica della geografia umana francese di \u00c9lis\u00e9e Reclus.\nAlcune dottrine religiose, come pure il marxismo, ritengono, almeno in talune loro versioni, che l'evoluzione storica sia predeterminata e che possa essere anticipatamente indagata attraverso il ricorso a fonti rivelate o ad analisi di tipo economico o di altro genere."}
{"id": "29933", "revid": "125652962", "url": "https://it.wikipedia.org/wiki?curid=29933", "title": "Ogliastro Cilento", "text": "Ogliastro Cilento \u00e8 un comune italiano di abitanti della provincia di Salerno in Campania.\nGeografia fisica.\nClima.\nLa stazione meteorologica pi\u00f9 vicina \u00e8 quella di Capaccio. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,8\u00a0\u00b0C; quella del mese pi\u00f9 caldo, agosto, \u00e8 di +24,4\u00a0\u00b0C.\nStoria.\nLe prime attestazioni storiche si hanno nell'anno 1059, \nL'etimologia \u00e8 duplice. In prima istanza, Ogliastro derivebbe dal nome \u201cOlliastrum\u201d (a sua volta dal termine greco \u201caystron\u201d, ovvero \u201ccitt\u00e0\u201d unito al verbo \u201c\u00f2llymi\u201d, cio\u00e8 \u201cdistruggere\u201d: Ogliastro sarebbe in tal caso stata edificata in seguito alla devastazione della vicina Agropoli). La seconda ipotesi ci conduce al sostantivo latino (medioevale) \u201coleastrum\u201d: in apparenza il richiamo all'olivo appare pi\u00f9 probabile.\nOgliastro era pertinenza di Agropoli, feudo del Vescovo di Paestum sino al 1556, anno in cui venne alienato alla famiglia Spigadore. I passaggi di propriet\u00e0 del feudo furono numerosi: Bonito, de Clario, Altomare, de Conciliis, sino ai marchesi de Stefano (1741).\nDal 1811 al 1860 ha fatto parte del circondario di Torchiara, appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Torchiara, appartenente al Circondario di Vallo della Lucania.\nGeografia antropica.\nLe frazioni maggiori di Ogliastro sono Eredita Cilento e Finocchito.\nAmministrazione.\nAltre informazioni amministrative.\nIl territorio fa parte della Comunit\u00e0 montana Alento-Monte Stella.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29934", "revid": "125752317", "url": "https://it.wikipedia.org/wiki?curid=29934", "title": "Olevano sul Tusciano", "text": "Ol\u00e9vano sul Tusciano \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nIl territorio comunale comprende il tratto medio della valle del fiume Tusciano. Confina a nord con Acerno; a est la catena montuosa comprendente il Monte Costa Calda, il Monte Molaro e il Monte Raione lo separa da Campagna; a sud i Monti di Eboli delimitano il confine con Eboli e con Battipaglia, mentre a ovest confina con Montecorvino Rovella.\nClima.\nLa stazione meteorologica pi\u00f9 vicina \u00e8 quella di Battipaglia.\nStoria.\nGli ultimi ritrovamenti archeologici, gli oggetti raccolti in pi\u00f9 posti e la paziente ricostruzione storica effettuata da ricercatori e studiosi oggi ci consentono di affermare che l'insediamento umano nella estensione di terreni dell'attuale comune di Olevano sul Tusciano risale all\u2019epoca preistorica.\nMentre si fa pi\u00f9 evidente l'influenza della colonizzazione etrusca, poi integrata dai contatti commerciali con le vicine comunit\u00e0 greche dell'antica Posidonia.\nAlla popolazione etrusca si deve il nome di \u201cTuscianum\u201d a tutta la valle attraversata dal fiume omonimo.\nMentre Olevano deriva dalla estesa e diffusa coltivazione dell'olivo in tutta la zona ed \u00e8 di origine greca.\nInfatti prima troviamo Olibanon, poi Olivanum, Olibanum e nel 1500 Lo Levano.\nUna monografia su Battipaglia del Gambardella dimostra la certezza della origine etrusca di questa comunit\u00e0 della valle del Tusciano. Gli etruschi ed i greci furono sopraffatti dagli eserciti di Roma.\nAll'epoca delle guerre puniche contro Cartagine vide Picentia sconfitta dai romani e nel 268 avanti Cristo fu rifondata.\nLa popolazione etrusca trov\u00f2 rifugio sulla colline dei monti Picentini e fondarono le nuove comunit\u00e0 di Castiglione dei Genovesi, Giffoni Valle Piana, Acerno, Montecorvino Rovella ed Olevano sul Tusciano. Pertanto essi si integrarono alle antiche popolazioni italiche degli Osci. Cos\u00ec i romani estesero la loro dominazione a tutta la penisola.\nLa conversione al cristianesimo di queste popolazioni dovette essere profonda, sentita ed integralmente vissuta se si considera la presenza di una forte tradizione religiosa sin dalla caduta dell'Impero romano.\n\u00c8 pure possibile stabilire la costruzione e la presenza del castello, detto \u201cCastrum\u201d, intorno ai secoli V e VI dopo Cristo, per evidenti ragioni di difesa dalle continue incursioni alle quali erano soggette le popolazioni del luogo, ormai indifese dall'ordine militare-civile e giuridico di Roma.\nIn principio erano soliti indicare col nome di Olibanum solo il castello, mentre gi\u00e0 le diverse borgate avevano una toponomastica propria, perch\u00e9 erano tutte abitate.\nAriano: attestato nel 1325 come casale di Olevano \"(casale Ariani)\"; in virt\u00f9 del fatto che i nomi latini terminanti in \"-anum\u201d sono prediali, ossia indicativi di possesso o attribuzione, pare si possa ritenere valida l'ipotesi del canonico Giacinto Carucci che lo spiega come \"terra di Ario\", il noto vescovo orientale eretico sconfessato e condannato nel concilio di Nicea (anno 325). \u00c8 comunque da escludersi qualsiasi correlazione con la contea di Ariano (incentrata invece sull'omonima Ariano in Irpinia), che pure in epoca medievale si estendeva su vaste aree dell'Appennino campano.\nCastagneto: detto cos\u00ec per l'abbondante raccolto di castagne che vi crescevano numerosi.\nCapocasale: era il casale pi\u00f9 a monte rispetto a tutti gli altri.\nLiciniano: casale con insediamento sin dall\u2019epoca romana sulla via che conduce ad Eboli attraverso le colline di San Francesco e San Donato. Totalmente abbandonato dagli abitanti che si trasferirono presso il fiume Tusciano e poi nell\u2019attuale centro storico di Ariano. Abitato da circa 100 famiglie con la presenza di tre chiese, di cui oggi restano soltanto i ruderi: Santa Maria al Campanaro, Santa Sofia in Liciniano e San Nicola in Liciniano.\nMonticelli: anticamente Monticello deve il nome alla piccola sommit\u00e0 su cui \u00e8 sorto.\nPompogni: Piccolo insediamento a cui originariamente era dato nome Olevano, che and\u00f2 perduto con il trasferimento della popolazione nell\u2019attuale centro storico di Monticelli. Esistono ancora i ruderi medievali a testimonianza di nuclei abitati da circa 20 o 30 famiglie. Su alcune carte il sito \u00e8 denominato \u201cCaprarizzo\u201d. Esso \u00e8 ubicato a monte della nuova strada di collegamento da via Annunziata di Monticelli verso il pi\u00f9 famoso rudere della villa romana con sovrapposta costruzione medievale di Santa Maria a Corte, sede di riposo e di ristoro dei vescovi di Salerno. Sono visitabili quattro grandi edifici a pi\u00f9 piani che risalgono al secolo XIII. Gli studiosi hanno formulato diverse ipotesi. Le case erano protette da una cinta muraria con annessi locali di ricovero per ovini, per cui le carte catastali definiscono il toponimo Caprarizzo. Il nucleo abitativo era provvisto di locali per la raccolta di prodotti come grano, olio e frutta, con l\u2019eventuale attrezzature per la frangitura delle olive e la molitura del grano. Pampogni \u00e8 stato poi definitivamente abbandonato col trasferimento della popolazione nella nascente Monticello (attualmente Monticelli).\nSalitto: situata a 420 m s.l.m., alle pendici del Castrum Olibani.\nValle: deve il nome alla posizione geografica rispetto al castello. Detta pure S. Eusterio, dal titolo della parrocchia.\nDal 1811 al 1860 ha fatto parte del circondario di Montecorvino, appartenente al Distretto di Salerno del Regno delle Due Sicilie.\nDal 1860 al 1927, durante il Regno d'Italia, ha fatto parte del mandamento di Montecorvino, appartenente al circondario di Salerno.\nNel 1980 il comune \u00e8 stato fortemente danneggiato dal terremoto dell'Irpinia; soprattutto la frazione Salitto nella zona confinante con il comune d'Acerno.\nL'unit\u00e0 d'Italia e il cambio del toponimo.\nCon l'arrivo di Garibaldi e la proclamazione del Regno d'Italia fu nominato sindaco reggente il giovanissimo medico Tasso Giuseppe con al fianco l'assessore don Berniero Nicolino.\nIl 9 settembre 1861 Olevano riconosce Vittorio Emanuele re d'Italia.\nIl 10 novembre 1861 all'et\u00e0 di 39 anni \u00e8 sindaco il sacerdote don Berniero Nicolino (e lo sar\u00e0 fino al 5 dicembre 1877 giorno della sua morte improvvisa forse per avvelenamento).\nNel luglio del 1862 la Regia prefettura notific\u00f2 al consiglio comunale dell'epoca una circolare del Ministero dell'Interno del Regno d'Italia intesa \u201ca togliere l'identit\u00e0 di nome che si riscontra in parecchi Comuni del Regno la quale \u00e8 ben spesso cagione di equivoci ed imbarazzi, perci\u00f2 invita questo Municipio a cambiare il nome al Comune di Olevano che \u00e8 compreso fra quelli che hanno identit\u00e0 di nome con altri del Regno, od a farvi qualche aggiunta onde distinguerlo\u201d.\nIl consiglio comunale di Olevano nella seduta del 6 novembre 1862, sentite le diverse proposte toponomastiche e prestando riguardo alla storia del luogo, deliber\u00f2 di assumere la denominazione di Olevano sul Tusciano, aggiungendo quindi il nome del fiume che attraversa il territorio comunale.\nIl Regio Decreto n. 1078 dato a Torino il 14 dicembre 1862 dal Re d'Italia Vittorio Emanuele II decret\u00f2 l'autorizzazione ad assumere la nuova denominazione per il comune.\nA causa di un errore di trascrizione e confondendo la T di Tusciano in F, Olevano si ritrov\u00f2 a chiamarsi erroneamente Fusciano invece di Tusciano.\nIl 14 dicembre 1862 arriv\u00f2 l'autorizzazione al comune attraverso il Regio Decreto n.1078 a chiamarsi con Fusciano.\nIl comune fu costretto ad accettare momentaneamente tale denominazione e a denunciarne immediatamente l'errore per la sua correzione.\nInfatti il 29 dicembre 1862 il comune cambia denominazione in Olevano sul Fusciano.\nIl 15 marzo del 1863 il comune si vede notificare, dopo il suo giusto ricorso, un nuovo Regio Decreto n.1204 che autorizza il Comune ad assumere la nuova e definitiva denominazione attuale.\nTale Decreto venne registrato alla Corte dei Conti il 10 aprile 1863 e pubblicato sulla Gazzetta Ufficiale del Regno d'Italia il 17 aprile 1863.\nMonumenti e luoghi d'interesse.\nArchitetture militari.\nLa costruzione sorse sulla sommit\u00e0 dell\u2019attuale omonimo monte Castello (m. 636 s.l.m.) incastrato tra due colossali massi rocciosi in direzioni nord- ovest-sud-est e difeso da anfratti e dirupi inaccessibili ai rimanenti due lati.\nLe torrette avanzate lungo le mura di cinta furono ottimi osservatori su tutta la pianura sottostante.\nAttualmente sono visibili la costruzione centrale e la doppia cinta di mura con le torrette avanzate.\nL\u2019unica porta di entrata era situata ai piedi di un enorme masso roccioso, ancora ora esistente esattamente all\u2019inizio della borgata che dalla antica porta del castello conserva il nome di \u201cLa Porta\u201d.\nLa costruzione di una catena di fortificazioni (Castrum, castello, roccaforte, modellati sull\u2019esempio di quelle romane) si rese necessario sin dall\u2019inizio del sec. IV e V in tutto il vasto territorio circostante la citt\u00e0 di Salerno, per provvedere alla difesa della medesima.\nIl Castrum Olibani quindi era il naturale e necessario collegamento con quelli costruiti pi\u00f9 al sud e cio\u00e8 il Castelluccio di Battipaglia e quelli di Eboli, Capaccio, Agropoli ed altri.\nAssolse bene la sua funzione per l\u2019evidente privilegiata posizione geografica.\nI Saraceni e altri popoli invasori, per lo pi\u00f9 provenienti dal mare o dalle Calabrie, non riuscirono mai ad occupare Salerno e comunque giunsero fino ad Agropoli.\nDa considerare che l\u2019attuale piana del Sele o di Salerno allora era impraticabile per le paludi e gli acquitrini, che scoraggiavano chiunque ad avventurarvisi, per i gravi pericoli e le insidie mortali per l\u2019uomo.\nIl periodo pi\u00f9 burrascoso e confuso fu certamente quello relativo alle incursioni della pirateria e alle invasioni barbariche.\nUn periodo di maggiore tranquillit\u00e0 e stabilit\u00e0 si determin\u00f2 dopo il rafforzamento del principato longobardo di Salerno e la successiva dominazione normanna, con l\u2019arrivo a Salerno di Roberto Guiscardo.\nSin dall\u2019epoca del predominio longobardo il castello di Olevano fu affidato alle responsabilit\u00e0 della Chiesa di Salerno, che naturalmente doveva provvedere a tutte le spese del mantenimento di questa fortezza.\nMa in corrispondenza dei sopradetti periodi di stabilit\u00e0 politica e benessere economico la Chiesa medesima riduceva le spese per l\u2019occorrente del castello di Olevano.\n\u00c8 interessante conoscere che la guarnigione era costituita da ventisette soldati, un castellano, ed un cappellano in tempo di pace.\nUna sola donna provvedeva alla conservazione delle derrate alimentari ed alla cucina.\nIn occasioni di immediati pericoli, conflitti esterne o stati d\u2019allarme di varie origine il numero dei soldati saliva a quaranta, restante invariato il rimanente personale.\nLa costruzione comunque era tanto grande ed ampia da poter ospitare tutti gli abitanti delle sottostanti borgate in casi di gravi e imminenti pericoli per le popolazioni minacciate dai nemici.\nIn tal caso le provviste aumentavano nella misura giusta per tutti ed anche i cittadini contribuivano alla difesa del castello con compiti ben precisi ed a turni con perfetto ordine e regolarit\u00e0.\nIl castello e tutta la popolazione delle borgate della Valle del Tusciano, nonch\u00e9 le altre localit\u00e0 vicine, furono teatro di aspre contese durante la guerra del Vespro, scoppiata nell'anno 1282 che si concluse con la pace di Caltabellotta nell\u2019anno 1302 tra Aragonesi ed Angioini.\nDegna di ricordo e l\u2019occupazione del castello di Olevano per mano di Federico II di Svevia, per conflitti e discordie sorti tra il Papato \u00e8 l\u2019Imperatore.\nL\u2019Imperatore infatti occup\u00f2 i castelli di Olevano e di Battipaglia e li lasci\u00f2 soltanto alla sua morte nel testamento.\nAll\u2019interno della \u201cCastra exempta\u201d, un elenco dei castelli demaniali del Regno di Sicilia che l'imperatore Federico II, con Decreto Imperiale del 5 ottobre 1239 emanato a Milano, alla voce di Giustizierato di \u201cTerre Laboris, comitatus Molisii, Principatus et Terre Beneventane\u201d vi \u00e8 citato anche \u201cOlibanum\u201d.\nIn quel periodo il castello fu amministrato da un giustiziere di nomina dell\u2019Imperatore Federico II.\nI Giustizieri che si susseguirono nel governo del Castello di Olevano furono:\nAll\u2019interno del Castrum ebbe la sua residenza Hermann von Salza (italianizzato come Ermanno di Salza), braccio destro di Federico II, che in effetti mori proprio nella provincia di Salerno nel 1239. \nIl cavaliere \u00e8 considerato il fondatore dello Stato Prussiano.\nSecondo le leggi in merito promulgate dall\u2019Imperatore svevo, i castellani non potevano allontanarsi dai loro castelli di residenza. Risulta ragionevole quindi supporre che Ermanno di Salza fu sempre nel suo castello di Olevano e se ne allontan\u00f2 solo per curarsi nella vicina Salerno, sede della Prestigiosa Scuola Medica Salernitana.\nSociet\u00e0.\nEtnie e minoranze straniere.\nAl 31 dicembre 2020 a Olevano sul Tusciano risultano residenti 217 cittadini stranieri. Le nazionalit\u00e0 principali sono:\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania di Battipaglia-Olevano S.T. dell'arcidiocesi di Salerno-Campagna-Acerno, con tre parrocchie.\nL'altra confessione cristiana presente \u00e8 quella evangelica con una comunit\u00e0 ubicata ad Ariano.\nCultura.\nGiornali.\nRadio.\nIn data 5 luglio 1985 in via Mensa, 8 di Monticelli ex via Annunziata comincia l\u2019avventura di Radio Flash Salerno.\nPromotore e ideatore \u00e8 il geometra Antonio Lanzotto.\nL\u2019avventura delle radio libere in Olevano \u00e8 iniziata nel 1978 con l\u2019apertura in Monticello di Radio Diffusione Tusciano su promozione di un gruppo giovanile e trasmettevano nel sottotetto del palazzo Carbone, via Giuseppe Verdi.\nIn seguito i giovani di Salitto promossero la stazione trasmittente radio Olevano Intersound, mentre su iniziativa di giovani della frazione Valle inviarono i loro progetti e programmi radio da Battipaglia su Radio Globo Universal.\nUna nuova esperienza sorse in Monticello nell\u2019anno 1983, il 12 settembre, chiamata Radio Centro Musica.\nMa tutte le precedenti ebbero breve vita e poco spazio di ascolto e diffusione per cui Radio Flash Salerno dal 5 luglio 1985 \u00e8 rimasta l\u2019unica voce libera che trasmette da Olevano in buona parte della provincia di Salerno e in qualche comune di Irpinia e Lucania.\nIn oltre trenta anni lo spirito della radio ha raggiunto una maturit\u00e0 socio culturale di eccezionale valenza: da un\u2019emittente di svago e tempo libero \u00e8 diventata una vera e propria impresa con attenzione ai problemi sociali, culturali, artistici e religiosi.\nIl Direttore della testata giornalistica di Radio Flash \u00e8 il giornalisa pubblicista Antonio Lanzotto.\nInizialmente era Gr Flash poi cambiata in Flash News per adeguarla ai mutamenti tecnologici infatti \u00e8 passata da testata giornalistica radiofonica a multimediale.\nHa raggiunto un livello prestigioso di presenza oltre i confini dell\u2019Italia per aver servito il Giffoni Film Festival per essere stata la sua radio ufficiale.\nGeografia antropica.\nFrazioni.\nIn base allo statuto comunale di Olevano sul Tusciano, le frazioni sono:\nEconomia.\nAgricoltura.\nIl territorio \u00e8 prevalentemente destinato alla produzione agricola e rientra nell'area di produzione dell'olio di oliva DOP Colline Salernitane.\nInfrastrutture e trasporti.\nMobilit\u00e0 urbana.\nLa mobilit\u00e0 \u00e8 affidata, per quanto riguarda i trasporti urbani ed extraurbani, alla societ\u00e0 SITA.\nAmministrazione.\nLa sede comunale \u00e8 ubicata nella frazione Ariano.\nAltre informazioni amministrative.\nIl comune fa parte della Comunit\u00e0 montana Monti Picentini.\nPer quel che riguarda la gestione dell'irrigazione e del miglioramento fondiario, l'ente competente \u00e8 il Consorzio di bonifica in Destra del fiume Sele.\nSport.\nLa principale squadra di calcio \u00e8 L'Asd Olevanese, rifondata nel 2017, partecipa al campionato di Seconda Categoria. Eredita la storia calcistica della San Michele Olevano, nata nel 2002 e chiusa nel 2017. Alla fine degli anni Ottanta era l'Us Olevano, che fu vicina anche alla promozione nel Campionato di Eccellenza, la portabandiera del paese. Negli anni Novanta, invece, il calcio locale era rappresentato dal Gs Olevanese che gioc\u00f2 anche nel campionato di Promozione per alcune stagioni sportive. \nNel calcio a 5 \u00e8 attiva l'Asd Green Park Olevano."}
{"id": "29936", "revid": "1318658", "url": "https://it.wikipedia.org/wiki?curid=29936", "title": "Omignano", "text": "Omignano \u00e8 un comune italiano di abitanti della provincia di Salerno in Campania.\nGeografia fisica.\nSituato a circa 80 chilometri da Salerno Omignano, \u00e8 posto alle pendici orientali del Monte Stella, lungo la valle dell'Alento. Il suo territorio comunale \u00e8 ricompreso nel territorio del parco nazionale del Cilento, Vallo di Diano e Alburni.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nDi Omignano si ha notizia gi\u00e0 nel 1047, al tempo dei Longobardi. L\u2019origine del toponimo \u00e8 controversa. Secondo alcuni deriverebbe dal latino medioevale \u201cdominicanus\u201d usato per indicare un fondo appartenente ad un padrone o signore, tesi avvalorata dall\u2019esistenza nel suo territorio di una tenuta boschiva ancora oggi denominata Donnico. Secondo altri studiosi deriverebbe dall\u2019aggettivazione di un nome etrusco \u201cUmenia\u201d dal quale sarebbe derivato \u201cUmenianus\u201d.\nDal 1811 al 1860 ha fatto parte del circondario di Pollica, appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Pollica, appartenente al Circondario di Vallo della Lucania.\nMonumenti e luoghi di interesse.\nPalazzo De Feo del XVII sec., residenza dei principi Mazzacane\nPalazzo Gorga\nParrocchia San Nicola di Bari (nel capoluogo) risalente all\u2019XVI sec., contenente le spoglie di Giulia Rocca,l\u2019amor perduto di Giambattista Vico.\nParrocchia Sant\u2019Antonio da Padova (nella frazione scalo)\nMonte stella (riserva naturale e UNESCO)\nSociet\u00e0.\nEvoluzione demografica.\nIl patrono \u00e8 san Nicola di Bari, ma si svolge la suggestiva festa votiva della Madonna del Rosario la prima domenica di luglio.\nAmministrazione.\nAltre informazioni amministrative.\nIl territorio fa parte della Comunit\u00e0 montana Alento-Monte Stella e sede dell'Unione dei comuni Valle dell'Alento.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29937", "revid": "123323480", "url": "https://it.wikipedia.org/wiki?curid=29937", "title": "Orria", "text": "Orria \u00e8 un comune italiano di abitanti della provincia di Salerno in Campania.\nGeografia fisica.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nDal 1811 al 1860 ha fatto parte del circondario di Gioi, appartenente al distretto di Vallo del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Gioi, appartenente al circondario di Vallo della Lucania.\nAmministrazione.\nAltre informazioni amministrative.\nIl comune fa parte della Comunit\u00e0 montana Gelbison e Cervati e dell'Unione dei comuni Valle dell'Alento.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29940", "revid": "122370392", "url": "https://it.wikipedia.org/wiki?curid=29940", "title": "Palomonte", "text": "Palomonte (\"P\u00e0l\u00eb\" o \"Pal\u00f9mond\u00eb\" in dialetto locale) \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nIl paese \u00e8 ubicato sul cocuzzolo roccioso posto fra la valle del Tanagro e il gruppo montuoso dei monti Marzano-Eremita. La sua particolare forma conica gli rende una caratteristica distintiva abbastanza rara. La zona settentrionale del territorio comunale, caratterizzata da una piccola pianura, fino all'Ottocento presentava il Lago di Palo (430 m s.l.m. e un perimetro di 8\u00a0km), poi prosciugato.\nClima.\nLa stazione meteorologica pi\u00f9 vicina \u00e8 quella di Contursi Terme. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,9\u00a0\u00b0C; quella del mese pi\u00f9 caldo, luglio, \u00e8 di +24,5\u00a0\u00b0C\nStoria.\nL'origine antichissima di nuclei abitativi nel territorio di Palomonte fa di questo comune serbatoio di importanti elementi culturali. Il periodo preistorico ha visto in localit\u00e0 Sperlonga l'esistenza di un insediamento umano, i cui culti religiosi sono ravvisabili nei graffiti e vasche rimaste nelle grotte abitate, la stessa zona, nei millenni successivi, ha visto l'influenza della cultura bizantina, con i monaci basiliani che l\u00ec hanno fondato il santuario dedicato all'Assunta. Il comune vive le sorti degli altri centri meridionali e diventa meta di conquiste di popoli stranieri (longobardi, svevi, angioini, spagnoli) che apportano alla cultura palomontese importanti tratti (l'influenza spagnola \u00e8 ravvisabile nella \"Descrittione di Palo\" del monaco Fr\u00e0 Giovan Battista da Palo).\nDurante il Regno di Napoli e il Regno delle Due Sicilie,denominato Palo, fu un casale amministrato dal comune di Contursi ed appartenente al Distretto di Campagna. Con l'annessione della provincia di Principato Citra al Regno di Sardegna, il nome venne mutato a seguito del Regio Decreto n. 935 del 1862, in Palomonte.\nSociet\u00e0.\nEtnie e minoranze straniere.\nAl 31 dicembre 2019 a Palomonte risultano residenti 146 cittadini stranieri. Le nazionalit\u00e0 pi\u00f9 rappresentate sono:\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania di Contursi Terme nell'arcidiocesi di Salerno-Campagna-Acerno ed \u00e8 suddivisa in due parrocchie:\nFra le altre chiese cristiane \u00e8 presente una comunit\u00e0 cristiana ortodossa, vista la presenza di abitanti provenienti da paesi come la Romania, la Russia e l'Ucraina.\nFra gli altri culti sono presenti i Testimoni di Geova e i musulmani.\nTradizioni e folclore.\nLa leggenda popolare vuole che il primo insediamento di Palomonte sia stato nell'attuale alveo del lago, ora prosciugato. Infatti da generazioni si tramanda questa leggenda: secoli e secoli fa, Palo era abitata da una popolazione dedita al vizio ed al lusso, che aveva dimenticato l'esistenza di Dio; la gente era cos\u00ec cattiva da non accorgersi nemmeno delle esigenze della popolazione pi\u00f9 bisognosa. Un giorno Dio decise di punire il popolo palese e si rec\u00f2 l\u00ec, sotto le vesti di un mendicante, il quale bussando a pi\u00f9 case per chiedere un pezzo di pane, si vide sempre sbattere la porta in faccia, finch\u00e9 arriv\u00f2 da una donna di nome Erta, la quale alla richiesta di carit\u00e0 gli rispose: \u00abvedi, io sto appena impastando il pane; se hai pazienza, quando sar\u00e0 cotto te ne dar\u00f2 per mangiare\u00bb. Sentite queste parole Egli le si mostr\u00f2 nella sua identit\u00e0 e le promise: per quello che hai detto ti salverai dal castigo che colpir\u00e0 i Palomontesi, prendi le tue cose e recati sulla montagna, ma non ti voltare mai indietro finch\u00e9 non sarai arrivata sulla cima. Allora lei prese con s\u00e9 la madia e il suo maialino, e obbed\u00ec, ma come si sa la curiosit\u00e0 \u00e8 femmina e arrivata a met\u00e0 percorso non seppe resistere alla tentazione di vedere cosa stesse succedendo al paese; nel girarsi vide che una terribile tempesta aveva sommerso le case, ma nel medesimo istante un lampo la colp\u00ec e la sua immagine rimase impressa per sempre su una roccia.\nGeografia antropica.\nFrazioni.\nIn base al 14\u00ba Censimento Generale della Popolazione e delle Abitazioni, le localit\u00e0 abitate sono:\nEconomia.\nL'economia si basa essenzialmente sul commercio, che vede la presenza di innumerevoli attivit\u00e0 in ogni settore merceologico; in agricoltura predomina la coltivazione dell'ulivo, ricadendo il comune nell'area della D.O.P.\u00a0Colline salernitane. Diffuso \u00e8 l'allevamento di vacche da latte e maiali; notevole anche lo sviluppo dell'artigianato, con attivit\u00e0 di falegnameria e di lavorazione del ferro; l'industria \u00e8 presente nel nucleo nato dopo il terremoto, che nonostante la vicinanza alle autostrade 'Salerno - Reggio Calabria' e 'Potenza - Taranto' non ha purtroppo avuto lo sviluppo sperato.\nInfrastrutture e trasporti.\nMobilit\u00e0 urbana.\nI trasporti interurbani di Palomonte vengono svolti con autoservizi di linea gestiti da SITA e Buonotourist.\nAmministrazione.\nAltre informazioni amministrative.\nIl comune fa parte della Comunit\u00e0 montana Tanagro - Alto e Medio Sele.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nSport.\nCalcio.\nLa squadra di calcio locale \u00e8 l'A.S.D. Real Palomonte che disputa il campionato di _ prima categoria 2018/2019."}
{"id": "29942", "revid": "287204", "url": "https://it.wikipedia.org/wiki?curid=29942", "title": "Perito (Campania)", "text": "Perito (\"Prito\" in dialetto cilentano) \u00e8 un comune italiano di 870 abitanti della provincia di Salerno in Campania. Il nome deriva probabilmente dal latino \"piretum\", pereto, indicante una zona ricca di peri selvatici.\nGeografia fisica.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nSebbene non si conosca la data esatta di fondazione del paese, Emilio Gatto, nella sua Storia di Perito, ipotizz\u00f2 che i primi abitanti del luogo si fossero spostati dalla vicina Elea quando questa tramont\u00f2 nel medioevo. Essi probabilmente cercarono rifugio dai barbari sulle colline vicine, la cui posizione era strategica per la difesa. Da alcune notizie riportate dallo storico cilentano Pietro Ebner, riferite da alcuni documenti del Codex diplomaticus Cavensis, si pu\u00f2 dedurre l'esistenza di Perito gi\u00e0 in un periodo compreso tra il X secolo e il 1137.\nLa tradizione afferma che prima dell\u2019attuale borgo di Perito sia esistito \u201cPerito sottano\u201d (Perito di sotto), un piccolo borgo abitato, poi distrutto dal generale \"Formica\", in cui oggi si trova la chiesa di santa Caterina. Gatto ipotizza che questo borgo, ammessa la sua esistenza, possa essere stato distrutto o dai Saraceni, o dagli Almogaveri catalani durante la Guerra dei Vespri, cio\u00e8 in un periodo collocabile, rispettivamente, nei secoli XI o XIV. Il gran numero di soldati che risaliva la collina doveva dare l\u2019impressione, agli abitanti del borgo, di un brulicare di formiche; da qui deriverebbe il nome del leggendario condottiero che distrusse Perito sottano.\nIl borgo rivest\u00ec importanza per tutto il Medioevo come cittadella fortificata a controllo delle valli sottostanti. La chiesa di San Nicola (XVI secolo) vanta un monumentale campanile edificato dal recupero di un'antica torre di epoca angioina.\nIl casale di Perito fece parte prima della Baronia di Novi e poi della Baronia di Gioi, passando nei secoli nelle mani di diversi padroni, che non erano n\u00e9 nativi del luogo n\u00e9 vi abitavano. Nel 1806, con Giuseppe Bonaparte nuovo re del regno di Napoli, quando il regime feudale fu abolito dalla legge di eversione, insieme con il casale di Ostigliano, Perito divenne frazione del comune di Orria, perdendo la propria autonomia come universit\u00e0.\nDiversi abitanti di Perito presero parte ai moti del Cilento del 1828 e qui furono arrestati i fratelli Capozzoli. Perito acquist\u00f2 lo status di comune autonomo solo il 1\u00ba marzo 1850 e Ostigliano ne divenne frazione.\nNel 1860, in pieno Risorgimento, una novantina di peritesi si un\u00ec all'esercito di Garibaldi quando questo sbarc\u00f2 a Sapri. Dal 1860 al 1927, durante il regno d'Italia, ha fatto parte del mandamento di Gioi, appartenente al circondario di Vallo della Lucania.\nAmministrazione.\nAltre informazioni amministrative.\nIl comune fa parte della Comunit\u00e0 montana Gelbison e Cervati e dell'Unione dei comuni Valle dell'Alento.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29943", "revid": "57872", "url": "https://it.wikipedia.org/wiki?curid=29943", "title": "Pertosa", "text": "Pertosa \u00e8 un comune italiano di 664 abitanti della provincia di Salerno in Campania.\nGeografia fisica.\nPertosa si trova in una valle a ridosso fra i monti Alburni e il Valdiano, nei pressi del parco nazionale del Cilento e Vallo di Diano. Dista da Polla circa 6\u00a0km, 4 da Auletta, 6 da Caggiano, 73 da Salerno e 57 da Potenza\nStoria.\nIl nome di Pertosa deriva dalla sua Grotta, e precisamente dal latino \"pertusus\", bucato. I primi abitanti di Pertosa vivevano nella grotta e con il passare dei secoli iniziarono a trasferirsi al di fuori. A causa delle invasioni saracene verso la fine del IX secolo alcuni abitanti della vecchia Pertosa si rifugiarono sulla cima della collina di fronte alla grotta in localit\u00e0 \"Calitria\"; tale luogo era ben riparato e permetteva di controllare le vie d'accesso. Verso la met\u00e0 dell'XI secolo qualche monaco benedettino si stabil\u00ec a Pertosa: i benedettini bonificarono la zona e diffusero su vasta scala la coltivazione degli olivi. In questo periodo i benedettini si arricchirono notevolmente tramite molte donazioni: nel 1092 gli venne donato il Casale di Pertosa, nel 1137 un mulino, nel 1180 e nel 1183 la grotta.\nIntorno al 1500 la popolazione aument\u00f2 e grazie alle sue favorevoli condizioni climatiche alcuni contadini di Caggiano tornarono a dimorare a Pertosa aggiungendosi a quei pochi abitanti e nel 1570 tornarono anche i benedettini che ricostruirono il monastero; a quel tempo Pertosa era un importante casale di Caggiano. Anche a Pertosa s'innalz\u00f2 l'Albero della libert\u00e0 nel 1799 e vennero eletti il municipe e il consiglio dei 6, ma questa esperienza fallir\u00e0: in seguito gli irregolari di Gerardo Curcio di Polla con gli abitanti di Pertosa pestarono il municipe. Nel 1829 Pertosa rivendica l'emancipazione da Caggiano che gli viene accordata con un decreto Reale il 20 marzo 1829.\nA partire dal 1\u00ba gennaio 1830 Pertosa inizi\u00f2 ad operare con un'amministrazione autonoma. Il primo sindaco di Pertosa fu Biase Jasimone. Nel 1838 Pertosa richiese di avere un mercato per il gioved\u00ec. Sul finir del 1800 il dottor Paolo Carucci inizi\u00f2 a esplorare la grotta rinvenendo molti reperti classificati nel suo libro \"La Grotta preistorica di Pertosa\". Grazie alle sue grotte, Pertosa \u00e8 divenuta un importante centro turistico.\nDal 1811 al 1860 ha fatto parte del circondario di Caggiano, appartenente al distretto di Sala del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Caggiano, appartenente al circondario di Sala Consilina.\nNella seconda guerra mondiale la popolazione trov\u00f2 rifugi\u00f2 nelle grotte di Pertosa e si salv\u00f2 dai numerosi bombardamenti.\nMonumenti e luoghi d'interesse.\nArchitetture religiose.\nChiesa di Santa Maria delle Grazie.\nRicca di testimonianze artistiche che ne segnano la storia, la chiesa \u00e8 cresciuta nell'arco dei secoli. Conserva due pregevoli dipinti: l'affresco della Madonna delle Grazie, di autore ignoto del 1400, con la sovrapposizione di un polittico datato 1635 rappresentante vari santi. Nell'abside troneggia il grande quadro dell'Immacolata del 1598, di cui \u00e8 autore Bernardo Lama.\nChiesa di San Benedetto.\nTestimonianza dell'epoca benedettina, si trova al centro del paese. Conserva un'iscrizione murale e una tela raffigurante il transito di San Giuseppe.\nArchitetture civili.\nPiazza De Marco.\nLa piazza di recentissimo impianto \u00e8 stata costruita tra la scuola elementare ed il palazzo De Marco. \u00c8 il centro di Pertosa ed \u00e8 ritrovo della popolazione. Nel centro \u00e8 situata una fontana che ricorda le Grotte di Pertosa.\nRuderi dell'antico mulino.\nProssimo alla cascata di Maremanico, il mulino \u00e8 stato l'unico della zona fino all'inizio del Novecento. Rimangono ben visibili le due torri a cono inverso nonch\u00e9 un piccolo torrente.\nAree naturali.\nGrotte di Pertosa-Auletta.\nLe Grotte di Pertosa - Auletta si trovano nella localit\u00e0 Muraglione (a circa 500 m in linea d'aria dal paese), nei pressi della SS 19 e sono uno dei posti da visitare pi\u00f9 belli di tutto il Vallo di Diano. Nei pressi di esse scorre il fiume Tanagro dove \u00e8 possibile praticare il rafting. inoltre un sentiero in zona (che porta alla stazione) \u00e8 inserito fra i \"sentieri CAI\".\nSi trovano nella catena degli Alburni a 500 metri dal paese di Pertosa e si snodano per circa 3000 metri. Sono le pi\u00f9 estese della regione Campania, seguite da quelle di Castelcivita; studiosi ne fanno risalire le origini a circa 35 milioni di anni or sono.\nLe Grotte di Pertosa si caratterizzano per la particolarit\u00e0 delle stalattiti e delle stalagmiti che creano rappresentazioni fantastiche.\nUn'altra particolarit\u00e0 di queste grotte, molto visitate anche da turisti stranieri, \u00e8 che per accedervi occorre attraversare, su tipiche imbarcazioni, un laghetto originato dal fiume Negro: sono le uniche in Italia ad avere questa caratteristica. Qui \u00e8 possibile praticare un'attivit\u00e0 unica in Europa: lo speleoraft, visita alle grotte con gommoni da raft nel primo tratto e a piedi nel tratto speleologico. \nDurante la seconda guerra mondiale le grotte diedero rifugio alla popolazione di Pertosa che vi si nascose per difendersi dai bombardamenti.\nAlcune scene del film \"Il fantasma dell'Opera\", di Dario Argento, sono state girate all'interno delle grotte.\nNel 2008 \u00e8 stato inaugurato il nuovo impianto di illuminazione a led, ideato e progettato dall'Ing. Antonio Mastrangelo.\nForra di Campostrino.\nLa forra \u00e8 un sistema morfologico e vegetazionale di notevole valore paesaggistico e naturale. \u00c8 storicamente un luogo impervio e di difficile attraversamento. Qui il tratto di fiume \u00e8 visibile solo dal fiume stesso, praticando il torrentismo. \u00c8 in questo tratto di fiume che si riversa la spettacolare cascata conosciuta con il nome di \"Velo della Sposa\"; un salto d'acqua tra i pi\u00f9 alti in Italia.\nCascata di Maremanico.\nL'apertura del canale Maltempo operata dai Borbone nello scorso secolo ha permesso al Tanagro di scorrere nella forra di Campostrino. Un salto di 10 metri caratterizza la suggestiva cascata.\nCultura.\nIstruzione.\nMuseo MIdA01.\nMuseo speleo-archeologico che illustra la frequentazione umana nelle Grotte di Pertosa-Auletta, con riproduzione in scala reale di una porzione di palafitta i cui resti sono sommersi dal fiume Negro nell'antro delle grotte. Nella stessa struttura vi \u00e8 un auditorium.\nMuseo MIdA02.\nMuseo del suolo, unico in Europa, con un'esposizione di circa 1500 m\u00b2 interamente dedicata al suolo terrestre e finalizzato alla conoscenza e la salvaguardia di un elemento importante tanto quanto l'aria e l'acqua per la vita dell'uomo. Vi \u00e8 anche una sala vetrinata in cui \u00e8 illustrata la biodiversit\u00e0 delle diverse aree del parco nazionale del Cilento, Vallo di Diano e Alburni.\nCucina.\nFra i prodotti tipici del territorio degno di nota \u00e8 il carciofo bianco di Pertosa, prodotti da forno quali il pane casareccio fatto con lievito madre e le \"gallette\". Questi sono biscotti con una lunghezza di quasi 10\u00a0cm alte ben 1\u00a0cm, usati per la colazione. La loro collocazione temporale risale al periodo della seconda guerra mondiale, le massaie locali facevano questo tipo di biscotto in modo che a colazione se ne mangiasse solo uno e si arrivasse comunque sazi fino al pranzo.\nEventi.\nNegro Festival.\nDal 1996 ogni agosto si svolge nel piazzale delle Grotte di Pertosa la rassegna di musica etnica \"Negro Festival\".\nInfrastrutture e trasporti.\nStrade.\nIl comune di Pertosa \u00e8 attraversato dall'Autostrada A3 (Salerno - Reggio Calabria). Gli svincoli pi\u00f9 vicini sono quelli di Petina (da Nord) e quella di Polla (da Sud). La principale arteria stradale che attraversa il comune \u00e8 la SS 19 Battipaglia-Catanzaro.\nLe strade provinciali che attraversano il territorio comunale sono: \nIl comune \u00e8 collegato con Salerno mediante alcune corse giornaliere di autobus.\nFerrovie.\nNei pressi delle grotte, in collina, sorge la stazione ferroviaria di Pertosa, sulla linea (chiusa) Sicignano-Lagonegro. Lo scalo (aperto nel 1885) \u00e8 uno dei pochissimi in Italia a non avere una vera strada per raggiungerlo, ma un sentiero di montagna. \nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "29944", "revid": "123655406", "url": "https://it.wikipedia.org/wiki?curid=29944", "title": "Petina", "text": "Petina (: , \"A P\u00ebt\u00ecna\" in campano) \u00e8 un comune italiano di abitanti della provincia di Salerno in Campania.\nGeografia fisica.\nIl comune sorge in un pianoro alle pendici orientali dei monti Alburni, su una strada provinciale che collega Sicignano degli Alburni con Polla.\nClassificazione sismica: zona 2 (sismicit\u00e0 media), Ordinanza PCM. 3274 del 20/03/2003.\nStoria.\nLe fasi pi\u00f9 antiche risalgono al periodo villanoviano, precisamente tra il IX e l'VIII secolo a.C. Si tratta di piccoli nuclei rinvenuti nei pressi di Costa Castello, di Ripa Alata e Ripa Longa e in localit\u00e0 Massa. In quest'ultima zona, in seguito alla realizzazione della Via ab Regio ad Capuam, nota anche come Via Popilia o Via Annia o Via Popilia Lenate, costruita nel 132 a.C., risalgono diverse ville romane e una necropoli.\nDall'VIII secolo d.C. giunsero diversi monaci greco-bizantini, noti come monaci basiliani, i quali iniziarono a vivere all'interno di grotte realizzando successivamente il complesso rupestre dello Spirito Santo, il fonte battesimale all'interno della grotta del Lauro e la prima fase dell'attuale Eremo di Sant'Onofrio.\nPoco alla volta, intorno a questi monaci, si stabilirono nuclei familiari dando origine prima al Borgo Massa all'attuale centro abitato di Petina.\nIntorno all'XI secolo d.C., per opera dei principi longobardi di Salerno, fu costruito un modesto fortilizio, situato oggi in via Castello. Sono ancora evidenti parte delle sue mura.\nDal 1811 al 1860 ha fatto parte del circondario di Postiglione, appartenente al distretto di Campagna del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Postiglione, appartenente al circondario di Campagna.\nMonumenti e luoghi di interesse.\nEremo di Sant'Onofrio.\nL\u2019eremo di Sant\u2019Onofrio sorge su uno sperone roccioso a quota 361 m s.l.m. e presenta cinque strutture principali (A, B, C, D, E) e tre secondari (F, G, H). Il corpo A, ovvero il campanile, \u00e8 articolato in tre ordini con quattro aperture a monofora archiacuta. La chiesa, edificio B, a navata unica, priva di finestre, \u00e8 coperta da una volta a botte archiacuta. Il corpo C \u00e8 un vano rettangolare coperto da una volta a crociera archiacuta che originariamente era estradossata. Il vano D \u00e8 il risultato dell\u2019aggregazione di cellule diverse ed \u00e8 coperto da una volta a botte archiacuta. I corpi E- H furono realizzati in un secondo momento. Presenta un primo intervento di restauro, incompiuto, mediante iniezioni di cemento.\nComplesso rupestre dello Spirito Santo.\nRisale all'VIII secolo d.C. ed \u00e8 nello specifico una laura e come tale \u00e8 un monastero costituito da un agglomerato di celle ricavate da grotte. Presenta tracce di affreschi sopravvissute al crollo di gran parte del fronte roccioso.\n\u00c8 raggiungibile mediante il sentiero \"Spirito-Santo\" (858m) il quale, si snoda a valle del Comune di Petina e collega il centro storico con la Cappella di Santa Maria del Cedro.\nPalazzo Monaci\nDi epoca tardo settecentesca, oltre alla torre dell'orologio, al cortile interno e i suoi portici, si fregia della presenza di un'antica meridiana risalente al 1886.\nCattedrale di San Nicola di Bari\nCostruita nel 1510 su un edificio pi\u00f9 antico, presenta una pianta a croce latina con tre navate. L'area del transetto \u00e8 qualificata da un altare maggiore, da due laterali e da due portaceri, opere in pietra locale e marmi policromi, realizzati nel 1771. All'interno sono presenti tre tele del 1774 monogrammate da Nicola Pecchenedda: la Madonna del Rosario con i quindici Misteri, il Sangue del Redentore e La Vergine con il Bambino e San Biagio.\nInoltre custodisce all'interno la statua di San Pietro, una scultura lignea policroma del XIV secolo, un coro ligneo scolpito e dorato, un organo ed un pulpito intagliato nel noce entrambi del XVI secolo.\nFontana Vecchia\nCostruita tra il 1880 e il 1872 su un vecchio impianto cinquecentesco, presenta una vasca principale a tre bocche che si incanalano in una vasca da circolare. Di fronte \u00e8 presente una terza vasca rettangolare collegata alla prima mediante un dotto ipogeo.\nGrotta del Lauro\nSituata a ridosso di una sorgente d'acqua, a partire dal VII fu trasformata in un santuario rupestre dedicato al culto micaelico ancor prima dell'arrivo dei monaci greco-bizantini. All'ingresso \u00e8 possibile ammirare il fonte battesimale e, nella parte inferiore vi \u00e8 un cunicolo che collega la grotta al centro dell'abitato.\n\u00c8 raggiungibile mediante il percorso trekking Carpineto.\nCultura.\nOsservatorio astronomico Aresta.\nPer iniziativa dell'universit\u00e0 di Napoli, del parco nazionale del Cilento e del Vallo di Diano, della comunit\u00e0 montana Alburni e dell'amministrazione comunale di Petina, sul massiccio dei monti Alburni, al centro di un'ampia radura circondata da un fitto bosco, ad un'altezza di 1169 metri \u00e8 stato realizzato\nl'osservatorio astronomico Aresta di Petina.\nLa struttura \u00e8 nata da un vecchio \"casone\" dell'Aresta, immerso nel verde dei pianori degli Alburni, ricovero di pastori e mandriani. L'osservatorio di Petina ospita, sotto una cupola di 5 m di diametro, un riflettore con specchio in vetro ceramico Astrositali di 850\u00a0mm di diametro. La configurazione ottica Ritchey-Cretien \u00e8 associata a un tubo in fibra di carbonio, che permette massima leggerezza accoppiata alla massima rigidit\u00e0: la montatura equatoriale ha puntamenti completamente computerizzati sincronizzati con la rotazione della cupola.\nRitrovamenti fossili.\nSono stati molti i ritrovamenti fossili in seno al territorio petinese, conservati in parte al museo di Magliano. Tra i pi\u00f9 importanti troviamo la Sagaria Cilentana, una pianta da fiore risalente al cretaceo inferiore e l\u2019Alburnia Petinensi, una specie di crostaceo.\nI monti Alburni contengono pi\u00f9 di 200 cavit\u00e0 naturali, alcune delle quali di notevoli dimensioni. Proprio in una di queste denominata Grotta Milano sono stati ritrovati reperti fossili appartenenti ad almeno quattro specie di mammiferi:\nLe specie presenti indicano un\u2019associazione tipica del Pleistocene superiore; tuttavia non \u00e8 possibile ottenere una datazione troppo accurata (&lt;127.000 anni fa). Considerando le caratteristiche delle specie ritrovate si pu\u00f2 dedurre che esse vivevano in un periodo molto freddo e probabilmente associabile all\u2019ultimo grande glaciale che ha interessato l\u2019Italia (tra 75.000 e 13.000 anni fa). Tali resti sono visibili nell'apposito museo adibito sul territorio petinese.\nInfrastrutture e trasporti.\nFerrovie.\nLa linea Sicignano-Lagonegro dall'aprile 1986 non \u00e8 pi\u00f9 percorsa da nessun tipo di convoglio ferroviario. La linea risulta ancora armata e teoricamente percorribile, anche se la vegetazione ne ricopre quasi l'intero tracciato.\nMobilit\u00e0 urbana.\nIl centro cittadino \u00e8 servito dalle autolinee Mansi, che effettuano collegamenti giornalieri con Salerno e Napoli\nAmministrazione.\nAltre informazioni amministrative.\nIl comune fa parte della Comunit\u00e0 montana Alburni.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele e all'Autorit\u00e0 di bacino interregionale del fiume Sele.\nIl sindaco Domenico D'Amato (vicesindaco Vincenzo Di Iorio) \u00e8 in carica da giugno 2017.\nSport.\nCalcio.\nLa societ\u00e0 calcistica petinese pi\u00f9 longeva \u00e8 stata la Virtus Petina, che ha disputato al massimo il campionato di prima categoria. Nell'anno 2011/2012 \u00e8 stata fondata la Real Petina che ha preso parte al campionato di terza categoria, ma \u00e8 stata smantellata dopo una sola stagione.\nImpianti sportivi.\nGli impianti sportivi presenti nel paese, sono:"}
