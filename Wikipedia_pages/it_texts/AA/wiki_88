{"id": "32898", "revid": "22416", "url": "https://it.wikipedia.org/wiki?curid=32898", "title": "Ollolai", "text": "Ollolai \u00e8 un comune italiano di abitanti della provincia di Nuoro in Sardegna. Antica sede di curatoria e centro principale dell'omonima Barbagia, il suo territorio si estende su una superficie di ettari. Posto a 920 metri di quota, \u00e8 il secondo comune pi\u00f9 elevato della Sardegna.\nStoria.\nDalla Preistoria al periodo bizantino.\nSul monte di \"Santu Basili\" ci sono le radici del paese. Qui infatti si hanno testimonianze dei primi insediamenti umani risalenti al 4000 a.C. Successivamente a queste genti si unirono clan di nuragici fuggiaschi delle pianure del Campidano per sottrarsi all'invasore Cartaginese: gli \"Iolaesi\", il cui nome, nel tempo mut\u00f2 in Iliesi. Da essi avrebbe avuto origine il paese.\nOltre a \"Santu Basili\", vari reperti sono stati trovati nelle localit\u00e0 di \"Sinasi\", \"Su Trihinzu\", \"Puzone\", \"S'Enucrarzu\", \"Sa 'Erina\", \"Sos Molinos\", \"Donniheddu\" (di origine giudicale), \"Sos Gadones\", \"Moroniai\", \"Orrocohina\".\nGli abitanti della Barbagia di Ollolai (chiamata cos\u00ec in quanto il paese, sede di curatoria in epoca giudicale, doveva esserne il centro pi\u00f9 importante) praticavano ancora il paganesimo, mentre nelle pianure della Sardegna il Cristianesimo si era rapidamente imposto (IV secolo).\nL'imperatore bizantino Maurizio, comprendendo che il dominio non sarebbe mai stato completo fino a che i Barbaricini fossero rimasti autonomi, chiese l'intervento di papa Gregorio I. Il pontefice si rivolse allora al capo dei barbaricini, Ospitone, che viveva, secondo la leggenda, sui monti di \"Santu Basili\". Si rivolse a lui in quanto questi si era gi\u00e0 convertito alla religione cristiana, per aiutare o quanto meno non ostacolare l'opera missionaria dei suoi inviati Felice e Ciriaco.\nPeriodo giudicale.\nDurante il periodo giudicale, della curatoria di Ollolai del giudicato di Arborea, anticamente, facevano parte i comuni di Gavoi, Lodine, Fonni, Ovodda, Olzai, Mamoiada, Teti, Austis, Tiana. In un secondo momento, vennero integrati Orgosolo e Oliena\nEvento cruciale nella storia dell'antica capitale della Barbagia, fu l'incendio del 5 agosto 1490, che distrusse gran parte dei rioni del villaggio. Le cause del disastro furono viste nella \"Disamistade\" di quegli anni tra le due famiglie pi\u00f9 potenti del paese, gli \"Arbau\" e i \"Ladu\", i primi erano favorevoli agli Aragonesi, i secondi parteggiavano per Arborea.\nAccadde che un figlio dei \"Ladu\", che i frati francescani istruivano con cura, venne ucciso e il suo corpo fu ritrovato nel pozzo dell'orto del convento.\nDel delitto probabilmente imputabile agli \"Arbau\", vennero accusati i frati che, abbandonando in tutta fretta il villaggio, portarono con loro solo un pregevole Crocifisso ligneo, ancora oggi conservato nella Cattedrale di Santa Giusta a qualche chilometro da Oristano.\nDue giorni dopo la loro partenza, si scaten\u00f2 improvvisamente l'incendio che la leggenda attribuisce alla maledizione lanciata dai frati che, nel partire per non pi\u00f9 tornare, del paese batterono anche la polvere dai calzari, affinch\u00e9 niente andasse con loro.\n\u00c8 molto pi\u00f9 probabile che l'incendio fosse dovuto a una rappresaglia contro gli ollolaesi, ancora fedeli alla ormai estinta casata degli Arborea a cui i francescani erano legati.\nSecondo la tradizione orale, dei sette vicinati dell'antica capitale della omonima Barbagia: Ollolai, su Trihinzu, Moroniai, Donniheddu, Mirisone, Orrocohina, Su \u2018e Pezzi (citati anche da Vittorio Angius), protetto dal Santo patrono, non scamp\u00f2 che il primo.\nEt\u00e0 moderna.\nRicostruito il paese, nel 1604 fu incorporato dagli aragonesi nel ducato di Mandas, feudo dei Maza. In epoca sabauda la signoria pass\u00f2 ai Tellez-Giron d'Alcantara, ai quali fu riscattato nel 1839 con la soppressione del sistema feudale.\nNel 2015, l'amministrazione comunale ha iniziato un programma di ripopolamento incentrato sulla vendita di case del centro storico al prezzo simbolico di 1 \u20ac a chi rispetti alcuni obblighi, fra cui quelli di restaurarle e di mantenerle per almeno 5 anni.\nSimboli.\nLo stemma del comune di Ollolai \u00e8 stato concesso con decreto del presidente della Repubblica del 26 giugno 2008.\nIl gonfalone municipale \u00e8 un drappo di bianco con la bordatura di azzurro.\nMonumenti e luoghi d'interesse.\nArchitetture religiose.\nNella piazza principale del paese, sistemata ai primi del Novecento incanalando il torrente \"Su Rivu Mannu\" che l'attraversava, sorge la parrocchiale dedicata a San Michele Arcangelo. In essa, oltre ad alcune tavole del pittore Carmelo Floris, si trova nell'abside, sopra il coro ligneo del 1600, il grande crocifisso dipinto dal noto pittore ollolaese Franco Bussu.\nLa chiesa ebbe diversi rimaneggiamenti, la parte pi\u00f9 antica \u00e8 la cappella dedicata a San Bartolomeo apostolo.\nNei pressi della piazza, sorgeva la chiesetta dedicata a Santa Susanna, ora completamente demolita.\nAl centro del nucleo pi\u00f9 antico del paese, vi \u00e8 la chiesa dedicata a Sant'Antonio di Padova; ivi, per tradizione, si svolge la festa di Sant'Antonio abate, con l'accensione del fal\u00f2 nella piazzola adiacente.\nA qualche chilometro dal paese, verso valle, si trova la chiesa dedicata a San Pietro apostolo ricostruita, negli anni settanta, dopo la demolizione dell'antica chiesa romanica.\nSul monte omonimo, in una valle nascosta e ben protetta dagli ammassi granitici delle cime circostanti, la chiesa dedicata a San Basilio Magno, edificata dai monaci basiliani e utilizzata, dopo la loro cacciata, dai Francescani.\nL'annesso convento e \"muristene\" (cumbersia), utilizzando nella costruzione conci di trachite provenienti dalla chiesa, parrebbe d'epoca posteriore.\nAccanto al cimitero, prima dei recenti ampliamenti, erano ancora visibili le tracce della chiesa dedicata a .\nAlla voce Ollolai del Dizionario geografico storico-statistico-commerciale degli Stati di S. M. il Re di Sardegna, Vittorio Angius, sbagliando, ne cita una dedicata a Santo Stefano. Si tratta, in realt\u00e0, di quella dedicata a San Sebastiano le cui rovine sono ancora visibili sull'omonima cima che domina la vallata di Ottana.\nL'errore deriva certamente dalla somiglianza del nome dei due Santi nella parlata locale: \"Istene\" (Stefano) e \"Istianu\" (Sebastiano).\nSempre l'Angius, parla di una chiesa dedicata a Santa Maria Maddalena, che si trovava a circa un miglio dall'abitato, di cui gli ollolaesi non conservano memoria.\nAcque e sorgenti.\nIl territorio \u00e8 ricco d'acque e sorgenti. Entro l'abitato, la pi\u00f9 famosa e abbondante \u00e8 quella di \"Gupunnio\", conosciuta come \"Sa 'Untana Manna\" e dottamente ribattezzata \"Regina Fontium\".\nMinore per portata d'acqua, \u00e8 la fontana de \"Su Sapunadorju\" (il lavatoio), detta \"Sa 'Untanedda\" (la fontanella). A qualche centinaio di metri dall'abitato, vi \u00e8 la fontana de \"Su Puthu\", un tempo utilizzata come abbeveratoio.\nLe acque sono tutte fresche e leggere, ma, ciascuno degli ollolaesi, ha le proprie preferenze. Nella zona di \"Littu\", vi sono altre rinomate fonti.\nLuoghi di interesse naturalistico.\nMonte Santu Basili\nDall'abitato si percorre una strada in salita ma in buone condizioni, costeggiata da lecci, roverelle, eriche, cisti e timi ed elicrisi profumati.\nProseguendo per l'antica strada si arriva alla piccola valle nascosta, dove sorge la chiesetta bizantina dedicata a San Basilio Magno e si intravedono le rovine dell'antico convento. Tra i massi, spuntano agrifogli e tassi ultracentenari.\nDalla valle, con una certa fatica, improvvisandosi capre, si sale a \"Sa Punta Manna\" chiamata la \"finestra della Sardegna\" perch\u00e9, dai suoi 1126 metri di altezza, \u00e8 possibile spaziare lo sguardo, quando l'orizzonte \u00e8 terso, sia sul Mar Tirreno sia sul Mar di Sardegna.\nMolto pi\u00f9 agevole, l'ascesa a \"Su Nodu de S'Ashisorju\", che, anche se non appare, la supera in altezza.\nDa questi due balconi naturali, \u00e8 possibile contemplare tutta la valle del Tirso, i piani del Marghine con i monti omonimi, il Montiferru e il Campidano superiore di Oristano.\nAll'imbocco del sentiero che porta a S'Ashisorju, a destra, si trova l'anfratto de \"'Sa Onca Frabih\u00e0\", utilizzata come riparo e come sepoltura, dal paleolitico al tardo Medioevo.\nLungo la vecchia strada, sempre a destra, \"Sa 'Untana de Sos Pardes\" e i resti di un villaggio nuragico.\nGoshini\nPaesaggisticamente eccezionale, di primo mattino, \u00e8 la strada che, attraverso \"Goshini\" scende al lago Cuhinadorja (Cucchinadorza). \u00c8 il regno dei corbezzoli, dei ginepri e di mille altre essenze odorose.\nSulla destra, a guardia del lago, i resti dell'insediamento nuragico-tardo medioevale de \" Su Trihinzu\".\nPalai\nUna strada di buona percorribilit\u00e0, porta a \"Palai\". L'Angius, vi cita un nuraghe, ma, ai nostri giorni, non se ne notano tracce evidenti.\nA sinistra, \"Monte Sant'Istianu\" con le rovine dell'antica chiesa e un insediamento nuragico. Dall'altura, si domina Olzai, la piana di Ottana e ci si pu\u00f2 divertire a individuare quasi altri trenta paesi.\nSociet\u00e0.\nLingue e dialetti.\nOllolai, assieme a Oliena, Orgosolo, Mamoiada, Lodine, Fonni, Ovodda, Olzai e Gavoi,\nfa parte del gruppo dei nove paesi barbaricini in cui viene parlata una variante del sardo logudorese che presenta un mutamento fonetico unico in tutta la Sardegna, cio\u00e8 la trasformazione di k (nella maggior parte dei casi) in occlusione laringale: il cosiddetto salto o colpo di glottide.\nToponimi.\nInvece secondo un'ipotesi il nome potrebbe derivare dagli Iliesi profughi Troiani, il nome Iliesi era usato per indicare una bellicosa trib\u00f9 sarda trasferitasi dalla pianura del Campidano alla Barbagia, essa era chiamata anche trib\u00f9 degli \"Iolaesi\" o \"Iolei\" da cui deriverebbe Ollolai.\n\"Donnicheddu\": Il termine significa Donnicello. Quel che \u00e8 ora un cumulo di pietre, era uno dei rioni storici dell'antica capitale. Il toponimo fa supporre che ivi risiedesse il donnicello o il majorale degli Arborea. La tradizione vuole che, la notte, si sentano ancora suonare le campane d'oro.\n\"Su Trichinzu\": Anch'esso uno dei rioni distrutti dall'incendio; si notano ancora i segni delle antiche abitazioni. Il toponimo significa \"Il vicinato\"\n\"Sa perda itta\": \"La pietra conficcata\". Giovanni Lilliu vi segnala la presenza di un menhir di grosse dimensioni, ma fino a ora, non si son trovate tracce della sua riutilizzazione.\n\"Su Nodu de S'Aschisorju\": \"Le rocce del tesoro\". Essendovi in zona un insediamento nuragico, non \u00e8 improbabile vi si cercassero tesori.\n\"Sa Untana de sos Pardes\": \"La fontana dei frati\" (sul monte San Basilio). Secondo la tradizione orale, dovrebbe essere quello, il pozzo dove fu gettato il corpo del ragazzo. La cosa sarebbe stata praticamente impossibile: la fonte si trova dentro un anfratto e, il bacile di raccolta delle acque ha un diametro massimo di 50 centimetri e una profondit\u00e0 di 30. \u00c8 molto pi\u00f9 probabile che il nome faccia riferimento all'antico cenobio dei monaci basiliani e a un uso terapeutico delle acque di gran lunga precedente.\nCultura.\nOllolai \u00e8 stato centro di vivace attivit\u00e0 culturale e tuttora offre spazio a interessanti eventi.\nVi trascorse gli anni della giovinezza, presso la casa dello zio rettore Nonnis, e vi rimase sempre legato, il pittore olzaese Carmelo Floris: gli anziani lo ricordavano mentre, spesso in compagnia dell'amico Giuseppe Biasi, disegnava su cartoni, seduto su una pietra presso la chiesetta di Santa Susanna, scene di vita paesana.\nMolti, i ritratti di donne ollolaesi, processioni, feste e scene di vita familiare.\nTradizioni e feste popolari.\nNella tradizione orale ollolaese, il patrono san Michele Arcangelo, \u00e8 visto come \"Giove Pluvio\": \u00e8 lui che apre e chiude le porte del cielo!\nLa sua festa ricorre due volte l'anno: il 29 di settembre, con l'arrivo delle prime piogge e lampi e tuoni non pi\u00f9 pericolosi, e l'8 di maggio, con i temporali estivi e lampi e tuoni altamente dannosi. La prioressa di San Michele, \u00e8 quella principale. Di grande venerazione, con relativa prioressa, gode la Madonna del Monte Gonare, della cui festa, l'8 di settembre, si fanno carico, con alternanza annuale, il paese di Sarule e quello di Orani.\nSan Basilio Magno, \u00e8 festeggiato nella chiesetta sull'omonimo monte, il 1\u00ba di settembre (hapidanni): primo giorno dell'anno, secondo il calendario bizantino.\nLegata ad antichi riti di alleanza e unione matrimoniale, cos\u00ec come lo era il pellegrinaggio verso il monte Gonare, \u00e8 la festa dell'Immacolata, l'8 dicembre. Durante la notte della vigilia, i giovani annunciavano, accompagnati da \"su huncordu\", unioni e fidanzamenti veri o presunti.\nLegata a una visione cristiana del mito di Prometeo e al culto di Esculapio, \u00e8 la festa dedicata a Sant'Antonio abate, il 17 di gennaio. La sera della vigilia, vengono benedetti il fal\u00f2 e le arance a cui si d\u00e0 grande potere taumaturgico.\nMolto sentito, era il carnevale con \"mascheras limpias\", \"intintos\" e \"bumbones\", seguito dai riti della quaresima e della settimana santa culminanti con \"s' incontru\" della Pasqua con gli auspici per la bella stagione.\nOrmai scomparsa, con l'avvento dei trattori, \u00e8 la festa per san Isidoro con la processione dei carri trainati da gioghi di buoi inghirlandati di rose e spighe.\nIn tutte le feste estive, dominano i cavalli, a incominciare da quella per san Giovanni Battista il 24 di giugno: prima del sorgere del sole, si raccolgono erbe medicinali e antiparassitarie, si compiono riti terapeutici e si traggono auspici per una buona stagione e un buon matrimonio.\nLa festa di san Bartolomeo \u00e8 oggi la pi\u00f9 importante. Dura tre giorni, dal 23 agosto, con i vespri in onore del Santo, e prosegue nei giorni 24, con la messa solenne, processione in costume e esibizioni equestri, 25 e 26, con altre manifestazioni civili. La festa viene organizzata dai ragazzi della \"leva\": coloro che nell'anno compiono 18 anni.\nPalu de sos vihinados.\nDa undici anni, a Ollolai, si tiene un suggestivo palio degli asinelli che vede sfidarsi in una fiera dal sapore medievale i cinque rioni storici del paese. Ferruthones, Laralai, Su Montricu, Sa Padule e S'Istradone si contendono il \"palu\", l'ambito stendardo che il vincitore custodisce per un anno intero fino al palio successivo.\n\"Albo d'oro\"\n\"Colori delle contrade\"\nSport.\nCalcio.\nLa squadra di calcio della citt\u00e0 \u00e8 l'\"U.S. Ollolai\" che milita nel girone D sardo di 1\u00aa Categoria.\nTaekwondo.\nA Ollolai \u00e8 presente la societ\u00e0 Polisportiva Barbagia di Ollolai, attiva dal 1975 e specializzata nel settore del Taekwondo Fita (Federazione Italiana Taekwondo) . Partecipa attivamente a tutte le attivit\u00e0 nazionali e internazionali, \u00e8 una delle societ\u00e0 pi\u00f9 rappresentative della Sardegna. \u00c8 stata societ\u00e0 Campione d'Italia 2013 nella classe Cadetti femminile, e ha avuto diversi risultati nazionali e internazionali e atleti che hanno fatto parte della nazionale italiana."}
{"id": "32899", "revid": "57872", "url": "https://it.wikipedia.org/wiki?curid=32899", "title": "Olzai", "text": "Olzai (\"Ortz\u00e0i\" o \"Orth\u00e0i\" in sardo) \u00e8 un comune italiano di 778 abitanti della provincia di Nuoro, nella regione della Barbagia di Ollolai.\nGeografia fisica.\nTerritorio.\nIl territorio \u00e8 principalmente montuoso di origine granitica, l'abitato si trova al centro di un vasto e naturale anfiteatro montuoso che partendo da Nord con \"S'Ispiliu\" (alt. 758 m) continua verso Est con \"Eliai\" (alt. 851 m) - \"Nodu Fasolu\" (alt. 920 m) - \"Fronte Oroniai\" (alt. 905 m) - Monte \"San Sebastiano\" (alt. 1038 m) - \"Nodu Gosolodine\" (alt. 961 m) - Punta \"S'Asisorgiu\" (alt. 1127 m) - \"Pala Lepazzai\" (alt. 1076 m) - Monte \"San Basilio\" (alt. 1017 m) e finisce con avvallamenti a Sud nelle regioni \"Su Cannisone\" (alt. 544 m) e \"Pala de Laro\" (alt. 463 m).\n\u00c8 territorialmente coinvolto nel Parco del Gennargentu. Conserva la storica chiesa di Santa Barbara, la casa-museo del pittore Carmelo Floris e un mulino ad acqua recentemente ristrutturato in modo mirabile. All'interno del paese \u00e8 inoltre notevole l'opera di canalizzazione del piccolo fiume che, dopo l'alluvione del primo decennio del Novecento, fu incanalato in un letto lastricato in pietra e molto largo, ai cui bordi sorgono due strade distinte collegate da stupendi esempi di ponte ad arco in pietra. Olzai fa parte inoltre fin dalla sua istituzione avvenuta nel 2008 dell'unione dei comuni di \"Barbagia\" insieme a Gavoi, Lodine, Ollolai, Oniferi, Ovodda, Sarule e Tiana. Un comprensorio che in un raggio di pochi chilometri raggruppa un territorio di circa 10000 abitanti, con peculiarit\u00e0 e punti di attrazione di particolare interesse storico, artistico e culturale, caratterizzato soprattutto dalla tipicit\u00e0 dei prodotti offerti sia nel settore alimentare che artigianale.\nOrigini del nome.\nIl suo nome potrebbe derivare dalla voce fenicia \"\"Hol\" \"Hoel\" (territorio, dimora del mio pellegrino)\" secondo il teologo e linguista Giovanni Spano; oppure da \"Iolai\" secondo Francesco Corona.\nStoria.\nCome dimostrano i numerosi ritrovamenti di nuraghi, dolmen e menhir, si presume che il territorio di Olzai, fosse abitato sin dal periodo prenuragico e nuragico. Nel Medioevo appartenne al Giudicato di Arborea e fece parte della curatoria della Barbagia di Ollolai.\nDieci abitanti di Olzai (in quel tempo chiamato \"Oltai\") risultano tra i firmatari del famoso trattato di pace tra la Giudicessa Donna Eleonora d'Arborea del Giudicato d'Arborea e Giovanni I d'Aragona Re del \"Regnum Sardiniae et Corsicae\" e Sovrano della Corona d'Aragona. L'atto fu firmato il 24 gennaio 1388 dai rappresentanti istituzionali dello stato, dai rappresentanti delle ville, i \"majores de villa\" e i \"juratos\" di tutti i villaggi del giudicato, in numero proporzionale all'importanza di ciascuna villa. Gli olzaesi furono rappresentati dal \"Majore\" Antonio Contona assieme a 4 \"juratis\" e 5 \"habitatoribus\".\nQuesto trattato dur\u00f2 poco e dopo varie battaglie, tra cui quella di Sanluri, pass\u00f2 dalla Curatoria di Ollolai al Marchesato di Oristano dell'ex comandante arborense Pietro Cubello (1410), restando abbastanza indipendente anche quando pass\u00f2 al Regno di Sardegna il 17 agosto 1420, giorno in cui fin\u00ec per sempre il Regno di Arborea venduto per 100.000 fiorini d'oro dall'ultimo Giudice Guglielmo III di Narbona al Re Alfonso V di Aragona. Estinti i Cubello, Leonardo Alagon reclam\u00f2 il Marchesato ma dopo la battaglia di Macomer (1478) venne deportato in Spagna e Olzai fin\u00ec sotto la completa dominazione aragonese del vicer\u00e9 Nicol\u00f2 Carroz e agli inizi del Cinquecento passando al nipote Pietro Maza de Lizana fu unito al feudo di Mandas.\nFu con l'ultimo dei feudatari di Valencia - Don Pedro Maza Ladron y Mendoza - che, il 23 dicembre 1614, il Re Filippo III di Spagna elev\u00f2 il Feudo a Ducato, l'unico concesso fino a tutto il Seicento. Il Ducato di Mandas, uno dei pi\u00f9 vasti feudi dell'isola, comprendente diversi villaggi, era costituito dall'accorpamento della Curatoria di Seurgus (Mandas, Isili, Siurgus Donigala, Nurri, Escalaplano, Orroli, Escolca, Serri, Gergei, Villanovatulo), della Baronia di Sicci (Dolianova), della Barbagia di Seulo (Esterzili, Seulo, Sadali, Ussassai, Seui), della Barbagia di Ollolai (Fonni, Ollolai, Gavoi, Olzai, Lodine, Ovodda, Mamoiada) e del Marchesato di Terranova in Gallura (Olbia).\nDopo la Guerra di successione spagnola e del trattato dell'Aja, il Regno di Sardegna l'8 agosto 1720 pass\u00f2 a Vittorio Amedeo II primo Re di casa Savoia. In quel periodo il Duca di Mandas (a cui apparteneva Olzai) era don Juan Manuel de Zuniga y Castro che terr\u00e0 il feudo per ben 61 anni, dal 1686 al 1747.\nAl 1746 risale la relazione della visita che l'intendente generale della Sardegna Francesco Giuseppe Conte De Viry comp\u00ec quell'anno nelle diverse regioni dell'isola, le \"Ville\" della Barbagia di Ollolai contavano allora il seguente numero di abitanti: Fonni 1402, Mamoiada 1106, Gavoi 873, Ovodda 810, Olzai 800, Ollolai 580, Lodine 86.\nCon l'Editto delle Chiudende (che dava a chiunque fosse in possesso di terre la facolt\u00e0 di recintarle) i Savoia decisero di modificare l'assetto della propriet\u00e0 fondaria della Sardegna, caratterizzato dalla larghissima estensione delle terre pubbliche usate da tutta la popolazione rurale, legata per motivi di sussistenza all'arcaico sistema dell'uso comune della terra e alla pastorizia brada. L'Editto permetteva l'assegnazione delle terre alla popolazione locale, anche se di fatto, per vari motivi, vennero riscattate per la quasi totalit\u00e0 dai nobili del paese.\nA questo periodo risale la pi\u00f9 celebre delle poesie di Diego Mele intitolata \"In Olzai non campat pius mazzone\" che, attraverso un linguaggio metaforico e assai criptico, il sacerdote-poeta prende le difese dei contadini e dei pastori.\nIl Rettore Mele, nato a Bitti, arriv\u00f2 ad Olzai nel 1836 e vi rimase fino alla morte avvenuta nel 1861 anno dell'Unit\u00e0 d'Italia.\nSecondo il Dizionario generale geografico-statistico del 1855, gli olzaesi erano 1157 riuniti in 288 famiglie che abitavano in 285 case.\nMonumenti e luoghi d'interesse.\nNuraghi.\nDei 17 nuraghi situati nel territorio di Olzai e catalogati ai primi del 900, soltanto 11 figurano anche nelle carte topografiche dell'Istituto Geografico Militare di Firenze. Qui di seguito l'elenco dei nomi con le relative coordinate geografiche:\nI restanti 6 nuraghi:\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2016 la popolazione straniera era di 52 persone, pari al 5.9% dei residenti.\nNumero dei cittadini stranieri residenti divisi per continente di appartenenza:\nLingue e dialetti.\nLa variante del sardo parlata a Olzai \u00e8 il nuorese barbaricino."}
{"id": "32900", "revid": "57872", "url": "https://it.wikipedia.org/wiki?curid=32900", "title": "Onan\u00ec", "text": "Onan\u00ec (\"Onan\u00ece\" in sardo) \u00e8 un comune italiano di 371 abitanti della provincia di Nuoro in Sardegna.\nPiccolo paese situato nell'entroterra della Sardegna, ha conservato le sue radici pi\u00f9 profonde, in costumi ed usi antichissimi, tuttora presenti e visibili.\nStoria.\nL'area fu abitata gi\u00e0 in epoca prenuragica e nuragica, per la presenza nel territorio di alcune domus de janas, di tombe dei giganti e di numerosi nuraghi.\nNel medioevo appartenne al giudicato di Gallura, e fece parte della curatoria della Barbagia di Bitti. Alla caduta del giudicato (intorno al 1288) pass\u00f2 per breve tempo al giudicato di Arborea e poi al marchesato di Oristano fino al 1478, quando pass\u00f2 sotto la dominazione aragonese. Gli aragonesi nel 1431 ne fecero un feudo, che nel 1617 fu incorporato nel marchesato di Orani, feudo prima dei De Silva e poi dei Fedriguez Fernandez, ai quali fu riscattato nel 1839 con la soppressione del sistema feudale voluta dai Savoia.\nSimboli.\nLo stemma del Comune di Onan\u00ec \u00e8 stato concesso con decreto del Presidente della Repubblica del 6 aprile 2005.\nGeografia fisica.\nTerritorio.\nIl territorio comprende un ampio \"bosco\" comunale, adibito in gran parte al pascolo brado. Vi \u00e8 anche la colonia penale di Mamone che conta 2300 ettari.\nMonumenti e luoghi d'interesse.\nVi sono esempi di architettura sia prenuragica che nuragica, come ad esempio le domus de janas e i nuraghi, sia medievale, come la chiesa romanica di San Pietro dell'XII secolo e la chiesa gotica di Santa Maria risalente probabilmente al XVI secolo.\nSociet\u00e0.\nEvoluzione demografica.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera era di 15 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEmigrazione.\nL'emigrazione \u00e8 una piaga tuttora aperta nel paese, incapace di offrire lavoro a tutti i suoi abitanti; basti pensare che nel 1961 si contavano residenti e che quindi, in 40 anni, la popolazione \u00e8 scesa a un terzo. Va inoltre ricordato che la colonia penale di Mamone era abitata fino alla met\u00e0 degli anni ottanta da decine di guardie con le loro famiglie: con il progressivo spopolamento della colonia, anche la popolazione totale di Onan\u00ec \u00e8 diminuita.\nLingue e dialetti.\nLa variante del sardo parlata a Onan\u00ec \u00e8 quella nuorese.\nEconomia.\nL'economia \u00e8 basata fondamentalmente sulla pastorizia."}
{"id": "32902", "revid": "1516566", "url": "https://it.wikipedia.org/wiki?curid=32902", "title": "Acquappesa", "text": "Acquappesa (\"U Cas\u00e0le\" in calabrese) \u00e8 un comune italiano di abitanti della provincia di Cosenza in Calabria.\nGeografia fisica.\nTerritorio.\nIl suo territorio si estende per 17,75\u00a0km\u00b2, di cui 7\u00a0km\u00b2 di superficie boschiva ed \u00e8 inoltre costituito da un'isola amministrativa denominata \"Pistuolo e Spaliota\", invece 6\u00a0km sono lineari e di costa.\nIl territorio \u00e8 delimitato a nord dal torrente Fiumicello e a sud dal fiume Bagni ed \u00e8 bagnato dal Mar Tirreno.\nLe principali vette sono: Balze della Mortilla (364 m s.l.m.), Cozzo del Greco (626 m s.l.m.), Cozzo Moleo (675 m s.l.m.), Monte Pistuolo (972 m s.l.m.), Quercia Rotonda (302 m s.l.m.), La Rupe del Diavolo (301 m s.l.m.).\nI principali corsi d'acqua sono il fiume Bagni e i torrenti Acqua fetida, Fiumicello, Morgione, Sorbo.\nOrigini del nome.\nIl nome del paese si riferisce alla presenza in zona di una cascata, quindi \"acqua appesa\".\nStoria.\nNel 1927 venne fuso con il comune di Guardia Piemontese, formando il nuovo comune di Guardia Piemontese Terme. Recuper\u00f2 l'autonomia nel 1945.\nSimboli.\nLo stemma e il gonfalone del comune di Acquappesa sono stati concessi con decreto del presidente della Repubblica del 9 aprile 1955.\nIl gonfalone \u00e8 un drappo d'azzurro. La fontana fa riferimento alla sorgente termale di Terme Luigiane, conosciuta fin dall'antichit\u00e0 ed una delle stazioni idrominerali pi\u00f9 frequentate ed attrezzate della Calabria.\nEconomia.\nTurismo.\nNel periodo estivo Acquappesa conta circa 6.000 presenze. Particolarmente frequentate sono le Terme Luigiane, che dispongono di una ricettivit\u00e0 alberghiera di 811 posti letto.\nSport.\nHa sede nel comune la societ\u00e0 di calcio A.S.D. Polisportiva Acquappesa 1990, che ha disputato campionati dilettantistici regionali.\nLe Terme Luigiane sono state pi\u00f9 volte arrivo di tappa del Giro d'Italia:\nNote.\nCfr.: Francesco Sam\u00e0, \"Acqua Appensa. La chiave della memoria. Storia ed architettura religiosa ad Acquappesa\", CittaCalabriaedizioni, Soveria Mannelli 2003."}
{"id": "32903", "revid": "22416", "url": "https://it.wikipedia.org/wiki?curid=32903", "title": "Oniferi", "text": "Oniferi (\"Oni\u00e9ri\" in sardo) \u00e8 un comune italiano di 865 abitanti della provincia di Nuoro in Sardegna.\nStoria.\nL'area fu abitata gi\u00e0 in epoca prenuragica e nuragica, per la presenza nel territorio di alcune domus de janas e di numerosi nuraghi.\nNel medioevo appartenne al giudicato di Torres e fece parte della curatoria di Sarule prima e di quella di Ottana poi. Alla caduta del giudicato (intorno al 1259) pass\u00f2 al giudicato di Arborea e dal 1410 al marchesato di Oristano. Alla definitiva sconfitta degli arborensi, nel 1478, pass\u00f2 sotto la dominazione aragonese. Gli aragonesi ne fecero un feudo che fu incorporato nel 1617 marchesato di Orani, feudo dapprima di Caterina Da Silva e poi dei Fadriguez Fernandez. Per diverso tempo Oniferi divise le sue sorti con quelle di Orani, finch\u00e9 fu riscattato agli ultimi feudatari nel 1839 con la soppressione del sistema feudale voluta dai Savoia.\nSimboli.\nLo stemma del Comune di Oniferi \u00e8 stato concesso con decreto del presidente della Repubblica del 2 agosto 2007.\nMonumenti e luoghi d'interesse.\nSiti archeologici.\nIl suo territorio \u00e8 ricco di siti archeologici di epoca pre-nuragica e nuragica come la necropoli di Sas Concas.\nLa necropoli ipogeica di \"sas Concas\" sono considerate come il complesso di \"domus de Janas\", pi\u00f9 esteso e antico della Barbagia, territorio in cui diversamente da questo sito le sepolture ipogeiche appaiono isolate o raggruppate in piccoli gruppi. La necropoli, databile al 2700 a.C. circa, si trova in un affioramento di trachite del territorio di Oniferi, ai bordi della statale 128 poco prima del bivio con la 131 Dcn in direzione Nuoro. Si contraddistingue per tombe ad impianto complesso e per misteriosi elementi architettonici e simbolici. In particolare sulle pareti di alcune tombe - dell\u2019Emiciclo, della X e della Nuova Ovest - sono incisi grafiti raffiguranti uomini stilizzati a testa in gi\u00f9. Nella stessa tomba \u00e8 presente la rappresentazione dell'orsa maggiore con la linea dell'orizzonte e le figure dei capovolti che scendono lungo la parete est. Nella parte opposta alle figure dei capovolti era presente un'incisione cosiddetta della \"farfalla\" ora trafugata da ignoti. La rappresentazione di Sas Concas a Oniferi era dunque una rappresentazione complessa di difficile lettura forse a voler significare la rinascita della vita dopo la morte?\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera era di 15 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 11 1,17%\nLingue e dialetti.\nLa variante del Sardo parlata a Oniferi \u00e8 il Logudorese di tipo Nuorese.\nCultura.\nMusica.\n\u00c8 uno dei centri in cui \u00e8 pi\u00f9 viva la tradizione del canto a tenore, dichiarato patrimonio dell'umanit\u00e0 dall'UNESCO.\nEconomia.\nHa un'economia prettamente pastorale.\nInfrastrutture e trasporti.\nFerrovie.\nA nord dell'abitato si sviluppa il percorso della ferrovia Macomer-Nuoro, lungo la quale \u00e8 presente anche la stazione di Oniferi, collegata ai due capolinea e ad altri centri intermedi dai treni dell'ARST.\nSport.\nCalcio.\nLa principale squadra di calcio del paese \u00e8 la Polisportiva Oniferese che milita nel girone E sardo di 2\u00aa Categoria. I colori sociali sono: il bianco e l'azzurro."}
{"id": "32907", "revid": "367445", "url": "https://it.wikipedia.org/wiki?curid=32907", "title": "Aieta", "text": "Aieta (scritta anche nella forma Ajeta; nel dialetto locale \"Aj\u00ecta\") \u00e8 un comune italiano di 767 abitanti della provincia di Cosenza in Calabria.\nIl territorio comunale \u00e8 parte integrante del Parco nazionale del Pollino; bench\u00e9 a soli 12\u00a0km dal Mar Tirreno ha tradizioni culturali e enogastronomiche pi\u00f9 tipicamente montanare. Il centro storico posto a 524 m .s.l.m. \u00e8 dominato dal palazzo baronale (raro esempio di architettura rinascimentale in Calabria) ed ospita chiese e palazzi di rilevante interesse storico tanto da rientrare nel prestigioso club dei \"borghi pi\u00f9 belli d'Italia\".\nOrigini del nome.\nNei documenti storici compare con il nome \"Asty Aetou\", ossia \"citt\u00e0 dell'aquila\" derivando dal greco \"aet\u00f2s\", \u03b1\u03b5\u03c4\u03cc\u03c2, \"aquila\", risalente ai domini bizantini. L'origine del nome probabilmente si riferisce alla posizione dominante del paese o alla presenza nella regione di numerose aquile; l'aquila \u00e8 anche raffigurata nello stemma del paese.\nStoria.\nLa fertile conca compresa fra i monti Calimaro, Curatolo, Rosello, Gada, La Destra, Ciagola, Le Fabbriche, Schiena, percorsa dal fiumicello \u00e8 stata abitata e coltivata fin dai tempi protostorici. Fu sede di ville di produzione agricola ai tempi degli Enotri (VI-V secolo a.C.) e dei Lucani (V-IV secolo a.C.), che costruirono la prima fortificazione di avvistamento sul monte Calimaro, a difesa del territorio contro i Greci di Thurii provenienti dalla valle del Mercure-Lao attraverso i Piani del Carro di Tortora.\nSuccessivamente nella conca prosperarono unit\u00e0 produttive agricole romane. I Bizantini, succeduti ai Romani, ne fecero il capoluogo di una \"tourma\", riprendendo e rafforzando la fortificazione del monte Calimaro per difendersi dalle incursioni dei Goti e dei Longobardi provenienti da Laino attraverso i Piani del Carro, e diedero all'insediamento il suo nome attuale: Aieta (come un'aquila appollaiata sulla cima del monte).\nNel periodo bizantino il sito ospit\u00f2 numerose \"laure\" di monaci greco-bizantini provenienti dall'oriente per sfuggire alle invasioni della Palestina e dell'Egitto da parte dei Sasanidi di Cosroe prima e degli islamici poi. Ne sono testimonianza i toponimi di santi di varie localit\u00e0 aietane.\nDalla conquista normanna in poi la postazione del Monte Calimaro si rese inutile e fu abbandonata non essendoci pi\u00f9 nemici da cui guardarsi. Fu cos\u00ec ampliato e popolato il villaggio sorto sulla cresta che si affaccia a NO sulla valle di Tortora e a SE sulla conca interna. Da allora il piccolo centro ha vissuto le vicissitudini comuni agli altri centri tirrenici accorpati ai possedimenti napoletani degli Svevi, degli Angioini, degli Aragonesi, delle dominazioni straniere, del regno dei Borbone di Napoli da Carlo III in poi fino all'annessione al regno d'Italia, con la sola interruzione della dominazione francese durante la triste parentesi napoleonica nel primo decennio del XIX secolo.\nIn seguito alla creazione del Comune di Praia a Mare nel 1928, il territorio di Aieta \u00e8 stato ridotto, privato della fascia costiera.\nSimboli.\nLo stemma e il gonfalone del comune di Aieta sono stati concessi con decreto del presidente della Repubblica del 22 gennaio 2016.\nIl gonfalone municipale \u00e8 costituito da un drappo di rosso.\nMacchine Tessili d'Epoca.\nLe macchine per la lavorazione della lana, traggono la loro origine dalla rivoluzione industriale che si ebbe in Inghilterra nel Settecento.\nLe stesse, dopo vari passaggi, anche dalla vicina Francia, giunsero in Italia e furono acquistate, nel 1925, in Morano (CS), da Giacomo Cosentino, nato a Lagonegro (PZ) nel 1888 e deceduto ad Ajeta nel 1967.\nAlcune di esse, avevano un funzionamento manuale, mentre altre funzionavano mediante delle pulegge, che a loro volta venivano fatte girare con dei motori, prima a vapore e successivamente elettrici.\nIl loro utilizzo, come gi\u00e0 detto, era\u00a0 espressamente per la lavorazione della lana, che dallo stato di grezzo veniva portato, a lavorazione ultimata, in stoffa o filo. Da ci\u00f2 se ne ricavavano maglie intime, maglioni, calze, pantaloni, ecc..\nLa lavorazione \u00e8 stata a pieno ritmo sino al 1970 circa, quando a causa delle innovazioni tecnologiche, dette macchine non erano pi\u00f9 adeguate a sopportare la concorrenza e le nuove esigenze del mercato."}
{"id": "32908", "revid": "22416", "url": "https://it.wikipedia.org/wiki?curid=32908", "title": "Orgosolo", "text": "Orgosolo (\"Org\u00f2solo\" in sardo) \u00e8 un comune italiano di abitanti, che si trova a 620 metri sul livello del mare in provincia di Nuoro, nella regione della Barbagia di Nuoro.\nGeografia fisica.\nTerritorio.\nIl territorio comunale \u00e8 prevalentemente collinare e montuoso, l'unica area pianeggiante \u00e8 la vallata di Locoe, lungo il corso del fiume Cedrino. L'altitudine varia dai 350\u2013400 m di quest'ultima fino ai 1400 m delle prime propaggini della catena del Gennargentu. Tra i rilievi principali sono da segnalare Monte Novo San Giovanni (1316 m), Monte Fumai (1316 m), Punta Sa Pruna (1416 m) e il Monte Armario (1433 m), la cima pi\u00f9 alta del comune. Il paese e i suoi dintorni sono caratterizzati da spettacolari paesaggi naturali, da tradizioni e costumi di gran fascino. Il territorio comunale \u00e8 molto vasto e ha un'estensione di 223,66\u00a0km\u00b2, comprendente una piccola frazione, in localit\u00e0 Galanoli, a sei km dal centro principale lungo la strada provinciale per Mamoiada.\nOrigini del nome.\nIl suo nome potrebbe derivare, secondo gli studiosi, dal toponimo protosardo \"orgosa\" che significa \"territorio umido, ricco d'acqua\".\nStoria.\nPreistoria ed et\u00e0 nuragica.\nIl territorio di Orgosolo \u00e8 stato frequentato dall'uomo gi\u00e0 in epoca preistorica, le prime attestazioni risalgono infatti all'et\u00e0 neolitica. Viene datato a questo periodo un piattino in clorite proveniente da Locoe, oggi esposto al Museo archeologico nazionale di Nuoro. La presenza neolitica \u00e8 testimoniata anche da numerosi resti ceramici, microliti geometrici e punte di freccia in ossidiana. \u00c8 da segnalare inoltre la presenza di numerosi monumenti megalitici, sono stati infatti censiti 17 \"Menhir\", nelle zone denominate Gorthene, Locoe, Galanoli, Sa Lhopasa e un \"Dolmen\" in localit\u00e0 Ole\u00ecli. Nel territorio orgolese sono presenti anche una sessantina di \"domus de janas\" e tra queste sono particolarmente significative la necropoli di Oreharva con 15 tombe e quella di Siril\u00f2 con 9 grotticelle funerarie.\nDel periodo nuragico vi sono tantissime testimonianze. Il numero dei nuraghi si aggira intorno alle 30 unit\u00e0, di cui solo alcuni appaiono ben conservati. La zona dell'altipiano di Pradu sembra essere quella con una maggiore densit\u00e0 archeologica relativa a questo periodo, si contano in quest'area ben 15 nuraghi, 8 tombe dei giganti, una fonte sacra, un recinto megalitico e una decina di insediamenti. Il pi\u00f9 conosciuto e visitato \u00e8 il nuraghe Mereu, nel cuore del Supramonte, ma sono da segnalare per la loro importanza anche il nuraghe Duvilin\u00f2 e il nuraghe Ruiu.\nEt\u00e0 punica e romana.\nCeramiche puniche sono state rinvenute in due vani di tipo abitativo nel sito di Siril\u00f2, datate tra VI e IV secolo a.C. Uno di questi ambienti ha restituito anche frammenti di un vaso attico a figure rosse, rappresentante scene di palestra, visibile oggi al Museo archeologico di Nuoro. Testimonianze di et\u00e0 punica sono presenti anche nel sito di Urulu, gi\u00e0 frequentato in et\u00e0 nuragica, dove sono state rinvenute 9 monete in bronzo.\nDell'epoca romana non sono visibili tracce rilevanti, ma sono comunque diversi i reperti relativi a quest'epoca rinvenuti nel territorio. In localit\u00e0 Urulu sono stati ritrovati numerosi materiali di et\u00e0 imperiale, tra cui contenitori in bronzo e una ventina di monete. Monete romane sono state rinvenute anche nella zona di Locoe, nei pressi del nuraghe Ghirghinnari. Sono da segnalare poi una brocca in lamina bronzea da Monte Novo San Giovanni e grandi contenitori fittili per derrate da Monte Fumai. \u00c8 stato documentato inoltre il riutilizzo di una tomba dei giganti in et\u00e0 imperiale a Sa Senepida, nel Supramonte. Sempre nel Supramonte, a Campu Donianicaru, in un villaggio di precedente impianto nuragico vi sono diverse tracce di affioramenti murari pertinenti a fasi romane.\nMedioevo.\nIn relazione al periodo alto-medievale, sono da segnalare nel territorio di Orgosolo numerosi ritrovamenti ceramici, spesso in siti gi\u00e0 frequentati in et\u00e0 nuragica e romana. Frammenti ceramici di quest'epoca sono emersi a Monte Novo San Giovanni, e nelle localit\u00e0 Locoe, Urulu, Lucuriai, Siril\u00f2. Un altro indizio che fa supporre una presenza bizantina \u00e8 il gran numero di chiese destinate a santi del menologio orientale. Tra quelle ancora aperte al culto si segnalano le chiese di Sant'Antonio Abate, San Nicola di Mira, Sant'Anania, San Michele Arcangelo. Di tante altre ne rimangono le rovine o ne \u00e8 stato tramandato il ricordo come ad esempio Sant'Elia, Sant'Elena, Santa Caterina di Alessandria, Sant'Andrea, Sant'Antioco, la cappella di San Giovanni Battista.\nNonostante questi elementi, le prime attestazioni riguardanti il villaggio di Orgosolo si trovano nelle fonti soltanto verso la met\u00e0 del Trecento. L'attestazione pi\u00f9 antica risale al 1328, quando la villa (appartenente alla curador\u00eca di Nuoro) viene assegnata in feudo a Mariano IV d'Arborea da parte di suo padre Ugone II. Nelle \"Rationes Decimarum\", i registri su cui si annotavano le decime da versare alla Santa Sede, \u00e8 citata relativamente agli anni 1341 e 1348, la villa di Orgosolo, appartenente alla Diocesi di Suelli, nelle forme arcaiche \"Orgusula\" e \"Orgosuli\". In un altro documento di tipo ecclesiastico, la \"Taxationis benefficiorum regni Sardiniae\", datato tra 1345 e 1352, viene menzionata l\"'ecclesia Santi Petri de Orgoseli\". Nel 1388, i rappresentanti di Orgosolo compaiono fra i firmatari dei trattati di pace fra Eleonora d'Arborea e il re Giovanni I di Aragona.\nIl documento del 1328 consente di localizzare il villaggio nel giudicato di Torres, giacch\u00e9 la concessione a Mariano IV specificava quali possedimenti erano localizzati nel territorio dell'Arborea storico, e quali invece provenivano da conquiste verso altri giudicati, nell'ottica espansionistica che caratterizz\u00f2 il \"rennu\" arborense tra la fine del XIII e la prima met\u00e0 del XIV secolo. La posizione geografica di Orgosolo era strategica, in un punto in cui andavano ad incontrarsi i regni di Torres, Gallura e Cagliari. Nel trattato di pace del 1388, la villa compare all'interno della curatoria di Dore, insieme a tutte le altre ville un tempo appartenenti alle curatorie di Ottana, Nuoro e Sarule. In quanto ai confini diocesani, si evince dunque un'eccezione alla consuetudine che, per un accordo tra autorit\u00e0 civile e religiosa, coincidevano solitamente con il territorio politico del giudicato.\nDominazioni Aragonese, Spagnola e Savoia.\nNel 1420 Orgosolo pass\u00f2 al Regno di Sardegna per essere ceduto di volta in volta alle varie famiglie nobiliari sarde come gli Alagon, i Cubello, i Carroz e i Silva. In questo periodo si iniziano ad avere i primi dati sulla popolazione del villaggio, ricavati dai censimenti fiscali. Nel censimento del 1497, Orgosolo contava 203 uomini. Per tutto il 1500 il paese conobbe un forte incremento demografico, fino ad arrivare nel 1589 a contare 906 fuochi, un numero che faceva di Orgosolo il settimo centro della Sardegna per popolazione. Nel corso del 1600 si invert\u00ec la tendenza e per quasi tutto il secolo il villaggio perse abitanti. Nel 1678 si tocc\u00f2 il punto pi\u00f9 basso, dal censimento venivano infatti segnalati solamente 332 fuochi. Vent'anni dopo, nel 1698, si ebbe un netto miglioramento: i dati indicano una popolazione di 750 uomini e 778 donne, divisi in 487 fuochi. In questi numeri bisognava probabilmente comprendere una parte degli abitanti di Locoe, villa a pochi km a nord del paese spopolata in quegli anni, i cui abitanti superstiti si divisero tra Oliena e Orgosolo. Nel 1724 Orgosolo ottenne dal marchesato di Orani la cessione perpetua dei terreni appartenuti al villaggio disabitato di Locoe. Gli importanti avvenimenti che investirono la Sardegna fra la fine del Settecento e i primi dell'Ottocento, come i moti anti-feudali e lo stesso Editto delle Chiudende non ebbero particolare rilevanza nella societ\u00e0 orgolese, che continuava a basarsi su un'economia prevalentemente di sussistenza, legata alla pastorizia transumante, che sfruttava da sempre le terre pubbliche comunitarie.\nEpoca moderna.\nAntonia Mesina.\nUna delle figure pi\u00f9 rappresentative di Orgosolo \u00e8 quella della giovane martire Antonia Mesina, proclamata beata da Papa Giovanni Paolo II il 4 ottobre 1987. Antonia nacque a Orgosolo il 21 giugno 1919 e fin da giovanissima entr\u00f2 a far parte della Giovent\u00f9 Femminile dell'Azione Cattolica. La giovane orgolese sub\u00ec il martirio, lottando fino alla morte per opporsi a un tentativo di violenza sessuale da parte di un compaesano, e mor\u00ec lapidata il 17 maggio 1935. In questa data viene celebrata la festivit\u00e0 liturgica che prevede varie iniziative civili e religiose. Le spoglie della ragazza sono custodite in una cripta presso la chiesa parrocchiale del SS. Salvatore a Orgosolo, sito che \u00e8 visitato da numerosi pellegrini.\nRivolta di Pratobello.\nIl 27 maggio del 1969 sui muri del paese viene affisso dalle autorit\u00e0 un avviso in cui si invitano i pastori che operano nella zona di Pratobello di trasferire il bestiame altrove perch\u00e9, per due mesi, quell'area sar\u00e0 adibita a poligono di tiro e di addestramento dell'Esercito Italiano. Il 19 giugno 3.500 cittadini di Orgosolo iniziano l'occupazione dei campi nella localit\u00e0 di Pratobello. Dopo alcuni giorni di occupazione, nei quali non si verific\u00f2 alcun episodio di violenza, l'esercito si ritir\u00f2.\nMonumenti e luoghi d'interesse.\nArchitetture religiose.\nOrgosolo conta un gran numero di chiese, sia all'interno del centro abitato che nelle sue immediate vicinanze. La maggior parte degli edifici sono stati realizzati a cavallo dei secoli XIV-XVI. In ambito urbano sono presenti otto chiese, quasi tutte aperte al culto:\nNel nucleo urbano o nei suoi pressi risultavano presenti altre chiese ormai scomparse, dedicate a S. Elia, San Sebastiano, e San Giovanni Battista.\nNumerose anche le chiese campestri:\nFuori dal nucleo urbano, si erge una edicola votiva in ceramica dedicata alla Madonna della Guardi, realizzata dallo scultore sardo Marco Silecchia.\nIl Supramonte.\nL'area orgolese del Supramonte ha una estensione di quasi 3500 ettari. Si tratta di un altopiano montuoso, profondamente interessato da fenomeni carsici che vedono la presenza di numerose grotte, doline (imponente \u00e8 quella di \u201cSu Suercone\u201d o \u201cSielhone\u201d in orgolese, con un diametro di circa 500 metri) e gole, fra le quali la spettacolare gola di Gorropu, una profonda depressione creata dal Rio Flumineddu con pareti verticali di 400 metri. A causa della mancanza di sorgenti o di portata rilevante, la presenza di acqua in questo territorio \u00e8 assai scarsa, mentre le precipitazioni tendono a raccogliersi in piccole pozze rocciose naturali chiamate \u201cPresethos\u201d. Il paesaggio del Supramonte \u00e8 caratterizzato dal colore bianco delle rocce calcaree che contraddistingue ampie distese pietrose che si alterna al verde del sottobosco e delle foreste di lecci. Si ritiene che nella zona denominata \u201cSas Baddes\u201d sia ancora presente uno degli ultimi tratti di foresta primaria presenti in Europa. Oltre al leccio alcune fra le specie arboree tipiche del Supramonte sono il ginepro (\"Juniperus\") e il tasso (\"Taxus baccata\"). Molto ricca anche la flora erbacea con rare specie spontanee alcune delle quali possono essere considerate endemiche. La fauna \u00e8 molto varia ed \u00e8 composta principalmente da cinghiali, volpi e mufloni, anche se non mancano specie meno comuni come martore, ghiri e gatti selvatici. Nel Supramonte trovano inoltre l'habitat numerose specie di volatili, principalmente rapaci come l'aquila reale, l'aquila del Bonelli, la poiana, il falco pellegrino, il gheppio e l'astore. In passato le pareti rocciose della zona vedevano la nidificazione del grifone (\"Gyps fulvus\") e del gipeto (\"Gypaetus barbatus\"), detto anche \u201cavvoltoio degli agnelli\u201d. Da un punto di vista archeologico sono presenti rilevanti tracce umane risalenti al periodo nuragico e pre-nuragico, in particolare nei complessi nuragici del citato nuraghe \u201cMereu\u201d e del nuraghe \u201cPresethu Torthu\u201d, caratterizzati dal colore bianco della pietra calcarea con cui sono stati realizzati. Pur essendo un territorio da sempre scarsamente popolato alcune zone del Supramonte orgolese sono state, storicamente, adibite all'allevamento dei suini e al pascolo degli ovini e dei caprini. A causa delle distanze e della mancanza di strade vere e proprie i pastori erano costretti a lunghe permanenze fuori del paese, servendosi unicamente dei tipici ovili in pietra e legno (\u201cHuviles\u201d), alcuni dei quali ancora presenti. Attualmente le attivit\u00e0 legate alla pastorizia si sono notevolmente ridotte sul territorio, che per contro risulta molto frequentato da escursionisti, appassionati di trekking, di archeologia e speleologia.\nMurales.\nIl primo murale di Orgosolo fu realizzato nel 1969 dal gruppo Dioniso, un collettivo di anarchici milanesi. Qualche anno dopo, nel 1975, in occasione del trentennale della Liberazione dal nazifascismo, l'insegnante toscano Francesco Del Casino ed i suoi alunni della scuola media di Orgosolo realizzarono una dozzina di murales lungo il Corso Repubblica. Successivamente si inizi\u00f2 a produrre murales di diversi contenuti anche in gruppi esterni alla scuola: il tema da trattare e l'esecuzione del lavoro veniva concordato con la popolazione, favorevolmente colpita dall'iniziativa. In seguito si aggiunse il contributo di molti altri artisti, fra i quali il pittore orgolese Pasquale Buesca e il gruppo culturale locale Le Api. I dipinti affrontano in genere problematiche legate alla popolazione locale e alla Sardegna, ma raccontano anche i principali avvenimenti storici e sociali italiani ed internazionali. Sono poi presenti numerosi omaggi a personaggi e intellettuali del '900. Al momento si contano ad Orgosolo pi\u00f9 di 200 murales che ormai fanno parte integrante dell'immagine del paese, attirando ogni anno migliaia di turisti da tutto il mondo.\nSociet\u00e0.\nLingue e dialetti.\nLa variante del sardo parlata a Orgosolo \u00e8 il nuorese barbaricino.\nCultura.\nFestivit\u00e0 religiose.\nNonostante il patrono sia San Pietro (con novena, messa e processione), la festa pi\u00f9 sentita in paese \u00e8 quella di \"Nostra Sennora de Mesaustu\", la Madonna Assunta, che si svolge il 15 agosto. In tale occasione sfila una bellissima e solenne processione, con cavalli e abiti tradizionali per portare nelle vie del paese la statua della Madonna dormiente, molto pesante e per questo sorretta da 4 uomini a spalla. La festa continua poi con \"sa vardia\", corsa equestre con i cavalli che vengono lanciati a coppie o a gruppi di tre e su cui i cavalieri si esibiscono in acrobazie spesso rischiose, soprattutto perch\u00e9 la corsa si svolge sull'asfalto cittadino. La festa religiosa prevede due distinte novene nella chiesa dell'Assunta, mentre i festeggiamenti civili si sviluppano nell'arco di circa dieci giorni, dal 13 al 23 agosto. Il 23, giorno de \"S'ottada\", il paese partecipa nuovamente alla processione, stavolta notturna, in cui comunque non mancano i cavalli e i colori degli abiti tradizionali. Altre ricorrenze religiose molto importanti per la comunit\u00e0 sono la festa di \"Sant'Antoni de su 'ohu\" (S. Antonio Abate) il 17 gennaio, con l'accensione dei tradizionali fuochi in onore del santo, la festa di \"Santu Malhu\" (S. Marco) il 25 aprile, dove dopo la messa viene offerta ai fedeli \"sa ita\", che consiste nel dono di un pane tradizionale e di un pezzo di carne. Dopo anni di oblio \u00e8 stata recentemente ripresa la festa di \"Santu Sidore\" (Sant'Isidoro), protettore de \"sos massaios\" (i contadini), con la suggestiva processione dei carri trainati dai buoi.\nParticolarmente sentita \u00e8 la festivit\u00e0 religiosa e civile dedicata a \"Santu Nan\u00ecu e S. Ziliu\" (SS. Anania ed Egidio), che cade la prima domenica di giugno. La tradizione vuole che i due santi, Egidio (vescovo) e Anania ( un soldato o un conte), siano stati martirizzati nel 300 d.C., mentre tentavano di convertire le popolazioni dell'interno ancora pagane. In localit\u00e0 Bergh\u00ece, 2\u00a0km a sud del paese sorge la chiesa a loro dedicata, nel luogo dove avrebbero ricevuto la morte. Non sono menzionati in nessun documento storico, n\u00e9 nel Martirologio Geronimiano n\u00e9 nelle Passiones. Il martirio dei due santi \u00e8 attestato da un'iscrizione rinvenuta nella chiesa, insieme a due urne di pietra contenenti le reliquie. Il rinvenimento avvenne a seguito di una disposizione dell\u2019arcivescovo di Cagliari Ambrogio Machin, che il 15 settembre del 1632, ordin\u00f2 al vicario di Galtell\u00ec Agostino Pischedda di procedere alla ricerca di corpi santi nella chiesa orgolese. Il risultato degli scavi si troverebbe in un registro dell\u2019archivio arcivescovile di Cagliari. Diversi studiosi hanno dimostrato che l'epigrafe sia falsa e che non possa riferirsi all'et\u00e0 paleocristiana. Anche Dionigi Bonfant gi\u00e0 nel 1635 parlava di \"invencion de los sagrados cuerpos\". L\u2019origine dell\u2019iscrizione sembrerebbe perci\u00f2 da inserire nell\u2019ambito dello scontro tra le diocesi di Cagliari e di Sassari per contendersi il primato ecclesiastico dell\u2019isola. Lotta che divenne particolarmente serrata nel XVII secolo, quando gli arcivescovi delle due citt\u00e0 si impegnarono in una assurda gara alla ricerca delle spoglie di presunti martiri. Si riteneva infatti che un numero maggiore di ritrovamenti in un capo piuttosto che nell\u2019altro sarebbe stato sufficiente a riconoscere la supremazia di una sede su quella rivale. Un'ulteriore prova sul coinvolgimento di Orgosolo nella contesa tra le due diocesi, viene dalla partecipazione di una rappresentanza orgolese alla cerimonia di traslazione delle reliquie dei martiri dalla necropoli di S. Saturnino alla cattedrale di Cagliari. La presenza dei fedeli orgolesi non era casuale, infatti fra le 179 nicchie del santuario dei martiri della chiesa cagliaritana, due sono dedicate a S. Anania e S. Egidio.\nEventi culturali.\nDal 2006 si svolge a Orgosolo il Festival della Scienza, che si propone di utilizzare la cultura popolare come chiave verso il sapere scientifico. Orgosolo partecipa inoltre al circuito delle sagre autunnali denominato \"Autunno in Barbagia\", curato dall'A.S.P.E.N. (Azienda Speciale Promozione Economica Nuorese). La tappa orgolese \u00e8 chiamata Gustos e Nuscos (aromi e sapori) e si tiene solitamente nel mese di ottobre.\nL'abito tradizionale.\nL'abito tradizionale (s\"u hustumene\") \u00e8 custodito gelosamente da quasi tutte le famiglie orgolesi e viene indossato in occasione di alcune cerimonie e festivit\u00e0. Fino agli inizi del secolo XX ha rappresentato l'unico abito usato da tutta la popolazione. Si tratta di un abito piuttosto austero, soprattutto quello femminile, anche se ricchissimo dal punto di vista dei ricami e dei colori. L'abito maschile comprende \"sa berrita\", il copricapo, \"su zippone\" (la giacca), \"sa hamisa\" (camicia), \"sa vraha\" (una specie di gonnellino in orbace) \"sos cartzones\" (pantaloni in tela) e \"sas harthas\" (una sorta di soprascarpe). I principali elementi dell'abito da donna sono \"su lionzu\", un fazzoletto o benda in seta gialla che funge da copricapo, il giubbetto (s\"u zippone\"), una camicia bianca ricamata, \"su sahittu\" e \"sa veste\", una serie di tre gonne (non sempre indossate assieme), e \"s'antalena\", uno splendido grembiule adornato di broccati e ricami di tipo floreale. Questi abiti vengono cuciti ancora oggi da ricamatrici locali e hanno un elevato costo di realizzazione.\nL'allevamento del baco da seta.\nA Orgosolo si tramanda da tempo immemore una tradizione antichissima, la bachicoltura, un'attivit\u00e0 scomparsa quasi ovunque ma che nel paese barbaricino ancora resiste e si tramanda. Gi\u00e0 nel 1837, Vittorio Angius descriveva questa attivit\u00e0, affermando che \"\u00c8 ignoto quando questa specie fu introdotta, e le donne orgolesi abbiano imparato a far quanto fanno per ridurre i bozzoli in fazzoletti e in veli o bende, come esse dicono.\" Il baco da seta, chiamato in dialetto orgolese \u201cSu Ermeddu\u201d, viene allevato al fine di ricavare la seta usata per la realizzazione del citato copricapo femminile del costume (\u201cSu Lionzu\u201d). Da alcuni anni, nel corso della rassegna \u201cAutunno in Barbagia\u201d \u00e8 aperto un laboratorio in cui vengono illustrate ai visitatori le varie fasi dell'allevamento dei bachi e le operazioni di tessitura e colorazione della seta.\nCanto a tenore.\nA Orgosolo la tradizione del canto a tenore \u00e8 molto viva. Le quattro voci che compongono il coro sono la voce solista (\"Sa Vohe\"), la contra (\"Sa Hontra\"), una voce di tipo baritonale, il basso (\"Su Bassu\") e la mezza-voce (\"Sa Mesu Vohe\").. A certificare l'importanza di questa espressione artistica, presso la casa Mesina nel centro storico del paese, \u00e8 presente un centro di documentazione dedicato al patrimonio culturale del canto a tenore.\nSport.\nLo sport a Orgosolo trova la sua massima diffusione nel calcio, nella pallavolo e nel softball. Le squadre locali fanno parte della Polisportiva Supramonte, una societ\u00e0 nata nel 1969, che annovera circa 300 iscritti. Le strutture sportive comprendono un campo di calcio, alcuni campi da tennis, una palestra polivalente coperta e un campo da softball, che nel 1996 ospit\u00f2 alcuni incontri del Campionato Europeo di Softball, categoria giovanile. La squadra di softball femminile rappresenta il paese nel Campionato Italiano di Softball e milita nella Serie A2, girone A con il Cagliari Baseball Softball e i Tigers Cagliari Softball."}
{"id": "32910", "revid": "15756", "url": "https://it.wikipedia.org/wiki?curid=32910", "title": "Albidona", "text": "Albidona (IPA: \"Alb\u00efdon\u00eb\" in dialetto albidonese o \"l'Agu\u00efdon\u00eb\" in dialetto arcaico, forma ormai desueta) \u00e8 un comune italiano di 1 177 abitanti della provincia di Cosenza in Calabria.\nSi trova nell'Alto Ionio Cosentino e fino a qualche anno fa faceva parte della soppressa comunit\u00e0 montana Alto Ionio, della quale era il terzo comune sia per estensione che per popolazione.\nSecondo fonti antiche, Albidona sorge nei pressi delle rovine dell'antica citt\u00e0 magno-greca Leutarnia, fondata dall'indovino Calcante, esule della guerra di Troia.\nLe sue origini storiche risalgono almeno all'XI secolo: fra i suoi primi feudatari figura anche il poeta Ruggiero d'Amico, giustiziere e poi cospiratore di Federico II di Svevia ed esponente della scuola poetica siciliana; fra gli ultimi, compare Ottavio Mormile, ministro degli esteri di Gioacchino Murat.\nIl comune \u00e8 centro di notevole interesse geologico, legato principalmente agli studi sulla formazione del \"flysch di Albidona\", una conformazione che si estende lungo tutto il territorio di confine tra Calabria e Basilicata.\nInoltre, gode di modesta rilevanza gastronomica, legata soprattutto al salame crudo di Albidona, inserito nella lista dei prodotti agroalimentari tradizionali italiani della regione Calabria.\nIl comune ospita uno dei primi monumenti ai caduti di tutte le guerre eretti in Calabria (1966).\nDal 2019 fa parte della rete \"Borghi Autentici d'Italia\".\nGeografia fisica.\nAlbidona \u00e8 un piccolo ed antico centro montano posto tra l'Alto Ionio Cosentino e il massiccio del Pollino, quasi ai confini della Lucania, posto a 810 \nL'altitudine del centro abitato varia tra 700 (localit\u00e0 \"Cut\u00f9ra\" o \"Piet\u00e0\") e 818 (\"Timpone Castello\"). L'altitudine convenzionale del centro abitato \u00e8 810 , riferita alla posizione della vecchia Casa comunale, mentre l'altitudine del Municipio \u00e8 di circa 760 \nIl centro abitato sorge su tre monti (\"timp\u00f2ni\") attigui, il \"Timpone Castello\", il \"T.ne Fronte\" e il \"T.ne Guardiano\". Questa posizione gli consente di avere una singolare forma a mezza luna, con il centro storico rivolto verso sud-est e il quartiere nuovo (\"Piano Giumenta\") rivolto verso sud-ovest.\nTerritorio.\nIl territorio (64,67\u00a0km\u00b2) si estende dal mare all'alta montagna (Timpone della Foresta - 1124\u00a0m), da dove si possono raggiungere percorrendo per pochi chilometri la strada provinciale Albidona-Alessandria del Carretto, il Monte Sparviere (1713\u00a0m) e i confini orientali del Parco nazionale del Pollino.\nInfatti, tra i comuni dell'Alto Ionio che hanno una porzione di costa nel loro territorio, Albidona ha il territorio con maggiore escursione altimetrica (1124\u00a0m).\nIl territorio albidonese confina con i comuni di Alessandria del Carretto (nord-ovest), Oriolo, Castroregio (nord), Amendolara (nord-est), Trebisacce (sud-est) e Plataci (sud-ovest).\nL'altitudine media del territorio \u00e8 di circa 477 m s.l.m.\nIl territorio di Albidona \u00e8 uno dei pi\u00f9 vasti dell'Alto Ionio Cosentino, preceduto nel comprensorio soltanto dai comuni di Oriolo e Cerchiara di Calabria. Si estende costituendo una forma triangolare, che vede come suoi vertici:\nI due lati sud-occidentale e settentrionale sono ben delineati dalla conformazione idro-orografica, mentre quello sud-orientale \u00e8 meno definito.\nLocalit\u00e0 principali.\nLe principali aree montuose del territorio sono le seguenti:\nLe aree collinari invece sono rappresentate da:\nLe aree pianeggianti rappresentano la parte meno estesa del territorio e sono limitate alle seguenti localit\u00e0, tutte collocate nei pressi della \"Torre dei Monaci\":\nClassificazione sismica.\nClassificazione sismica: zona 2 (sismicit\u00e0 medio-alta)\nStoria geologica del territorio.\nFlysch di Albidona.\nLa struttura geologica del territorio albidonese \u00e8 stata da sempre oggetto di interesse per numerosi studiosi, soprattutto per quanto riguarda la successione sedimentaria del flysch di Albidona, una formazione geologica molto vasta, che si diparte dalla faglia di Trebisacce sul mar Ionio, fino a raggiungere l'area nord-occidentale del massiccio del Pollino, nei pressi di Moliterno (alta valle dell'Agri) e del Monte Centaurino, affiorando in modo nettamente pi\u00f9 cospicuo nel territorio di Albidona. Si tratta di un'alternanza di colore grigio-oliva di peliti spesso siltose e di psammiti a composizione di subgrovacche, che raggiunge anche i 2.200-2.300\u00a0m di spessore.\nIl flysch \u00e8 rappresentato in quasi tutto il territorio albidonese, ma le aree in cui si rende pi\u00f9 evidente sono quelle collinari e montane, e in particolare lungo le dorsali della \"Serra del Manganile\" e i dirupi lungo i quali scorrono i pi\u00f9 importanti canali, in particolare il \"canale del Forno\" e il \"canale Franciardi\", che presentano una conformazione a gola, sormontata da pareti rocciose in cui ben si evidenziano soprattutto tali complessi sedimentari.\nOrografia.\nIl territorio di Albidona presenta per la sua vastit\u00e0 svariati ambienti naturali (pianura, collina e montagna) e quindi un variegato numero di specie faunistiche e floreali. Il territorio \u00e8 principalmente collinare nella parte che va dai confini con Trebisacce (dal monte Mostarico) a pochi chilometri dal centro abitato, dove si riscontrano i primi ambienti di bassa montagna, mentre la parte che va dal centro abitato ai confini con Alessandria del Carretto \u00e8 completamente montano, ad eccezione dei pendii posti lungo il letto della \"fiumara Avena\" e della \"fiumara Saraceno\".Le principali cime montuose, dette in dialetto albidonese \"timp\u00f9ni\", sono:\nIdrografia.\nIl territorio di Albidona \u00e8 molto ricco di corsi d'acqua; questo \u00e8 testimoniato anche dalla presenza di diversi pozzi e fontane, usate una volta anche a scopo irriguo, e ruderi di antichi mulini ad acqua, in particolare nell'area montana del territorio (\"Piano Senise\" e \"Serre di Tagliamano\"). Si riscontrano tre principali torrenti e due canali con sbocco sul mare:\nClima.\nA 12\u00a0km dal mare e a 18\u00a0km dall'alta montagna, la sua posizione geografica permette di avere un clima mite. Data la considerevole escursione altimetrica del territorio (da 0 a ), le differenze di temperatura si registrano intorno ai 6-8 gradi.\nOrigini del nome.\nSecondo il Barrio, Albidona esisteva sin dall'anno 1000 d.C., ma lo storico non precisa in che modo Leutarnia sia mutata prima in Levitonia, poi in Alvidonia e quindi in Albidona.Probabilmente, il termine Albidona o Alvidonia deriva dall'ebraico \"\u05dc\u05d4\u05d1\u05d4 \u05e4\u05d7\u05d5\u05ea\", che significa \"fiamma inferiore\", per distinguerla dalla \"fiamma superiore\", corrispondente al Piano Senise (localit\u00e0 posta a circa 1000 m s.l.m., a met\u00e0 strada tra Albidona e Alessandria del Carretto). Il termine \"Senise\" dovrebbe derivare da \"Sin-es\" (che in ebraico significa \"fango di fuoco\": infatti, attestandosi a ci\u00f2, si potrebbe pensare all'esistenza di un antico vulcano spento nel territorio di Albidona.\nIl nome del paese potrebbe derivare anche dalla sua posizione geografica, posta su tre colli (i tre \"timp\u00f9ni\": \"Cuasti\u00e8ll\", \"Front\u00eb\", \"Gu\u00efrdij\u00e0n\u00eb\") rivolti verso il mare (e quindi verso il sole che sorge), interpretando il termine \"Albidona\" come \"...che dona l'alba\".\nInfine, il toponimo potrebbe derivare da \"alba domna\" (cio\u00e8 \"signora bianca\"), che a sua volta deriverebbe dal mito di \"Leucotea\" (che in greco significa \"dea bianca\").\nStoria.\nAlbidona tra storia e leggenda.\nSulle rovine di Leutarnia.\nLa storia di Albidona \u00e8 avvolta nella leggenda. Il paese sarebbe stato fondato da un gruppo di profughi guidati dall'indovino Calcante che, ritornando dalla guerra di Troia, approd\u00f2 sulle coste della Calabria citeriore, dove mor\u00ec. Le origini di Albidona sono legate all'antica citt\u00e0 magno-greca Leutarnia, di cui parlarono Licofrone e Strabone, ma la convergenza topografica tra i due centri non \u00e8 attestata da alcuna fonte storica. Saranno poi alcuni storici calabresi del XVII e XVIII secolo, il Barrio e il Fiore, a ipotizzare che Albidona sorgesse sulle rovine della mitica Leutarnia. In tempi pi\u00f9 recenti ne parlano Giuseppe Antonini, l'abate Romanelli, l'autore inglese Cramer, il Coscia e Gustavo Valente, rifacendosi alle fonti sopra menzionate.\nIl mito di Leucotea.\nOltre al mito di Leutarnia, Albidona \u00e8 anche legata al mito omerico di Leucotea, la fanciulla scaraventata nel mar Ionio da Giove, poich\u00e9 ad egli negatasi, e divinizzata da Giunone.\nL'area costiera prospiciente la \"Torre di Albidona\" corrisponderebbe al luogo in cui la divinit\u00e0 costitu\u00ec un grande vortice, che si evidenzierebbe di tanto in tanto ancora oggi per la sua ascesa in superficie,che accolse le 300 navi affondate in mare appartenenti alla flotta di Dionisio I di Siracusa, nell'attacco alla citt\u00e0 di Thurii.\nProbabilmente, il toponimo Albidona potrebbe anche derivare dal \"vortice di \"Alba domna\"\" (che in latino significa \"signora bianca\"), derivante proprio da Leucotea (cio\u00e8 \"dea bianca\").\nOrigini.\nFino al 2020, le pi\u00f9 antiche notizie storiche legate al territorio, tramandate negli anni, erano risalenti all'epoca mediolatina (1106 e 1110): si tratta di due documenti redatti in greco, fra cui un probabile atto notarile, dove si asserisce il baratto tra alcuni monaci del monastero di Sant'Angelo di Battipede (Nicodemo, Antonio e Pancrazio) e un tale Andrea Spezzanite, che abitava nel territorio di Cerchiara. Tuttavia, questo non asserisce l'esistenza del paese, bens\u00ec dell'abbazia, che corrisponderebbe a quella di Santa Veneranda (nel \"Piano Senise\") o di Santa Maria del Cafaro. Non si evidenzia, infatti, alcun riferimento ad Albidona.\nNello stesso testo del Trinchera, il nome di Albidona per\u00f2 \u00e8 citato in due documenti:\nLa tavoletta lignea del 1957.\nDurante i restauri della chiesa di Sant'Antonio da Padova del 1957 fu ritrovata una tavola in legno, risalente al 1070, che riporta il finanziamento del restauro della chiesa da parte di un devoto, tale Massenzio de Rago (\"Hoc tectum Massentius de Rago fecit pro sua devotione. 1070\"). Ma questo non costituisce una prova certa che attesti l'esistenza di Albidona nell'anno 1000, poich\u00e9 non \u00e8 possibile accertare che la data riportata sia esatta o che la tavola lignea non sia una falso di periodi successivi, e inoltre perch\u00e9 il documento asserisce l'esistenza della chiesa, ma non del paese, perch\u00e9 non \u00e8 certo che le origini del devoto de Rago siano albidonesi.\nLa pergamena del 1099.\nTuttavia, negli \"Annali Istituto \"Alcide Cervi\"\" (1997), \u00e8 riportato un riferimento in lingua francese a un tale Guglielmo (o Gudelmo) di Medania, definito \"signore di Albidona (prov. di Cosenza)\" e descritto come uno dei baroni che circondarono il principe di Capua. Il nome \"Medania\" deriverebbe dal latino \"Medana\", nome con cui veniva indicata la Mayenne, dipartimento francese allora parte dell'antica provincia d'Angi\u00f2, da cui la famiglia Medania si spost\u00f2 per stabilirsi in Italia meridionale. Non sappiamo, per\u00f2, a chi sia rivolto nello specifico questo riferimento, in quanto ad oggi non si riscontra altro riferimento a questo nome. Gli unici appartenenti a questa famiglia noti sono i seguenti:\nNon sappiamo se una di queste figure abbia - anche lontanamente - conosciuto lo sperduto villaggio di Albidona, allora facente parte del longobardo Ducato di Puglia e Calabria e poi del normanno Regno di Sicilia. Quel che sappiamo dai sopracitati \"Annali\" \u00e8 che Gudelmo di Medania confer\u00ec nell'agosto del 1099 a un tale Guglielmo di Barcellona, egumeno del monastero di \"S. Maria di Stelegrosso,\" \"un diploma d'immunit\u00e0 nei confronti di ogni esercizio degli agenti di dominio pubblico del territorio di Albidona\", cio\u00e8 una sorta di privilegio verso il possedimento dello stesso monastero; tale informazione deriverebbe dalla stessa cui fa riferimento un altro testo, in lingua inglese, intitolato \"The Administration of the Norman Kingdom of Sicily\", che cita la pergamena n. 3 contenuta nel Tabulario della Chiesa di Santa Maria Maddalena di Valle Josafat, a Messina, la quale recita:\nDa tale documento si chiarirebbero importanti notizie sull'esistenza nell'XI secolo sia di Albidona che del \"Monastero di S. Maria di Stelegrosso\", detto \"di Cafiro.\" Che altro non potrebbe essere quindi che la \"Madonna del Cafaro\", la cui esistenza era finora testimoniata storicamente solo a partire dal 1326. Il legame dell'abbazia di Santa Maria del Cafaro con l'ordine di Santa Maria di Valle Josaphat \u00e8 testimoniato anche da alcune ricerche, secondo cui sarebbe appartenuta gi\u00e0 dal 1113 all'ordine di Santa Maria di Valle Josaphat, grazie al dono effettuato da parte di Ruggero di Puglia e Calabria, futuro re di Sicilia, insieme alle chiese di San Lorenzo e San Teodoro, nella Diocesi di Cassano, e probabilmente una \"domus\" ospedaliera e un templare in territorio di Castrovillari.\nOltre al riferimento a Gudelmo come \"signore di Albidono\", si cita anche la cosiddetta \"\"Arcontia\" di Albidono\". Il termine \"arcontia\" \u00e8 scarsamente riscontrato in testi in italiano, tuttavia deriverebbe da un'investitura esistente nell'Antica Grecia, poi ereditata anche dalla cultura bizantina, legata a speciali magistrati, chiamati appunto arconti. Il termine \"arcontia\", tuttavia, potrebbe aver assunto per estensione il significato di \"unit\u00e0 bizantina amministrativa e militare con grandi prerogative di governo locale.\" Potrebbe, inoltre, derivare anche da \"arcunia\", che significherebbe \u201celevazione\u201d o \u201cmonte molto alto\u201d, dove \"ar-\" \u00e8 un prefisso di intensit\u00e0 e \"cunios\" (da \"cuno-,\" che significa \u201caltezza\u201d [dal gallese \"cwn\", e \"argwn =\" \u201ccima\"]).\nIn entrambi i casi, sarebbe certamente riferibile ad Albidona, in quanto unit\u00e0 amministrativa bizantina a carattere feudale e posta su un'altura.\nPeriodo feudale.\nI d'Amico.\nNel periodo feudale angioino, insieme ad altri feudi del comprensorio, appartenne alla famiglia d'Amico (anche conosciuta come De Amicis).\nPrimo fra questi fu un importante personaggio del tempo: Ruggero d'Amico, che fu giustiziere di Federico II di Svevia ed esponente della Scuola poetica siciliana, fra i precursori pertanto della lingua italiana. La storia di Ruggero (o \"Ruggiero\") e dei suoi discendenti fu raccontata in modo molto approfondito da Percopo e Zingarelli. Ruggero infatti fu tra i promotori della storica congiura di Capaccio contro Federico II, insieme ad altri esponenti della sua famiglia, tra cui i parenti della moglie \"Venia\" (famiglia de Dragone), Ruggiero di Bisaccia (che aveva sposato \"Mabilia\", sorella o zia di Ruggero) e Guglielmo di Montemarano e di Castelfranci (che aveva sposato \"Bella\", altra discendente dei De Amicis).\nPer tale evento, Ruggero fu condotto in prigione, dove mor\u00ec nel 1246 (forse non per morte naturale). Dopo due anni, il papa Innocenzo IV inizi\u00f2 a restituire al figlio Corrado de Amicis (o d'Amico) i feudi confiscati precedentemente: il baronato Cerchiara (con i casali di \"S. Antonio\" e \"Plataco\") e i feudi di Casalnuovo, Albidona (con i casali di \"S. Elia\" e \"Piano degli Schiavi\"), un feudo in Oriolo (con il casale \"Galato\") e un altro in Cosenza, detto di \"Subirito\". I beni furono completamente restituiti alla famiglia in 18 anni, fino al 1266. Insieme a Corrado, tornarono dall'esilio anche la madre Venia (o Avenia) e la sorella Margherita, che rimase nubile.\nCorrado promosse l'ascesa di Carlo I d'Angi\u00f2 (visto l'odio che serbava verso gli Svevi) e combatt\u00e9 arduamente per difendere i suoi beni, insieme ad altri feudatari, e fu per questo condotto davanti alla Gran Corte, affinch\u00e9 gli venissero nuovamente confiscati tutti i beni.\nNel 1274 fu promulgata la sentenza, che ebbe per effetto l'incamerazione di tutti i beni del feudatario, che sarebbero stati amministrati dal \"secreto\" della regione. Tuttavia, un anno dopo Corrado mor\u00ec.\nPertanto i suoi eredi (la madre Venia, la sorella Margherita e la moglie Iacopa) sarebbero stati tenuti a pagare 2127 once annue, scontate con le rendite dei loro feudi.\nNella \"Cedula subventionis\" del 1276, Albidona \u00e8 annoverata fra i centri pi\u00f9 popolati del distretto, con 2600 abitanti, insieme a Scalea, Castrovillari, Saracena e Cassano.\nA quel punto Venia, insieme alla figlia Margherita, si rec\u00f2 ad abitare nel \"castello di Albidone\" e si impossess\u00f2 con la violenza, ai danni della nuora Iacopa, di una masseria e di tutte le sue rendite. Iacopa, per\u00f2, con i figli Ruggiero e Avenia, cit\u00f2 in giudizio la suocera e cos\u00ec i beni furono assegnati alla vedova di Corrado, insieme ai suoi figli. Tuttavia, per non essersi presentata al processo, le furono confiscati un terzo dei suoi beni. La corte cos\u00ec affido i beni al \"milite\" Tancredi di Morano (il cui fratello Guglielmo era stato tra i cospiratori della congiura di Capaccio, insieme a Ruggiero De Amicis), il quale per\u00f2 fu tenuto a pagare cinque once all'anno alla vedova Iacopa. Dopo un anno, Tancredi fu sostituito da Riccardo di Chiaromonte, il quale era imparentato in modo abbastanza vicino con la famiglia di Corrado D'Amico e anche di Iacopa. Il vicario del re, il futuro Carlo II, ripose cos\u00ec i feudi nelle mani del quattordicenne Ruggiero, figlio di Corrado e Iacopa. Ma egli mor\u00ec poco pi\u00f9 che maggiorenne e i beni furono ereditati dalla sorella Avenia, che li rec\u00f2 in dote al marito Iacopo D'Oppido.\nNel 1290 si era accesa anche un'aspra disputa fra Avenia e la zia Margherita, riguardo ai castelli di Cerchiara e di Albidona, e le vertenze degli arbitri di corte Giovanni di Monfort e Guglielmo Stendardo diedero ragione ad Avenia.\nIacopo d'Oppido era figlio di Boemondo d'Oppido (il quale con Folco di Calabria e Carnelevario di Papia aveva tenuto testa all'esercito di Manfredi nel 1256 ed era stato poi esiliato con Pietro Ruffo di Calabria) e Margherita Ruffo, erede della nota famiglia nobile.\nNel 1296, la baronia di Cerchiara fu attaccata dal priore di Sant'Eufemia, che mise a sacco tutte le terre di Riccardo di Chiaromonte.\nPoi per\u00f2 furono riguadagnate da Iacopo d'Oppido, che conquist\u00f2 anche la citt\u00e0 di Gerace, nel 1301. Alla sua morte, avvenuta l'anno seguente, i suoi beni passarono al figlio Boemondo.\nVenia de Amicis, nello stesso anno, si rispos\u00f2 nuovamente con Odoardo di Tarsia: cos\u00ec ottenne che il suo primogenito Ruggiero, avuto da Iacopo d'Oppido, avrebbe ereditato il castello di Cerchiara; il castello di Albidona sarebbe invece stato ereditato dai figli che avrebbe avuto con Odoardo.\nLa sorella di Corrado, Margherita, era ancora nubile e viveva nel castello di Albidona. Dopo un tentato compromesso con promessa di matrimonio con la nipote e la cognata, andato fallito, si spos\u00f2 col nobile Giovanni de Bosco, \u201cal quale fu concessa l\u2019investitura del castello di Albidona, come parte della dote di Margherita\u201d. Margherita avrebbe ricevuto \u201ca cautela\u201d il castello di Longano, in Molise.\nAlla morte del marito, i beni passarono nelle mani del figlio Oliviero, appena diciottenne, il quale ebbe come procuratore il milite Giletto de Maas. Ma la madre, non contenta, ricorse al re, il quale le diede ragione e le concesse oltre al castello di Albidona, anche met\u00e0 di un feudo in Aversa.\nMa Oliviero non si arrese alla madre e organizz\u00f2, insieme ad altri suoi compagni, un atto di frode nel castello di Longano, rubando argento e beni mobili. Nel 1302 improvvisamente mor\u00ec.\nMargherita, donna tutt\u2019altro che timida e innocua, mise in atto la sua prepotenza anche contro la nuora, Gemma d\u2019Aquino, rinchiudendola a chiave nella sua stanza, nel castello di Conca, e appropriandosi di animali e stabilendo nella corte alcuni ufficiali di sua fiducia.\nGemma era figlia di Rinaldo d'Aquino, altro rimatore e compagno di ventura di Ruggiero de Amicis, padre di Margherita, anche durante la congiura di Capaccio, che gli cost\u00f2 l\u2019esilio. Anche Venia de Bosco, figlia di Margherita, era andata in sposa a un d\u2019Aquino, Giovanni, fratello di Gemma.\nOltre a Oliviero e Venia, Margherita ebbe un altro figlio, Giovanni, il quale ebbe in dote, per volont\u00e0 del padre, la terza parte del castello di Conca e alla morte del fratello Oliviero, ricevette tutti i suoi feudi. In seguito, nel 1316, stipul\u00f2 un contratto con la cognata Gemma, con cui egli le lasciava una parte dei suoi feudi.\nI Castrocucco.\nLa figlia di Jacopo e Avenia, Dierna, che intanto amministrava il castello di Albidona, nel 1318 vendette il feudo per 460 once a Jacopo Castrocucco, da cui nacquero Rinaldo, Jacopo e Francesco. Il re Alfonso I di Napoli, detto il Magnanimo, spogli\u00f2 Francesco Castrocucco del feudo e lo diede ad Antonio Senseverino, duca di San Marco. Grazie al matrimonio fra Isabella Castrocucco e Ruggero Sambiase (parente dei Sanseverino), il feudo si riavvicin\u00f2 alla prima famiglia. Da quel matrimonio per\u00f2 non nacquero figli, pertanto il feudo pass\u00f2 nelle mani di Matteo Sambiase, prima che re Alfonso non decidesse di restituirlo a Venceslao Castrocucco (figlio di Francesco), grazie alla grande fiducia guadagnata, che poi lo rese consigliere del futuro re Ferdinando, figlio di Alfonso I.\nDa lui pass\u00f2 al figlio Rinaldo e poi nel 1506 al nipote Gerardino (o Bernardino), il quale ebbe in moglie (in seconde nozze) la principessa Beatrice D'Aquino (appartenente alla nobile famiglia da cui nacque San Tommaso).\nDal loro matrimonio nacquero molti figli, tra cui Vittoria (che fu data in moglie a Marco Antonio Sanseverino, barone di Calvera), Rinaldo (che spos\u00f2 Costanza Lopes de Vergara, figlia del signore di Oriolo) e Troiano (che ebbe in moglie Porzia, sorella di Marco Antonio).\nDa qui Albidona pass\u00f2 nel 1538 a Giovanni Berardino, che spos\u00f2 Silvia Gambacorta, figlia di Baldassarre, Barone di Limatola, la quale acquist\u00f2 anche la Terra di Amendolara, che era di Diana Loffredo.\nGiovanberardino, tuttavia, non lasci\u00f2 il feudo al primogenito Camillo (in quanto non aveva pagato il \"relevio\" del feudo), bens\u00ec al fratello Flaminio (che mor\u00ec giovane, senza eredi) e da l\u00ec ad Ascanio, il quale spos\u00f2 Isabella Delli Monti, figlia di Giovanni, Marchese di Corigliano d'Otranto.\nA quel punto, la signoria di Albidona pass\u00f2 a un altro Francesco Castrocucco, figlio di Ascanio, nel 1599. Egli spos\u00f2 Giovanna Coppola, figlia del Marchese di Missanello di Basilicata.\nNel 1638, alla morte di Francesco, pass\u00f2 al figlio Giovanbattista, il quale si spos\u00f2 prima con Teresa Trifone, figlia del Duca di Flumeri e successivamente con Benedetta Riccardi, figlia del Marchese di Ripalimosano (Molise).\nDopodich\u00e9, pi\u00f9 di duecento anni dopo la prima estromissione dei Castrocucco dal castello di Albidona, il capitano borbonico don Francesco Capecelatro racconta nel 1670 di una nuova estromissione nell'anno 1649, ai danni di Giovanbattista Castrocucco, il quale aveva organizzato una rivolta antiborbonica insieme ai signori di Cassano e di Oriolo. Questi ultimi furono trucidati, mentre Rinaldo si inginocchi\u00f2 davanti a Capecelatro, fu portato a Napoli e giur\u00f2 fedelt\u00e0 ai regnanti di Spagna. Pertanto, dopo due anni, fu ricondotto ad Albidona, dove decise di ringraziare il protettore san Michele Arcangelo per l'intercessione, impiantando nel campanile della chiesa Madre una grossa campana, su cui fece incidere un messaggio contro la guerra e a favore della pace:\nLa seconda campana sar\u00e0 invece fusa da Rinaldo Castrocucco, nel 1694. Vi \u00e8 incisa questa iscrizione:\nDurante il lungo dominio dei Castrocucco, la societ\u00e0 albidonese fu piena espressione di quella feudale che si mantenne immutata fino al XIX secolo in tutto il Regno di Napoli, con la classica tripartizione delle classi sociali: nobili, clero e fasce meno abbienti, rappresentanti perlopi\u00f9 da contadini e allevatori. In particolare, i componenti del clero furono ben rappresentati e furono anche gli unici a poter accedere agli studi classici e alla conoscenza. Fra questi, nel XVII secolo, ci furono quattro frati, conosciuti come i \"Venerabili dall'Albidona\", noti per le loro doti divinatorie e profetiche, di cui parlarono diverse fonti:\nOltre ad essi, nacque nel 1651 e visse ad Albidona anche un altro importante religioso, che fu frate carmelitano e uomo poliedrico (in quanto anche medico, filosofo, matematico, giureconsulto, astronomo e letterato): Elia Astorini.\nSebbene il suo luogo natio sia ancora discusso, egli certamente visse ad Albidona, dove studi\u00f2 e si form\u00f2 insieme al padre Diego, medico in loco. Dopo aver preso i voti, visse fra Cosenza, Napoli e Roma, dove fu insignito dalla corte papale del compito di scrivere alcuni annali e scrisse le sue principali opere: \"De vitali aeconomia foetus in utero\" (1686), gli \"Elementa Euclidis ad usum...nova methodo et compendiare olim demonstrata\" e un \"Decamerone pitagorico\". Dopo alcuni anni lasci\u00f2 l'Italia per raggiungere la Svizzera e la Germania, ma in quei territori, come la citt\u00e0 di Groninga, riscontr\u00f2 una notevole influenza religiosa protestante e poich\u00e9 \"il conversar co' i teologi protestanti gli fece conoscere chiaramente che fuor dalla Chiesa cattolica non v'era unit\u00e0 di fede\", decise di tornare in patria, dove trascorse gli ultimi della sua vita in un convento a Terranova di Tarsia, dove mor\u00ec nel 1702.\nIl dominio dei Castrocucco sarebbe continuato ancora per qualche decennio.\nDopo Rinaldo, divenne signore di Albidona nuovamente Francesco Castrocucco, morto nel 1704, a cui successe il fratello Nicola, il quale mor\u00ec pochi anni dopo, nel 1719. Scriver\u00e0 di lui il Pellican\u00f2 Castagna:\nProbabilmente la dicitura di Santa Maria di Costantinopoli \u00e8 riferita a una delle due cappelle interne della Chiesa Madre di Albidona, che si trova a sinistra dell'altare maggiore, e che era anche detta \"cappella della Corte\". L\u00ec saranno sepolti anche alcuni esponenti della famiglia Chidichimo.\nI Mormile.\nNel 1721, a Nicola Castrocucco successe suo fratello Giovanni Battista, fino al 1723, e quindi Antonio Maria Castrocucco, fino al 1742. Poich\u00e9 non c'erano eredi maschi, il feudo pass\u00f2 nelle mani della sorella, Caterina Castrocucco, Marchesa di Ripalimosano, che spos\u00f2 Ottavio Mormile, duca di Castelpagano, noto nell'inventario storico albidonese come \"Duca di Campochiaro\".\nSebbene con l'eversione del feudalesimo i titoli nobiliari fossero stati aboliti, nel 1808, Nicola Maria Mormile si disse ultimo feudatario della signoria di Albidona (1871). Sua figlia Maria spos\u00f2 Michele, duca di Siano. Dalla loro unione nacque un altro Ottavio Mormile, anch'egli detto duca di Castelpagano e di Campochiaro, che fu Ministro degli Esteri del Regno di Napoli, nel governo di Gioacchino Murat.\nNel 1819, i beni dell'ex feudo dei Campochiaro passarono nelle mani dei Chidichimo.\nIl Castello di Albidona.\nLe notizie tramandate sul \"Castello\" sono assai limitate.\nNel testo di Percopo e Zingarelli, il racconto delle vicissitudini della famiglia d'Amico (feudataria di Albidona nel XIII-XIV secolo) presenta diversi riferimenti al \"castello di Albidona\".\nUn documento del 1517, conservato presso l'Archivio di Stato di Napoli, riporta: \"Rinaldo Castrocucco per relevio per morte di Bernardino per padre per lo castello di Alvidona.\"\nNegli ultimi anni sono stati rinvenuti tre importanti documenti, che aiuterebbero a creare un'idea pi\u00f9 accurata sull'esistenza del Castello di Albidona:\nOggi del Castello ormai non c'\u00e8 pi\u00f9 traccia. Secondo la tradizione orale, gli ultimi resti sono andati distrutti tra gli anni '60 e '70, con la costruzione del serbatoio d'acqua comunale, del \"Calvario\", di Piazza Castello e di via Circonvallazione. Gli anziani ricordano ancora, fino agli anni '60, i resti di una torre circolare e di alcune mura di cinta. Una delle abitazioni limitrofe, oggi privata, sarebbe l'antico Magazzino, nel quale il Castrocucco prima, i Chidichimo poi, conservavano le derrate alimentari provenienti soprattutto dalle produzioni delle localit\u00e0 pi\u00f9 pianeggianti e fertili del territorio.\nCon l'avvento del terzo millennio, le amministrazioni hanno deciso di investire fondi per la costruzione di una rivisitazione rudimentale del Castello, con alcune mura di cinta e di alcune torri, circolari e quadrate. All'interno di alcune nicchie sono state collocate le immagini pi\u00f9 rappresentative del patrimonio storico, folkloristico e naturalistico del paese. Nel 2014, lo stesso luogo \u00e8 stato coinvolto in un progetto di valorizzazione turistica, costituito dal Volo dell'Arcangelo (una funivia di 860 metri che ha come rampa di lancio proprio il \"timpone Castello\") e dal Parco Avventura, che sorge in localit\u00e0 \"Tarantino\", poco pi\u00f9 a valle, dove si erge il punto di arrivo della funivia. Tuttavia, dopo il completamente dei lavori, non \u00e8 stata ancora mai resa al pubblico, in quanto l'area di installazione della rampa di lancio del \"Volo dell'Arcangelo\" \u00e8 stata classificata a rischio idro-geologico (zona R3) e pertanto posta sotto sequestro preventivo, insieme al \"Parco Avventura.\"\nNel 2018, il \"Parco Avventura\" \u00e8 stato dissequestrato, mentre rimane tuttora sotto sequestro preventivo l'area su cui sorge il \"Volo dell'Arcangelo\", che verr\u00e0 tuttavia monitorata tramite sistematiche prove inclinometriche, di richiedere all\u2019Autorit\u00e0 di Bacino di declassificarne il livello di rischio, nel caso non si registrassero cedimenti del terreno.\nSebbene la ricostruzione del \"Castello\" non sia stata dettata da un substrato storico e architettonico fedele, essa rappresenta di certo un punto panoramico alquanto suggestivo, che raggiunge nella collinetta che sorge dietro il deposito, l'altitudine pi\u00f9 elevata del centro abitato (817 m). Da qui la vista pu\u00f2 spaziare a 360 gradi, riuscendo a scorgere interamente il Golfo di Corigliano, con la Piana di Sibari, i monti della Sila, il Monte Mostarico, il crinale della \"Montagnola\" di Plataci, il letto del \"Saraceno\", i monti dello Sparviere, Alessandria del Carretto, il \"timpone della Foresta\", la \"Serra del Manganile\" con i timponi \"Turrisi, Vetrici\" e \"Micari\", dietro i quali si scorge Roseto Capo Spulico, poi i timponi \"Gavazzo\", \"Matosa\", \"Serra Palazzo,\" il letto del \"torrente Avena\", fino al Mar Ionio. Dietro il crinale del \"Manganile\" \u00e8 possibile scorgere anche il Golfo di Taranto, che, foschia permettendo, consente di allargare la vista fino al faro di Gallipoli.\nI Chidichimo dall'inizio dell'800 al periodo fascista.\nNel 1809 si insediarono nel territorio i Chidichimo, famiglia di origine albanese, che, nel 1819, dal duca di Campochiaro, acquisirono le loro propriet\u00e0 e un certo potere nel territorio albidonese per tutto l'Ottocento e gli anni della dittatura fascista.\nDurante la loro permanenza napoletana, certamente i numerosi fratelli Chidichimo, dopo il principe di Alessandria Pignone del Carretto, avevano conosciuto e ben frequentato Ottavio Mormile, Duca di Campochiaro e Marchese di Albidona, il cui discendente divenne Ministro degli Esteri di Gioacchino Murat nel corso del 1800. Il Mormile aveva ereditato i feudi di Albidona dal primo duca Ottavio, che a sua volta li aveva ottenuti grazie al matrimonio con Caterina Castracane (Castrocucco), baronessa di Albidona dal 1742.\nLa scalata al potere.\nEvidentemente, la buona riuscita dei fratelli Chidichimo nell'amministrare i beni del Pignone, indusse il Campochiaro a dare agli stessi fratelli, o ad alcuni di essi, il compito di gestire i suoi patrimoni, ricadenti nei territori di Trebisacce ed Albidona.\nLa permanenza ad Albidona dei Chidichimo fu utile alla Famiglia, che cominci\u00f2 ad acquistare terreni, acquisendo presto la propriet\u00e0 di quasi tutti i beni del Campochiaro.\nLa piena acquisizione risale ai primi anni del 1800 e fu pagata impegnando i cespiti di Napoli e accendendo un mutuo di 50.000 ducati.\nDue grandi riforme legislative mutarono il panorama politico dell'epoca: le leggi sulla eversione del feudalesimo e sulla secolarizzazione dei grandi beni ecclesiastici. Tutto ci\u00f2 si ripercosse ovviamente anche nello sperduto paese di Albidona, dove gi\u00e0 la voce del popolo aveva coniato il detto \u201cla terra appartiene alle tre \u201cC\u201d: Comune, Campochiaro e Chidichimo\".\nQueste due grandi riforme portano l'avvio dello sviluppo della propriet\u00e0 borghese e l'aspirazione alla nobilt\u00e0 per i nuovi ricchi che, nonostante l'eco dei valori della rivoluzione francese, mantenevano come modello sociale la gerarchia aristocratica meridionale. Si vanno formando gli stati nazionali, inizia lo sviluppo dell'economia e, in assenza di strumenti finanziari e specializzati, diffusamente si ricorre ai prestiti privati ipotecari.\nLa famiglia riusc\u00ec pertanto a raggiungere un grado di egemonia politica ed economica all'interno del territorio e, in parte, anche nei territori vicini. Il grado di influenza della famiglia \u00e8 anche testimoniato dal ruolo di riferimento spesso assunto nell'ambito di controversie familiari, come \u00e8 testimoniato nel curioso documento processuale del 1866, nel quale don Nicolantonio Chidichimo fu coinvolto in prima istanza nella risoluzione di un acceso dibattito familiare riguardante un adulterio, risoltosi poi in seconda istanza in Tribunale, a Castrovillari.Si affaccia la politica senza ancora i partiti e si incominciano a delineare una destra e una sinistra.\nDopo l'unit\u00e0 d'Italia, si organizzano le prime elezioni per collegi uninominali, riservate non solo ai nobili, ma anche a uomini appartenenti ad un certo livello di censo.\nLa politica viene cos\u00ec vista dalla nuova borghesia come la strada per raggiungere lo status nobiliare, tenuto conto che almeno i titoli nobiliari erano sopravvissuti e davano ancora lustro a chi poteva fregiarsene.\nL'assenza di partiti e le elezioni per collegi uninominali finirono per determinare una politica di alleanze finalizzata a conquistare quanti pi\u00f9 voti possibili nei territori contermini.\nCos\u00ec, in ogni famiglia che intendeva dare la scalata al miglioramento sociale, si affermarono due necessit\u00e0: mantenere ed accrescere il patrimonio, predisporre matrimoni allo scopo di aumentare l'influenza politica nel collegio.\nPer questo, era una sola figlia destinata a nozze di convenienza politica, per concentrare in tale tentativo di successo tutte le risorse dedicate alla costosa dote. Le altre femmine di famiglia finivano con rimanere in casa, ovvero, quando non costasse troppo e potendoselo permettere, messe in monastero.\nAlcuni documenti che trattano del viaggio di Ferdinando II a Castrovillari nel 1852, attestano nel convento delle Clarisse la presenza di alcune monache Chidichimo tra cui la badessa.\nL'affermazione della nuova borghesia ha come conseguenza un maggiore impegno e un pi\u00f9 attento controllo dei fattori di produzione del reddito, con particolare riguardo alle attivit\u00e0 delle classi sociali inferiori e asservite.\nLe masse contadine, pur globalmente meno arretrate rispetto al periodo feudale, ne traggono impoverimento, cambiando sostanzialmente il rapporto con il padrone e soprattutto avendo il padrone cos\u00ec vicino, vigile e bisognoso di mezzi per permettersi \u201ca somiglianza di quanto introdotto alla Corte di Francia, di fare vita alla Reggia con grande impiego di mezzi finanziari\u201d.\nTale impoverimento delle classi contadine, aggravato dalla politica doganale delle derrate e delle merci, come introdotta dai piemontesi, spinger\u00e0 allora numerosi meridionali a cercare fortuna emigrando verso le Americhe.\nFu durante il 1800 che i Chidichimo subentrarono in larga parte al Campochiaro, ai monaci basiliani (di cui la Chiesa aveva deciso la secolarizzazione dei beni) e al Marchese Andreassi nella propriet\u00e0 delle terre nelle zone di Alessandria, Albidona e Trebisacce.\nAd avvantaggiare questa crescita patrimoniale e sociale servirono certamente l'aiuto e l'intelligenza di uno dei fratelli della seconda generazione: Luigi Rinaldo, monaco \u201cCantore\u201d basiliano detto \"frate Barbaro\".\n\u00c8 del 1855 il rogito notarile con cui la Famiglia Chidichimo (rappresentata da Nicolantonio) acquista dal Marchese Andreassi una serie di beni in zona di Trebisacce ed Albidona.\nSi \u00e8 detto che la politica ed i matrimoni erano l'occasione per alimentare la propria influenza politica nei comuni in cui si voleva aumentare la propria affermazione e popolarit\u00e0. Spesso i matrimoni univano nel tempo esponenti delle stesse famiglie come si racconter\u00e0 delle famiglie Chidichimo e Rovitti, legate da vincoli matrimoniali e d\u2018affari per quasi un secolo.\nMa l'acquisita ricchezza non generava solo ascese politiche e nobiliari, spesso era lo spunto di grandi guai e problemi, come quando un rappresentante della famiglia veniva rapito a scopo di riscatto, come accadde con Pasquale Chidichimo, rapito dal brigante Antonio Franco.\nLa questione demaniale.\nTuttavia, la questione demaniale fu per molti anni uno dei motivi di contrapposizione fra la famiglia Chidichimo e il resto della popolazione, nonch\u00e9 di altre famiglie benestanti rivali, come gli Scillone, e fu causa dei moti del 1848 e della sommossa popolare del 1932. I Chidichimo erano infatti accusati di aver usurpato almeno un quarto del terreno demaniale.\nDegno di nota il documento che riporta il contenzioso fra il Comune di Albidona e don Francescantonio Chidichimo, aperto nel 1811, proprio a causa della questione demaniale e in particolare della propriet\u00e0 sulle due Badie del territorio di \"S. Veneranda\" e \"S. Maria del C\u00e0faro\".\nUn importante documento processuale risale, invece, al 1931: il presidente della Corte d'Appello di Catanzaro dichiar\u00f2 le contrade \"Pisciottolo, Barletta\" e \"Zilona\" illegalmente occupate da Angelo Chidichimo e altri, condannandoli a rilasciare le terre al Comune di Albidona e a pagare il valore dei frutti indebitamente percepiti.\nL'impegno politico: il deputato Luigi Chidichimo.\nNegli stessi anni centrali del secolo diciannovesimo, c'\u00e8 un impegno forte della Famiglia a dare la scalata alla politica, in vista dei traguardi nobiliari. Si annoverano cos\u00ec nella Famiglia prima alcuni esponenti con il titolo di Guardia d'Onore, poi diversi sindaci, consiglieri provinciali e due deputati.Il primo deputato \u00e8 Luigi Chidichimo (1835-1904), avvocato e politico. Sindaco di Albidona nel 1871, ancora dal 1874 al 1877 e dal 1878 al 1883, consigliere provinciale, presidente della Provincia di Cosenza nel 1881 e deputato al Parlamento nazionale nelle legislature X e XIV.\nL'agognato baronato fu raggiunto a coronamento della carriera politica di Luigi, gi\u00e0 Consigliere Provinciale e Presidente della Provincia: nell'annuario dei deputati della XIV legislatura, l'On. Luigi \u00e8 indicato anche come Barone.\nEra pi\u00f9 che logico in questo contesto come la crescita sociale, anche in senso nobiliare, fosse un elemento importante. Il gradino minimo dell'affermazione politico-sociale era la carica di Sindaco. Si contano cos\u00ec in Famiglia numerosi sindaci nei comuni di influenza dei Chidichimo, a cominciare da Alessandria del Carretto. In questa scalata, il traguardo importante da raggiungere era il Baronato e alle condizioni per raggiungerlo si mescolavano il censo (e cio\u00e8 la ricchezza), il grado gi\u00e0 raggiunto, l'influenza politica.\nTuttavia, la nomina giunse in concomitanza con la grande crisi economica della Famiglia. Le spese \"politiche\" del deputato avevano coinvolto praticamente tutta la famiglia, sicch\u00e9 non si fu pi\u00f9 in grado di pagare i diritti relativi al brevetto di barone e questo riconoscimento, pur rimanendo agli atti, non fu trascritto nel registro della nobilt\u00e0.\nPaolino (1860-1918), invece, del ramo di Cassano allo Jonio, dove fu Sindaco, diventa deputato agli inizi del Novecento. Tra i due vi \u00e8 una profonda differenza di posizione politica, essendo Luigi parlamentare della Sinistra, tra i pochi che ascolt\u00f2 a Stradella il discorso di Depretis, e Paolino seguace della Destra e, soprattutto, espressione del mondo cattolico.\nFrancesco Chidichimo: ginecologo e docente universitario.\nUn altro importante esponente della famiglia fu Francesco Chidichimo (Albidona, 1875 - Cosenza, 1928), figlio del deputato Luigi e di Teresa De Callis (originaria di Mormanno), ginecologo e professore all'Universit\u00e0 di Roma. Fu nominato docente nel 1910, ma esercit\u00f2 la professione, in quanto importante punto di riferimento nel campo dell'ostetricia, anche a Cosenza e a Buenos Aires, in Argentina.\nCondusse numerose ricerche riguardanti soprattutto la fisiologia dell'utero, con particolare riguardo alle azioni del veratro verde, dell'aspirina, della paraganglina vasale e dei centri motori sulle contrazioni uterine, nonch\u00e9 sulla mola vescicolare.\nConosciuto nella comunit\u00e0 come \"Don Ciccio\", oltre che per il suo prestigio sociale e scientifico, \u00e8 rimasto nei ricordi degli albidonesi anche per una peculiarit\u00e0 fisica: la sua imponente mole, che superava i due quintali di peso. Per questo motivo egli aveva notevole difficolt\u00e0 a viaggiare in treno e in carrozza, e non poteva assolutamente viaggiare a cavallo. Si racconta che il suo pranzo fosse molto ricco: le due sorelle, donna Mariantonia e donna Vicenza, gli preparavano, al suo ritorno al palazzo, \"una grande scodella di peperoni arrostiti sulla brace, una mezza pezza di formaggio delle sue mandrie, soppressata, prosciutto e un pane casereccio di due chili\".\nLe maggiori difficolt\u00e0 furono per\u00f2 vissute quando mor\u00ec, nel 1928 a Cosenza, dove viveva con la moglie Evelina Aloe (deceduta nel 1966). Il falegname dovette ingegnarsi a costruire una bara di grandi dimensioni, che \"assomigliava a un granaio\" (come ebbe a dire uno dei trasportatori). Fu trasportata in treno da Cosenza a Trebisacce e poi caricata sopra un \"\"tra\u00ecno\". Poich\u00e9 aveva manifestato la volont\u00e0 di essere seppellito, come tutti i suoi congiunti, nella cappella del \"C\u00e0faro,\" per il trasporto della bara fu impiegata una folta squadra di robusti uomini, fra cui spiccava \"u Cap'i Voj\u00eb\"\" (testa di bue), l'uomo pi\u00f9 forte della vicina Trebisacce.\nI Chidichimo oggi.\nAttuale discendente della famiglia (seppur non della linea del deputato Luigi, in quanto l'ultimo erede Luigi detto \"Gigiotto\", figlio di Francesco, mor\u00ec nel 1972) \u00e8 Rinaldo, avvocato e studioso di economia, nato ad Oriolo nel 1931 dal notaio Luigi e da Franca Toscano. Oggi unico proprietario delle storiche tenute familiari di \"Maristella, San D\u00f2daro, Marraco\" e \"Piano dei Monaci\", ha istituito un'importante biblioteca presso la Torre di Albidona, dove sono custodite, fra le altre cose, numerosi volumi sulla Calabria e l\u2019Alto Jonio e una preziosa cartografia dell\u2019Italia antica.\nAllievo dell'ex ministro dell'Agricoltura liberale Bignardi, \u00e8 stato direttore generale di Confagricoltura dal 1976 al 1987 e presidente della Cassa di Risparmio di Calabria e Lucania dal 1987 al 1992.\nI \"moti comunisti\" del 1848.\nNegli anni in cui nelle citt\u00e0 italiane ed europee maggiori scoppiarono i moti rivoluzionari, anche Albidona fu interessata dall'ondata di rivolta, che caus\u00f2 il ferimento (e la morte) di alcune persone e l'arresto di molte altre. Il sentimento ribelle fu incentivato anche dalle prime scintille rivoluzionarie scoppiate nel comprensorio di Albidona: ad Amendolara era stato istituito un circolo religioso affiliato alla \"Giovane Italia\", guidati dal sacerdote don Vincenzo Mussuto; a Plataci si trovava il prete Angelo Basile, principale promotore dei movimenti.\nAnche nel piccolo comune di Albidona fu costituito un circolo di sentimento politico \"liberale\", chiamato dai Borboni \"Setta dei rivoltosi\", allo scopo di tutelare le famiglie povere e restituire loro le terre confiscate dalle famiglie nobili. Nel 1848 i rivoltosi iniziarono la sommossa, ma il movimento fu soffocato ed essi furono arrestati, processati e condannati dalla polizia borbonica.\nI \"comunisti\", nella Settimana Santa del 1848, iniziarono in alcune aree del territorio albidonese il disboscamento, che non gli era stato concesso dal Comune, al fine di rendere i terreni disboscati coltivabili e assegnarli alle famiglie pi\u00f9 povere. Ma le famiglie nobili albidonesi comunicarono, intanto, a Cosenza il \"misfatto\" dei rivoltosi. Essi, cos\u00ec, organizzarono una manifestazione popolare nel giorno di Pasqua del 1848, con l'appoggio di due liberali facenti parte della famiglia Scillone (altra famiglia abbiente di Albidona) e del notaio Dramisino. I ribelli protestarono in piazza Risorgimento davanti al palazzo Chidichimo, accusandoli di aver detratto il demanio agricolo alle famiglie meno abbienti; con i Chidichimo si schierarono i filo-borbonici. Ad avere la meglio furono i Chidichimo che, con l'appoggio della polizia borbonica, riuscirono a far arrestare e condannare i rivoltosi comunisti; nello scontro morirono addirittura due persone.\nAlcuni rivoltosi, come il notaio Dramisino, Francesco Rizzo, Marzio Palermo, il Minucci e Giovanbattista Scillone furono condotti nell'isola di Procida, per scontare la prigionia, e qui morirono dopo qualche anno.\nPadre Luigi d'Albidona.\nTra i protagonisti dei moti rivoluzionari nel contesto regionale ci fu un frate cappuccino, il noto Padre Luigi d'Albidona, al secolo Luigi Cataldi, nato ad Albidona nel 1818. Il religioso, assegnato al convento di Torano Castello, entr\u00f2 a far parte della \"banda toranese\" (composta da 27 uomini), stringendo amicizia con l'anarchico Giuseppe Petrassi e i fratelli Baviera. Partecip\u00f2, quindi, agli attacchi alle milizie del \"Real governo\" a Paola e alla \"disfatta\" di Castrovillari, dove incontr\u00f2 anche i 17 albidonesi, che presero parte alla sommossa (tra questi si trovava anche Benedetto Cataldi, fratello del cappuccino, uno dei maggiori promotori della rivolta comunista ad Albidona). Fu arrestato nel 1850, processato nel febbraio del 1852 e condotto dopo un lungo periodo di latitanza nel carcere di Cosenza. Dopodich\u00e9 fu portato nel carcere dell'isola di Nisida, nei pressi dell'isola di Procida. Il padre si dichiar\u00f2 sempre e comunque \"prigioniero politico\", ma fu condannato prima alla pena di 18 anni di prigionia, ridotti in seguito a 13 anni; il cappuccino non li scont\u00f2 mai tutti, perch\u00e9 mor\u00ec dopo quattro anni, solo, malato e distrutto dalla terribile prigionia.\nPeriodo post-unitario.\nNel periodo post-unitario si alternarono alla guida del comune soprattutto gli esponenti delle famiglie locali egemoni, come i Prinsi, i Mele e ancora i Chidichimo. Tra questi ultimi figur\u00f2 soprattutto il gi\u00e0 citato Luigi Chidichimo, che diventer\u00e0 poi presidente della Provincia di Cosenza e deputato al Parlamento nazionale.\nSi distinse in particolare, fra tutti, il sindaco Francesco Gatto, il quale ricopr\u00ec la carica di assessore funzionante da sindaco e di primo cittadino a periodi alterni per pi\u00f9 di vent'anni (dal 1870 al 1871, nel 1877, dal 1878 al 1883 e dal 1885 al 1905), nonostante fosse completamente analfabeta. Era soprannominato \"U sinn\u00efch\u00eb i Nciccari\u00e8ll\", per il suo soprannome familiare. Gli fu poi dedicata una targa in memoria, affissa sulla sua abitazione, dotata di un suggestivo portone (\"u port\u00f2n\u00eb i Nciccari\u00e8ll\"), che si affaccia sulla storica via Francesco Chidichimo, in pieno centro storico.\nIl ventennio fascista e la sommossa popolare del 1932.\nNel ventennio fascista si distinsero ancora i Chidichimo (che governarono nel comune a periodi alternati e con i diversi esponenti della famiglia per ben 27 anni) e i Dramisino.\nNel gennaio del 1932, Albidona fu coinvolta da un'accesa sommossa popolare, che nello stesso anno poi coinvolse anche altri comuni calabresi, fra i quali la vicina Trebisacce, Civita, Cassano allo Jonio, Nicastro e Casabona.\nSebbene la legge di eversione del feudalesimo fosse in vigore gi\u00e0 da pi\u00f9 di un secolo, nel primo ventennio del XX secolo i Chidichimo ancora manifestavano la loro egemonia nel comune, sia a livello politico che in ambito economico.\nIl paese viveva nella piena miseria, in condizioni alquanto degradate, come racconta nel 1917 il maestro Celestino a un suo compagno partito per il fronte:\nGiuseppe Rizzo, nel documento dedicato a questo evento storico, scrive cos\u00ec, riguardo alla situazione socio-politica, soprattutto con l'inizio del Fascismo:\nLo stesso sindaco e poi commissario prefettizio, l'avvocato e notaio Luigi Chidichimo (nipote del deputato), fu fascista e organizzatore della sede locale. Con l'avvento della dittatura, i tributi furono aumentati, e il potere - rimasto stabile nelle mani della famiglia egemone - non consent\u00ec in alcun modo che la questione demaniale, gi\u00e0 fulcro di sommosse dal 1811, venisse in qualche modo risolta. Nel 1930 divenne sindaco, per poco meno di un anno, Peppino Mele (\"Str\u00f2ngu\u00ebl\u00eb\"), contadino esperto e stimato \"prezzatore\" agricolo, il quale tent\u00f2 invano di affievolire il peso dei tributi, poich\u00e9 trov\u00f2 resistenza negli altri amministratori, sempre legati al vecchio corso. Il Comune, inoltre, versava in condizioni di deficit. Nonostante la richiesta di un prestito alla \"Cassa di Risparmio di Calabria e Lucania\", gli amministratori decisero di introdurre una nuova misura tributaria: la sovraimposta obbligatoria sui terreni (detta \"fonduaria\", in dialetto \"funnugu\u00e0ria\").\nIl malcontento delle fasce pi\u00f9 povere della popolazione era ormai dilagante.\nNel 1932 era nel frattempo stato nominato commissario prefettizio un tale Angelo Manfredi, detto \"Barbetta\", il quale fu inviato appositamente ad Albidona per risolvere la complessa questione demaniale. Egli propose il pagamento dei tributi in misura proporzionale ai propri possedimenti. I Chidichimo, pertanto, poich\u00e9 decisamente pi\u00f9 abbienti, si attivarono in ogni modo per accattivarsi le simpatie del Manfredi, corrompendolo in diversi modi, come ad esempio facendogli pervenire \"una forma di cacio grande quanto una ruota del tra\u00ecno\", come raccont\u00f2 nel 1977 uno dei protagonisti della vicenda, Peppino Mele, gi\u00e0 sindaco nel 1930. \u00c8 proprio grazie ad essi che ci \u00e8 stata tramandata la cronaca della sommossa:\nProtagoniste, infatti, dell'evento furono soprattutto le donne, animate da uno spirito rivoluzionario e di rivalsa.\nMele continu\u00f2 poi:\nAlcuni rivoltosi, tra cui appunto numerose donne, sfondarono la porta e irruppero nella Casa Comunale, dove aggredirono il commissario, tirandogli la barba e colpendolo con alcuni calci. I dipendenti comunali telegrafarono subito alla Prefettura e ai Carabinieri. In attesa dei rinforzi, tentavano di sedare la rivolta i militi della Forestale, che avevano una piccola stazione anche ad Albidona.\nCirca trenta Carabinieri giunsero dai comuni limitrofi e sorpresero i 12-13 rivoltosi segnati nel \"libro nero\" dallo scrivano Viceconte all'alba, nel sonno. Essi furono processati alcuni mesi dopo a Castrovillari e tenuti per qualche giorno in prigione, a Trebisacce.\nL'analisi socio-politica della rivolta la lasciamo allo stesso Giuseppe Rizzo, che cos\u00ec conclude il racconto dell'evento:\nIl periodo repubblicano.\nL'avvento della Repubblica non fu accolto di buon occhio nella comunit\u00e0, visto il responso notevolmente favorevole al mantenimento della Monarchia al Referendum istituzionale del 2 giugno 1946, che la vide prevalere con 885 voti contro i 75 a favore della Repubblica. Notevole influenza deriv\u00f2, infatti, dal potere politico dei Chidichimo, con il sindaco qualunquista Luigi. Egli si era imposto alle elezioni amministrative della primavera 1946, aveva superato la met\u00e0 dei voti alle prime elezioni politiche e raggiunto poi un voto plebiscitario, con i liberali, nel 1948.\nIn seguito il testimone pass\u00f2 alla Democrazia Cristiana, con Ciccio Ferraro e Salvatore Dramisino (gi\u00e0 commissario prefettizio durante la dittatura fascista), che amministr\u00f2 il comune per 19 anni.\nDall'avvento socialista a oggi.\nNel novembre del 1964, don Salvatore fu superato dal giovane Antonio Mundo (poi consigliere provinciale, assessore regionale e deputato al Parlamento con il PSI). La campagna elettorale del 1964 fu molto accesa: la lotta politica tra l'esordiente Mundo e l'ormai veterano Dramisino sfoci\u00f2 in duri scontri non solo diplomatici, ma anche fisici, come la cosiddetta \"Guerra degli asini\" (\"A guerr d'i ciucc\u00ef\"), la quale port\u00f2 al ferimento di alcuni esponenti e sostenitori dei due partiti. Ma il malcontento popolare causato da un'amministrazione di Dramisino radicata ancora ai vecchi ideali autoritaristi del ventennio Fascista, favor\u00ec la vittoria di Mundo.\nNei primi anni della sua amministrazione Albidona mut\u00f2 la sua situazione, con la doverosa costruzione di servizi primari allora non ancora presenti (1964), quali, ad esempio, il sistema fognario, la luce elettrica e la viabilit\u00e0 rurale, della cui attuazione Mundo risentiva l'onere in quanto simbolo di un nuovo sistema politico ormai radicato ad Albidona dopo un periodo non troppo felice.\nL'opposizione degli esponenti della Democrazia Cristiana, che si rifacevano a Dramisino, si affievol\u00ec sempre pi\u00f9 con il tempo, fino a quando non compar\u00ec nel 1970 sulla scena politica locale Michele Viceconte (capogruppo della Democrazia Cristiana), che oppose una strenua ma vana resistenza all'egemonia socialista fino al 1975. Dal 1990 lo stesso Viceconte, diventato capogruppo del P.P.I., ristabil\u00ec una nuova opposizione, a cui inoltre si affiancava la storica, seppur flebile dal punto di vista dei consensi, ma non dell'attivit\u00e0 di opposizione, frangia del P.C.I., guidata da esponenti quali Rizzo e Corrado. Nella tornata elettorale del 1995, tuttavia, la lista civica che si rifaceva al P.C.I. riusc\u00ec ad ottenere un alto numero di consensi, seguito dai Popolari (la cui sommatoria superava i voti ottenuti dai socialisti, anche se l'esito delle elezioni avrebbe comunque favorito la lista civica \"mundiana\", guidata da Sangineto). Lo stesso, per\u00f2, fu costretto a dimettersi dopo alcuni mesi. Nel 1996 furono indette le nuove elezioni, sancite da un'accesa campagna elettorale. Infatti, la lista dei Popolari (guidata nel 1995 da Arvia) e la lista civica di ispirazione comunista (guidata dall'esordiente e giovane avv. Lizzano) organizzarono un locale \"compromesso storico\", presentando i propri candidati in una lista comune. Tuttavia, l'esito delle elezioni favor\u00ec i socialisti per soli 51 voti.\nDopo il ritiro dalla scena politica locale del Viceconte, alcuni degli esponenti gi\u00e0 suoi alleati nel 1996 (Lizzano, Napoli, Salandria, Adduci), insieme ambirono invano alla costituzione di una nuova alleanza politica, che potesse sradicare l'ormai egemone sistema socialista dal potere.\nL'ex deputato ha detenuto ininterrottamente le redini dell'amministrazione albidonese per 52 anni, con l'avvicendamento di sindaci di ideale politico comune.\nNel 2016, la tornata elettorale ha portato invece alla fine della storia politica \"mundiana\", con la vittoria di una lista civica, costituita da diversi giovani (alcuni di estrazione politica socialista, che hanno rinnegato il legame al vecchio sistema politico guidato dall'ex deputato, e altri provenienti da altre estrazioni politiche minoritarie o neutrali). Dopo una campagna elettorale alquanto accesa, che ha visto come protagonisti i giovani \"rottamatori\", guidati dalla candidata Di Palma, avversi alla compagine di espressione della continuit\u00e0 socialista, guidata dal candidato Lizzano, fedelissimo dell'on. Mundo, l'esito delle consultazioni ha portato all'elezione del primo sindaco donna della storia di Albidona: Filomena Di Palma.\nNel 2021, \u00e8 stato eletto sindaco l'avvocato Leonardo Aurelio, con una lista costituita perlopi\u00f9 da giovani (due dei quali riconfermati dalla legislatura precedente). A competere nuovamente \u00e8 stata la lista di continuit\u00e0 socialista guidata da Lizzano, ancora una volta risultata sconfitta. \nMonumenti e luoghi d'interesse.\nIl centro abitato.\nIl centro storico.\nIl centro storico \u00e8 suddiviso in diversi rioni (\"vicin\u00e0nz\"):\nIl \"paese nuovo\".\nA questi occorre aggiungere i moderni quartieri che si sono costituiti con il rinnovamento edilizio avvenuto dagli anni '60 ad oggi:\nArchitetture religiose.\nChiesa Madre di San Michele Arcangelo.\nLa chiesa, secondo il Barillaro, \u00e8 di origine seicentesca.\nTuttavia, in un'altra fonte si trovano alcuni riferimenti al periodo longobardo e viene precisato che nel 1325 la chiesa di Albidona era gi\u00e0 intitolata a San Michele Arcangelo (protettore dei Longobardi). Nello stesso documento sono citati anche alcuni presbiteri: Guillelmo Spallectino, Antonio e Guillelmo de Zura.Essa ha una pianta a croce latina, dotata di un'unica navata e di un transetto: la copertura del soffitto \u00e8 a capriate, mentre nella parte absidale si trova una cupola decorata. La facciata non \u00e8 dotata di alcuna decorazione scultorea, ad eccezione di una piccola nicchia, nella quale si trova un crocifisso e delle finestre con vetrate, decorate con immagini del Nuovo Testamento. Le aperture sono due: il vestibolo, un portone strombato che si trova nella parte laterale rispetto all'altare e la porta secondaria (\"a porta manch\u00eb\"), che si trova di fronte al presbiterio. Le pareti, anche se non affrescate, sono arricchite dalla presenza di suggestive tele, quali:\nSono presenti, inoltre, un pulpito ligneo (ormai non utilizzato) e diverse statue lignee e in cartapesta:\nInfine, i suggestivi troni in marmo nei quali sono ospitate le statue del Santo Patrono e della Madonna del Rosario.\nIn passato, ospitava ben 15 altari:\nIl campanile della Chiesa, di forma prismatica, ospita un orologio; all'interno le imponenti campane bronzee della chiesa, forse seicentesche, automatizzate in tempi pi\u00f9 recenti, quando cadde in disuso l'impiego di un uomo, che fungeva da sagrestano.\nNel corso del tempo, la chiesa \u00e8 stata soggetta a vari lavori e restauri:\nIn due occasioni, la chiesa sub\u00ec delle razzie da parte di alcuni ladri, nel 1932 e nel 1950.\nAnche negli ultimi anni la chiesa ha vissuto diversi restauri, modifiche o aggiunte di decorazioni artistiche, che hanno mutato in particolare il suo volto interno:\nGli esterni sono stati ristrutturati di recente, con la ripittura e l'installazione sulla facciata, al di sopra del portone, di un bassorilievo raffigurante sempre il Santo Patrono e l'emblema del Vaticano.\nLa chiesa \u00e8 posta nel punto pi\u00f9 alto del paese (810\u00a0m), attigua alla piazza pi\u00f9 importante, \"Piazza Castello\", che prende il nome dal \"Castello dei Castrocucco\", che sorgeva sul \"timpone\" omonimo; da qui \u00e8 possibile ammirare un panorama molto suggestivo, riuscendo a scorgere Plataci con la \"Montagnola\", Alessandria del Carretto con i monti dello Sparviere, la \"Serra del Manganile\", il \"Timpone della Foresta\", la \"Fiumara Avena\", in lontananza il golfo di Corigliano e i monti della Sila (dai punti pi\u00f9 scoperti).\nSecondo la leggenda, anticamente la Chiesa Madre di San Michele Arcangelo si trovava nel centro del paese, perch\u00e9 un terremoto o una frana avrebbero distrutto la parte restante del paese, rivolta verso lo \"Sparviere\", portando con s\u00e9 anche una parte del Castello, di cui non rimane alcuna traccia di carattere storico.\nTuttavia, da pochi anni, sul sito dove sorgeva il Castello, l'amministrazione ha ricostruito alcune parti dello stesso, cercando di riprodurre alcune torri e alcune mura, riqualificando il luogo in cui sorgeva anticamente.\nChiesa di Sant'Antonio da Padova.\nLa chiesa fu costruita prima dell'anno 1000. Infatti, nel 1070, sarebbe stata ristrutturata, poich\u00e9 il tetto non poggiava in modo sicuro sugli architravi.\nDurante il restauro del 1957 fu ritrovata, infatti, una tavoletta di legno di quercia, incisa con caratteri latini, che riportano il devoto, tale Massenzio de Rago, che finanzi\u00f2 la restaurazione: \"Hoc tectu Massentius de Rago fecit pro sua devotione. 1070\". Ma la datazione non \u00e8 certa, considerando un possibile errore di scrittura o una potenziale falsificazione in tempi pi\u00f9 recenti.\nSecondo la leggenda, la chiesa era dedicata alla Vergine, con il nome di \"Chiesa di Santa Maria degli Angeli\".\nNel Quattrocento fu ancora restaurata, quando la chiesa ospit\u00f2 l'inserimento di un suggestivo rosone sulla facciata.\nNel Seicento entr\u00f2 a far parte di un Convento sorto ad opera di alcuni monaci francescani \"Minori Osservanti\", che costruirono quindi una torre campanaria (dotata di 2 finestre monofore con arco a tutto sesto) e un pozzo all'interno dell'atrio (ancora conservati). I monaci introdussero, inoltre, un organo a canne, due tele simili a quelle suddette della Chiesa Madre e alcune statue lignee (Madonna Immacolata, Santa Lucia, Sant'Antonio da Padova), consacrando la chiesa al santo portoghese.\nNel 1957 fu restaurata negli interni e nella facciata. La copertura del soffitto \u00e8 a cassettoni.\nChiesa di San Rocco.\nLa chiesa \u00e8 alquanto semplice dal punto di vista architettonico; ha una base semi-ellittica e l'interno non \u00e8 decorato.\nFu forse costruita nel XVII secolo a scopo votivo nei confronti di San Rocco, a cui i fedeli chiedevano aiuto per debellare la peste, che affliggeva la popolazione in quel periodo.\nFino agli anni settanta la chiesetta si trovava nella periferia orientale del centro storico, perch\u00e9 non esisteva ancora il quartiere nuovo, \"Piano Giumenta\", sorto solo agli inizi degli anni settanta.\nQuesto gli consente, oggi, una posizione perfettamente centrale all'interno del paese, attigua alla piazza omonima, dove \u00e8 collocato il Monumento ai caduti.\nIl 16 agosto di ogni anno si svolge la festa dedicata a San Rocco, con celebrazione eucaristica e processione lungo le vie del paese.\nChiesa della Madonna della Piet\u00e0.\nLa chiesa \u00e8 posta in una localit\u00e0 di periferia, detta \"Cutura\" o \"Piet\u00e0\", all'entrata del paese, attigua alla provinciale che sale da Trebisacce.\nVi si svolge la festa in onore della Madonna della Piet\u00e0 il 5 agosto di ogni anno.\nLa leggenda vuole che in tempi antichi la Madonna apparve in questo luogo, dove fu costruita la piccola cappella.\nLa facciata \u00e8 semplice ed \u00e8 priva di presbiterio e campanile. All'interno si trova una copia della famosa \"Piet\u00e0\" di Michelangelo, dipinta per\u00f2 con colori vivaci, che la rendono alquanto suggestiva.\nOltre alla festa dedicata alla Vergine della Piet\u00e0, la cappella \u00e8 aperta in un'altra occasione durante l'anno. Infatti, nella notte del Gioved\u00ec Santo, la processione di fedeli, che parte dalla Chiesa Madre e percorre tutto il paese, sosta nella chiesetta e poi riparte per la seconda parte del corteo religioso.\nChiesa di Santa Maria del Cafaro.\nLa piccola ma suggestiva Cappella del \"Cafaro\", immersa in una valle storicamente incontaminata dalla civilt\u00e0 moderna, si trova nell'omonima localit\u00e0 rurale del territorio di Albidona. Vi si giunge, seguendo una strada interpoderale, che si snoda dalla strada provinciale Trebisacce-Albidona. La chiesa \u00e8 posta in una vallata, alle pendici della \"fiumara Avena\", tra la fitta vegetazione di oleandro, ginestra e macchia mediterranea. Infatti \"C\u00e0faro\", dall'aramaico, significherebbe proprio \"fosso\" o \"vallata\". La storia narra che, probabilmente, furono i monaci Basiliani a costruire questa cappella intorno all'anno 1000 e scelsero un \"fosso\", per proteggersi dalle possibili invasioni dei saraceni. Il termine \"C\u00e0faro\" potrebbe derivare anche dall'arabo \"qafir\", che significa \"infedele, miscredente\", in particolare riferendosi all'opera di conservazione della tradizione bizantina da parte dei monaci dell'ordine di Santa Maria di Valle Josaphat, avvenuta con molta probabilit\u00e0 anche in questa Badia, al fine di fronteggiare la rilatinizzazione normanna e l'invasione della cultura araba.\nL'esistenza della chiesa del \"Cafaro\" in periodi medievali \u00e8 testimoniata da alcuni documenti del 1326, che attestano il pagamento di una decima al papa da parte dei monaci basiliani del \"Cafaro\". Alcune fonti non accertate attestano invece che la cappella non sia addirittura stata consacrata.\nTuttavia, un documento del 1099 conservato presso l'Archivio di Stato di Palermo attesterebbe la presenza dell'abbazia gi\u00e0 nell'XI secolo: si tratta di una pergamena appartenente al tabulario della Chiesa di Santa Maria Maddalena di Valle Josafat, a Messina, la quale cita la concessione di alcuni privilegi da parte del signore d'Albidona, Gudelmo di Medania, all'abate del \"Monastero di S. Maria di Stelegrosso\" (o \"di Cafiro\").\"\"\nSecondo alcune ricerche, l'abbazia sarebbe appartenuta gi\u00e0 dal 1113 all'ordine di Santa Maria di Valle Josaphat, grazie al dono effettuato da parte di Ruggero di Puglia e Calabria, futuro re di Sicilia, insieme alle chiese di San Lorenzo e San Teodoro, nella Diocesi di Cassano, e probabilmente una \"domus\" ospedaliera e un templare in territorio di Castrovillari.\nProbabilmente, questo dono \u00e8 lo stesso di cui parla lo storico Giuseppe Russo, che nel suo testo cita Albidona e i suoi due monasteri di Santa Venere e Santa Maria del Cafaro: egli riporta la rettifica attuata dal Tautu, secondo cui sarebbe stato errato il riferimento precedente da parte di padre Francesco Russo alla chiesa di Santa Maria del Castro di Castrovillari, in quanto a dono effettuato al monastero di Santa Maria di Valle Josaphat nel 1109, bens\u00ec questo sarebbe in realt\u00e0 rappresentato dal monastero di Santa Maria del Cafaro.\nIn un altro testo, Giuseppe Russo conferma la rettifica precedente, confutando definitivamente le tesi di padre Russo.\nAnaloga rettifica avevano attuato, prima del Tautu, anche gli studiosi Von Pflugk-Hartung e Delaborde.\nInfatti, sono molte le informazioni tratte dai documenti monacali ad essere state messe in discussione da vari studiosi, in quanto tali monaci dell'ordine benedettino di Valle Josaphat avrebbero falsato molti documenti al fine di \"poter incamerare i possedimenti di chiese e monasteri italo-greci soppressi immediatamente dopo l\u2019inizio della fase di rilatinizzazione avviata dai Normanni in accordo con il papato\".\nIl 15 agosto di ogni anno la localit\u00e0 \u00e8 affollata dagli abitanti del paese e dagli emigrati, che tornano alle proprie radici, per festeggiare insieme la tanto venerata Madonna Assunta del Cafaro. La piccola Badia contiene una statua di terracotta dipinta che riproduce una Madonna molto venerata nella zona e oggetto di numerose credenze e leggende.\nLa prima \u00e8 relativa ad una storia molto simile a quella di Lourdes. Secondo i racconti orali tramandati, una signora bianca sarebbe apparsa in localit\u00e0 \"C\u00e0faro\" \u2013 zona impervia fra Albidona e il torrente Avena - ad una pastorella sordomuta, che guardava le mucche nella zona, ed avrebbe espresso il desiderio di avere in quel luogo la sua casa.\nDi questo desiderio incaric\u00f2 la pastorella di riferire al prete del vicino paese. La pastorella obiett\u00f2 che, essendo sordomuta e dovendo badare alle vacche, non poteva eseguire quel compito. Ma la bianca signora disse che avrebbe pensato lei alle vacche e che la ragazza poteva parlare e udire. Recatasi al paese la pastorella riusc\u00ec a riferire al prete l'episodio. Il prelato grid\u00f2 al miracolo e volle tornare con la pastorella al \"C\u00e0faro\". L\u00e0 trovarono le vacche legate ad una grande quercia, ancora esistente, sotto la quale fu rinvenuta una grotta contenente una statua della Madonna, vicina a una chioccia d'oro con dodici pulcini anch'essi d'oro. Accanto a quella quercia, di variet\u00e0 sempreverde, irrorata da una fonte d'acqua naturale, fu costruita la Badia per dare una casa alla statua, ritenuta miracolosa. La chioccia ed i pulcini d'oro finirono invece a casa di una nota famiglia albidonese, colpita, sempre secondo le leggende popolari, da una particolare maledizione. Secondo la tradizione, ogni volta che per qualsiasi motivo (furto o misteriosa perdita) veniva a mancare un elemento dell'aureo ritrovamento, moriva un membro della famiglia del proprietario. Si dice che l'ultimo discendente maschio sia deceduto dopo la sparizione della chioccia.\nFin dal ritrovamento della statua, si sarebbero succeduti diversi fatti prodigiosi.\nNel 1700, durante un'invasione di cavallette, la Madonna fu portata in processione verso la \"Marina\", dover fece alzare in volo ed inabissare in mare il nugolo di insetti molesti e dannosi per le coltivazioni agricole.\nLa calamit\u00e0, come si evince dal confronto dei due catasti del 1700 e del 1800, si \u00e8 comunque verificata ed in questa occasione fu modificato il toponimo del \"Timpone della Vena\" in \"Timpone della Madonna\".\nSi racconta, ancora, che la Statua prodigiosa sia stata trasportata dall'altro lato della fiumara, in una propriet\u00e0 Chidichimo (\"Maristella\" o \"Marraca\"), dopo che una scossa sismica aveva distrutto la Badia al \"Cafaro\": nonostante la costruzione di una nuova cappella, la statua per\u00f2 tornava al luogo d'origine, dimostrando chiaramente che quello era l'unico luogo in cui volesse stare.\nNel corso del 1800 la famiglia Chidichimo, divenuta proprietaria della Badia, ha ottenuto di seppellire nella stessa chiesa i propri cari, ricordati da lapidi marmoree all'ingresso della piccola chiesa.\nIl \"Castello dei Castrocucco\": una rivisitazione storica.\nNei primi anni del nuovo millennio, l'amministrazione comunale ha predisposto un progetto di riqualificazione dell'area in cui anticamente sorgeva il Castello dei Castrocucco, cio\u00e8 la fortificazione collocata nel punto pi\u00f9 alto e pi\u00f9 panoramico del paese.\nSebbene non esistano ad oggi documenti storici attestanti la precisa collocazione del maniero, n\u00e9 delle sue dimensioni n\u00e9 del suo aspetto, il \"timpone Castello\" \u00e8 verosimilmente il luogo in cui l'antico castello poteva sorgere, poich\u00e9 dominante su una veduta a 360 gradi, che spazia dai monti dello Sparviere alla \"Serra del Manganile\", fino al Mar Ionio, con il golfo di Taranto, il golfo di Corigliano, la Piana di Sibari e i rilievi della Sila.\n\u00c8 ricordato spesso come \"Castello dei Castrocucco\", in quanto fu proprio questa famiglia ad avere la reggenza feudale di Albidona per diversi secoli, almeno a partire dal XIV secolo fino al XVIII secolo. Tuttavia, nei testi storici, il riferimento al \"castello di Albidona\" \u00e8 presente anche in altri periodi: ad esempio, nel testo di Percopo e Zingarelli, il racconto delle vicissitudini della famiglia d'Amico (feudataria di Albidona nel XIII-XIV secolo) presenta diversi riferimenti al \"castello di Albidona\".\nDopo la prima costruzione nei primi anni duemila del \"rudere\" di una torre, volta verso il mare, successivamente il progetto \u00e8 stato amplificato, costruendo l'intera cinta muraria lungo il perimetro di tutta la cima del \"timpone Castello\", con il rifacimento di una torre quadrangolare che volge su via Circonvallazione e di altri abbozzi di torri e mura. Nella parte pi\u00f9 centrale del castello sono state costruite numerose nicchie, che contengono le immagini pi\u00f9 significative del patrimonio storico, naturalistico e folkloristico albidonese.Sul punto pi\u00f9 alto di \"timpone Castello\" (817 m s.l.m.), circondato dalla cinta muraria nella parte settentrionale e dal deposito idrico comunale nella parte meridionale, poich\u00e9 non accessibile al pubblico, \u00e8 collocata da molti anni una stazione meteorologica, che monitora le temperature e le precipitazioni.\nNel 2014, lo stesso luogo \u00e8 stato coinvolto in un progetto di valorizzazione turistica, costituito dal Volo dell'Arcangelo (una funivia di 860 metri che ha come rampa di lancio proprio il \"timpone Castello\") e dal Parco Avventura, che sorge in localit\u00e0 \"Tarantino\", poco pi\u00f9 a valle, dove si erge il punto di arrivo della funivia. Tuttavia, dopo il completamente dei lavori, non \u00e8 stata ancora mai resa al pubblico, in quanto l'area di installazione della rampa di lancio del \"Volo dell'Arcangelo\" \u00e8 stata classificata a rischio idro-geologico (zona R3) e pertanto posta sotto sequestro preventivo, insieme al \"Parco Avventura.\"\nNel 2018, il \"Parco Avventura\" \u00e8 stato dissequestrato, mentre rimane tuttora sotto sequestro preventivo l'area su cui sorge il \"Volo dell'Arcangelo\", che verr\u00e0 tuttavia monitorata tramite sistematiche prove inclinometriche, di richiedere all\u2019Autorit\u00e0 di Bacino di declassificarne il livello di rischio, nel caso non si registrassero cedimenti del terreno.\nTorre di Albidona.\nLa Torre di Albidona, posta su una collinetta rivolta verso il mare, fu costruita contro i Saraceni nel XIV secolo dal vicer\u00e9 spagnolo don Pedro di Toledo e usata come vedetta contro possibili attacchi dal mare. Questo le porta ad avere una suggestiva veduta sul Mar Ionio.Nel corso del tempo ha assunto varie denominazioni: prima fu la \"Torre dei Monaci\", in quanto appartenuta a lungo ai monaci basiliani, che si erano stabiliti nella localit\u00e0 \"C\u00e0faro;\" poi divenne la \"Torre di Alvidonia\", quando fu adoperata per l'ordinamento doganale, ed era in possesso del Duca di Campochiaro, che deteneva anche il potere del paese; infine divenne la \"Torre Marina\" e pass\u00f2 alla famiglia Chidichimo, che ancora ne \u00e8 proprietaria.\nLa torre nei secoli \u00e8 stata custodita da molti torrieri (Moyse Paladino, Francesco Naso, Francesco d'Aurelio, Pasquale Oriolo, tutti originali di Albidona, poich\u00e9 scelti dalla stessa amministrazione): tra questi figurarono anche due cavalieri invalidi, retribuiti con 35 carlini al mese (una spesa assai gravosa per la popolazione albidonese).\nLa torre ha una forma cilindrica nella parte alta, mentre la base ha forma tronco-conica, con un diametro di circa 9 metri ed un'altezza di circa 12 metri; \u00e8 costruita con pietre locali e le pareti sono spesse circa 2 metri. Le tecniche di costruzione sono analoghe a quelle adottate in Salento per i trulli.\n\u00c8 dotata di due livelli, accessibili tramite una botola e un ponte levatoio, ricostruito negli anni ottanta, poich\u00e9 precedentemente distrutto. La sommit\u00e0 \u00e8 dotata di merlatura con carditoie. La comunicazione fra i livelli \u00e8 garantita dalla presenza di una scala a chiocciola e una botola.\nDopo l'acquisto da parte di privati, \u00e8 stata soggetta ad alcuni restauri, tra il 1964 e '66, e nel 1981, ad opera di artigiani locali.\nNonostante appartenga a privati, la \"Torre di Albidona\", per il suo grande apporto storico, culturale e turistico, \u00e8 uno degli emblemi pi\u00f9 grandi della piccola comunit\u00e0 albidonese.\nOggi la \"Torre\" ospita anche un'importante Biblioteca, diventata centro di aggregazione culturale di riferimento di tutto il comprensorio.\nIl mito di Leucotea.\nL'area costiera posta al di sotto della Torre, unico punto di contatto del territorio albidonese con il mare, ha radici legate anche alla mitologia greca, con la leggenda della ninfa Leucotea.\nNe parla Rinaldo Chidichimo, che ripercorre il mito omerico di Ulisse, il quale, tra le sue vicissitudini vissute al ritorno verso Itaca, incontra la dea Calipso, sull'isola di Ogigia (che leggenda vuole collocata proprio a qualche miglio dalla battigia albidonese, nei pressi della \"Secca\" o \"Banco\" \"di Amendolara\").\nPoco lontano, invece, si trovava Leucotea (o Ino), la bellissima fanciulla che fu fatta precipitare da Giove in mare, poich\u00e9 era resistente alle sue tentazioni, e per intercessione di Giunone (cui era devota), fu resa divina e trasformata in una bellissima fontana. Di tanto in tanto, infatti, secondo la leggenda, la dea si affaccia in superficie, generando un grande vortice, che alcune antiche carte geografiche indicano come \"Vortice di Alba Domna\" o \"di Albidona\".\nLo stesso vortice, secondo quanto narra lo storico Eliano, sarebbe stato responsabile dell'affondamento di 300 navi della flotta inviata nel 377 a.C. da Dionigi il Vecchio, tiranno di Siracusa, per sconfiggere la citt\u00e0 di Thurii.\nLeucotea, infatti, in greco significa proprio \"dea bianca\". Da qui si pu\u00f2 presupporre anche una ulteriore etimologia del toponimo Albidona, derivante proprio dal latino \"alba domna\" (cio\u00e8 \"signora bianca\"), derivante a sua volta da \"Leucotea\"(cio\u00e8 \"dea bianca\").\nMonumento ai Caduti di tutte le guerre.\nII Monumento ai Caduti di tutte le guerre fu eretto il 9 maggio 1966 e fu fatto realizzare dal compianto maresciallo Leonardo Rizzo (1907-1992). Fu realizzato dall'artista lucchese Mario Pelletti e fu uno dei primi monumenti in onore ai caduti delle guerre eretto in Calabria. L'iniziativa del maresciallo Rizzo fu subito accolta con grande interesse e commozione dalla guardia comunale Giuseppe Urbano con la sezione dei Combattenti e reduci delle guerre mondiali, di cui era presidente, e da tutte le famiglie dei caduti. I finanziamenti per la costruzione furono avanzati da 440 albidonesi.Secondo lo schizzo originario elaborato dallo stesso maresciallo Rizzo, la statua in bronzo, che ritrae il \"milite ignoto\", il quale sorregge con un braccio un bambino (il futuro e la speranza) e con l'altro la bandiera italiana (l'onore e il rispetto verso la patria), doveva essere posta sulla roccia, ma fu collocata su un piedistallo marmoreo, sul quale erano incisi i nomi dei caduti nei moti risorgimentali e nelle guerre mondiali. Nel 2005, dopo un lungo periodo durante il quale la statua fu custodita nell'edificio municipale, poich\u00e9 il piedistallo in marmo fu rimosso, il monumento \u00e8 stato nuovamente inaugurato e la statua \u00e8 stata collocata su un imponente masso, sul quale sono state affisse delle tavolette in rame con incisi 68 nomi dei caduti di tutte le guerre: 23 dei moti risorgimentali del 1848, 28 caduti della prima guerra mondiale e 17 della seconda guerra mondiale.\nLa dedica fu ideata dalla maestra Angela Urbano:\nIl monumento fu collocato in piazza San Rocco (nota anche come piazza Monumento), perch\u00e9 durante il periodo delle guerre mondiali, in questo luogo i giovani chiamati a combattere in guerra salutavano i loro cari, con la speranza di rivedere ancora quelle case e quelle viuzze. Scriver\u00e0 il maresciallo Rizzo:\nNegli anni successivi fu proposto di spostare il monumento nei pressi del cimitero, che si trova in quella che \u00e8 l'entrata del paese, ma seppur restaurato e modificato, \u00e8 rimasto nella sua posizione originaria.\nMonte Mostarico.\nIl Monte Mostarico (774\u00a0m) \u00e8 uno dei punti pi\u00f9 suggestivi del territorio di Albidona, soprattutto per il suo grande contributo paesaggistico e panoramico. Dalla sua vetta, sebbene di modesta altezza, si pu\u00f2 scorgere un panorama mozzafiato, offrendo la possibilit\u00e0 di spaziare l'occhio su tutto il golfo di Corigliano e la piana di Sibari. Da qui si intravedono, in condizioni climatiche ottimali, anche i monti della Sila e il Massiccio del Pollino, con il Monte Sparviere, il monte Sellaro e la Serra Dolcedorme e naturalmente i centri abitati di Albidona, Trebisacce (con cui Albidona condivide il versante sud-orientale del rilievo), Villapiana, Plataci e Sibari vicinissimi alla vista. Il rilievo \u00e8 alquanto scosceso e argilloso, povero di terreni coltivati, ma ricco di boschi, molti dei quali sono stati distrutti negli ultimi anni da numerosi incendi dolosi.\nProbabilmente il nome \"Mostarico\" deriva dal latino \"\"mons\" (monte) e \"agaricum\"\" (fungo), cio\u00e8 \"monte dei funghi\". Infatti nei boschi di Mostarico vengono raccolte in molti periodi dell'anno diverse specie di funghi; il pi\u00f9 rinomato in questi boschi \u00e8 il \"lactarius deliciosus\", conosciuto come rosito e chiamato nel dialetto locale \"cummar\u00ecn\u00eb\".\nIl nome Mostarico potrebbe anche derivare da \"mosto\", in quanto in passato le poche terre fertili erano adoperate come vigneti, per la produzione di un modesto vino locale.\nNei pressi della vetta ospita i ruderi di un'antica torretta di avvistamento, la Torre Pitagna (o Petagna), di forma quadrangolare, costruita di certo per l'ottimale posizione su cui sorge, da cui \u00e8 possibile osservare tutta la piana di Sibari e il mare Jonio.\nVerde attrezzato di \"Mastimai\u00f2r\u00eb\".\nSulla strada interpoderale che conduce da Albidona al Monte Mostarico, si trova un'area picnic di verde attrezzato.\nEssa \u00e8 collocata in localit\u00e0 \"Mastimai\u00f2r\u00eb\", nei pressi del \"timpone Sant'Elia\" (739 m), la seconda cima della dorsale montuosa che dall'abitato conduce al Monte Mostarico, estrema appendice del Pollino orientale.\nL'area \u00e8 dotata di tavoli e sedili in pietra locale, oltre che di una postazione barbecue.\nDa questa posizione \u00e8 possibile godere di una suggestiva e singolare veduta panoramica di tutto l'abitato di Albidona, rendendo il posto meta di tanti fotografi.\nLa cappella di Sant'Elia.\nNella \"Platea della Chiesa Madre e del Rev. Clero di Albidona\" (foglio 33, retro), datata 1740, si fa riferimento a una cappella collocata sul \"timpone Sant'Elia\", dove nel mese di luglio si celebrava la \"festivit\u00e0 del Rev. Clero\", \"con prima vespero, e messa cantata semplice, di giorno...\", per la cui funzione la Chiesa Madre di San Michele Arcangelo versava annualmente dieci carlini.\nOggi della cappella non \u00e8 rimasta alcuna traccia.\nLe vie dell'acqua.\nLe cascate di Albidona.\nNel territorio di Albidona sono ospitate alcune cascate, le quali si formano lungo il corso alquanto impervio di tre affluenti di sinistra della fiumara \"Saraceno\": il \"Canale del Forno\", il \"Canale Franciardi\" e il \"Canale Massenzio\".\nOltre all'aspetto puramente naturalistico, che le rende notevolmente suggestive per visitatori ed appassionati di torrentismo, sono degne di nota anche dal punto di vista geologico, in quanto lungo il percorso di tali brevi corsi d'acqua sono fortemente rappresentati gli affioramenti del flysch di Albidona.\nLe cascate sono raggiungibili attraverso strade solo parzialmente asfaltate e in alcuni tratti sterrate, e addentrandosi nei fitti boschi che caratterizzano questa parte del territorio albidonese, a cui \u00e8 attigua soprattutto l'imponente \"Foresta della Caccia\".\n\"A V\u00f9cch'i summ\".\nTra le cascate, quella che desta maggiore fascino \u00e8 certamente la quinta del \"Canale del Forno\", chiamata localmente \"a V\u00f9cch\u00eb i summ\". Si tratta di una cascata che si riversa in una vasta pozza d'acqua, oggetto di molte leggende nell'inventario della tradizione agro-pastorale del territorio. Nella tradizione orale, infatti, si sono tramandati vari aneddoti riguardanti l'inverosimile potenzialit\u00e0 di inghiottitoio naturale della pozza, che sarebbe stata capace di ingurgitare asini da soma e pecore al pascolo e che non sarebbe mai stata misurata dai pastori del luogo, nonostante vani tentativi, in quanto molto profonda e soggetta a fenomeni di origine ignota, come la formazione di mulinelli d'acqua e l'esplosione di vapore e fiamme. Al momento, non ci \u00e8 dato sapere quanto di tutto questo possa avere riferimenti fondati a fenomeni di interesse geofisico.\nI mulini ad acqua.\nNel territorio albidonese ancora oggi sono visibili i ruderi degli antichi mulini ad acqua, collocati lungo il letto dei due principali \"torrenti\": \"Saraceno\" e \"Avena:\"\nSecondo i racconti dello stesso nipote, la costruzione del mulino, attivo poi in concorrenza all'unico fino ad allora presente, fu una delle scintille che condussero allo scoppio dei moti del 1848. Per molti anni fu conosciuto anche come \"Molino di Trenza\", la moglie del mugnaio Carlo Liantro, rimasta maggiormente nota nell'inventario popolare in quanto affetta da polidattilia (sei dita alla mano destra). Fu attivo fino al 1930.\nLe fontane.\nIl territorio, grazie alla sua estensione e alla presenza di molti corsi d'acqua e \"canali\", ospita numerose fontane, alcune delle quali ristrutturate o ricostruite, altre fedeli alla loro prima costruzione:\nQuelle poste lungo il bacino del \"Saraceno\" sono le seguenti:\nQuelle poste lungo il bacino del \"Pagliara\" sono le seguenti:\nQuelle poste lungo il bacino dell\"Avena\" sono le seguenti:\nLa \"fontana Fetente\".\nSi tratta di una fontana sulfurea, collocata all'interno del \"bosco della Potente\", raggiungibile anche a piedi dall'abitato tramite un percorso che si diparte dalla \"timpa di San Rocco\" oppure dalla \"Madonna del Cafaro\".\n\u00c8 un luogo di notevole rilevanza storica: Licofrone, nella sua \"Alexandra\", parla di una fonte sullfurea nel territorio di Leutarnia, in cui si sarebbe verificato un sanguinoso scontro tra Ercole e i giganti Flegrei: il sangue si sarebbe mischiato all\u2019acqua della locale sorgente e avrebbe dato origine alla \u201c\"fontana fetente\"\u201d.\nUn'altra fonte sulfurea presente nel territorio \u00e8 la \"fontana di Verte\" (o \"Fornace\").\nI \"gu\u00e0cch\u00eb\".\nNel territorio di Albidona, diverse localit\u00e0 o porzioni di terreni (spesso appartenenti a privati) presentano l'epiteto di \"gu\u00e0cch\u00eb\", che significherebbe appunto \"laghetto\", \"pozza\" o \"stagno\", sebbene non presentino pi\u00f9 tale conformazione:\nTuttavia, essi testimoniano la presenza in passato di numerose aree paludose, che soprattutto negli anni '20 e '30 furono riserva delle zanzare anofele, vettori dell'agente eziologico della malaria. Essa era endemica in tutto il Meridione, in particolare nelle aree pi\u00f9 pianeggianti, come la vicina Piana di Sibari, bonificata soltanto negli anni cinquanta.\nFu proprio in questo periodo che sorsero in tutto il comprensorio i Consorzi di bonifica, che fu dagli anni sessanta un importante bacino di utenza lavorativa per molti albidonesi.\nL'associazione fra i \"gu\u00e0cch\u00eb\" del territorio albidonese e la presenza della malaria \u00e8 stata testimoniata da molti anziani, che negli anni hanno raccontato le loro esperienze dirette con la patologia, e dalle evidenze del medico condotto dell'epoca, il compianto Pasquale Mele, che si impegn\u00f2 in prima persona a prosciugare alcuni \"gu\u00e0cch\u00eb\" presenti.\nGli alberi monumentali.\nNel territorio di Albidona sono ospitati tre Alberi Monumentali, riconosciuti dal Ministero delle politiche agricole alimentari e forestali. Essi vengono selezionati in base a vari criteri, quali le dimensioni, la longevit\u00e0, i requisiti storici, la rarit\u00e0 e i requisiti paesaggistici e storico-architettonici.\nSono i seguenti:\nAree monolitiche.\nLe Balze (\"i\" \"V\u00e0uzi\") del Manganile.\nSi tratta di un'area monolitica alquanto imponente, collocata lungo le propaggini di \"Serra Manganile\", al confine fra i territori di Albidona e Castroregio. Rappresentano uno dei pi\u00f9 monumentali affioramenti in superficie della \"Formazione di Albidona\", il gi\u00e0 citato Flysch.\n\u00c8 possibile raggiungerle tramite le strade interpoderali che provengono ad est dal \"timpone Turrisi\" e dal \"timpone M\u00eccari\" e a sud-ovest dalla Strada provinciale 153, in localit\u00e0 \"Calcinara\".\nNei pressi di questo imponente complesso megalitico si trova anche la \"fonte dell'Acquafredda\", a cui \u00e8 attigua inoltre la Grotta di Soria, nella quale, nel 1864, Domenico Soria, benestante di Oriolo, fu sequestrato dalla banda di Antonio Franco.\nL'Armo di Mastroromano.\n L\"Armo di Mastroromano\" \u00e8 stato un monolite appeso a picco su un dirupo del \"Canale\" (o \"Fosso del\") \"Roccolo\", affluente di sinistra del \"torrente Avena\", poggiato su una colonna costituita da un conglomerato di argilla e pietre cementate naturalmente.\nL'aspetto monumentale e la posizione alquanto singolare che reggeva da secoli ha fornito nell'inventario popolare una fonte di ispirazione per numerose leggende. I contadini del luogo lo definivano \"retto dal Diavolo\".\nUno degli aneddoti pi\u00f9 interessanti \u00e8 legato a un giovane contadino, Tommaso Paladino, il quale, prima di partire come tanti altri per le Americhe, volle scalare l'Armo di Mastroromano al fine di potersi guadagnare la fiducia dai genitori della fanciulla di cui era innamorato, al quale per\u00f2 era negata dai genitori.\nRacconta cos\u00ec Giuseppe Rizzo:\nSecondo la tradizione, il nome sarebbe legato a un artigiano (\"Mastro\") o un cacciatore di nome \"Romano\", precipitato in quel dirupo.\nL\"Armo di Mastroromano\" \u00e8 crollato dopo secoli, forse a causa di uno smottamento del canale sottostante o della colonna su cui era posato, nel 2018.\nI monoliti di Mostarico.\nPoco pi\u00f9 a valle della vetta del Monte Mostarico, tra le contrade \"Vigna dei Preti\" e \"Valle del Pozzo\", si ergono imponenti monoliti, immersi in un rigoglioso bosco di pini d'Aleppo.\nSi tratta di formazioni monumentali attigue fra loro certamente cos\u00ec posizionate soltanto in modo casuale.\nPoco pi\u00f9 a valle, dirigendosi verso la \"Timpa gaida\" e la \"Scala di Francomano\", si erge un altro monumento naturale: la Pioca di Marco Tucci (\"A pij\u00f2ch\u00eb i March'i Tucc\u00ef\").\nAree di interesse archeologico.\nIl \"Piano Senise\".\n\"Piano Senise\" \u00e8 una delle localit\u00e0 poste pi\u00f9 a monte del territorio. Si tratta di un vasto altopiano collocato lungo la SP 153 in direzione Alessandria del Carretto, sormontato dall'altura pi\u00f9 elevata del territorio: il \"Timpone della Foresta\", la cui vetta si trova a 1124 m s.l.m.\n\u00c8 un'area ricca di coltivazioni ed \u00e8 caratterizzata, soprattutto nella stagione primaverile, da una fitta vegetazione di ginestre, che lo rendono una tavolozza di colori dominata dal giallo.\nProprio in localit\u00e0 \"Piano Senise\" si distacca dalla provinciale la strada che consente di attraversare il crinale e raggiungere la \"Foresta di Castroregio\", il \"polmone verde\" dell'Alto Ionio Cosentino. In essa \u00e8 collocata la Chiesetta della Madonna della Neve, verso cui ogni anno, il 18 agosto, gli albidonesi si recano per rendere omaggio alla Vergine, cui sono da sempre molto devoti, nonch\u00e9 per trascorrere momenti conviviali nelle aree di verde attrezzato attigue, nel fitto bosco dominato da esemplari di cerri.\nLa grotta di Santa Ranura e l'Abbazia di Santa Veneranda.\nA pochi passi dal \"Piano Senise\" sono collocati il \"Timpone di Santa Ranura\", che ospita la grotta della \"timpa di Santa Ranura o del \"timpone del Pico (forse in passato rifugio di briganti), e la localit\u00e0 \"Santa Veneranda\", che ospita ancora i ruderi di un antico monastero: lAbbazia di Santa Veneranda.\nSi tratta di un antico monastero basiliano, la cui esistenza \u00e8 comprovata da alcuni documenti storici compresi fra il 1106 e il 1729, rimasto attivo fino al 1583. Anticamente era noto anche come \"Monastero di Santa Venere\" o \"di Sant'Angelo Battipede\".\nEsso viene citato, inoltre, in due testi di Giuseppe Russo:\nAd oggi, sia della Grotta che dell'Abbazia, non rimane che qualche pietra che probabilmente costituiva il basamento delle due strutture, ormai coperta sempre pi\u00f9 da una fitta vegetazione.\nLa leggenda racconta anche che in passato la statua della Madonna sarebbe stata rubata da alcuni abitanti di Alessandria del Carretto, che in seguito sarebbero stati scovati e puniti duramente con il taglio delle mani nella localit\u00e0 posta fra i comuni di Albidona, Alessandria e Castroregio, che oggi porta il nome appunto di Serre di Tagliamano.\nI reperti del \"Gioro\".\nPoco distante dal \"Piano Senise\", pi\u00f9 a valle verso il \"Canale Franciardi\", \u00e8 collocato l'altopiano del \"Gioro\". Qui si trova il \"Timpone della Cappella\", chiamato cos\u00ec per la presenza in passato di un'abbazia o un convento, testimoniato da un documento del 1744 che descrive il significato della parola \"Gioro\" come \"San Giorgio\" e inoltre parla di una \"grancia\", che significa appunto convento o abbazia. In questo documento figura anche l'arciprete e cantore albidonese Antonio Scillone.\nIn questa localit\u00e0 sono stati rinvenuti negli ultimi anni alcuni reperti (cocci e pezzi di tegole), appartenenti probabilmente all'eremo di \"San Giorgio\".\nLa grotta di \"Mul\u00e8o\".\nNell'aspro e ripido costone roccioso della \"Timpa di Mul\u00e8o\" o \"Mul\u00e8ca\", che volge verso la \"fiumara Saraceno\", \u00e8 ospitata una grotta, ormai resa quasi inaccessibile da una ricca vegetazione di lentischi e alaterni e da cumuli di pietre e argilla riversate durante i lavori di realizzazione dell'acquedotto del \"Frido.\" L'interno \u00e8 ancora visibile e ha le dimensioni di una stanza quadrangolare.\nSecondo la tradizione orale, questa grotta sarebbe stata in passato rifugio dei briganti sia nei primi anni dell'800 che nel periodo pre- e post-unitario. Inoltre, proprio qui si rifugiarono alcuni rivoltosi coinvolti nei moti del 1848 albidonese, tra cui il notaio Pasquale Dramisino, ricercato dalle guardie nazionali, capitanate da Nicolantonio Chidichimo.\nUn simpatico aneddoto riguarda il contadino Michele Lofrano (\"Ch\u00e8gh\u00eb 'i Sant\u00eb\"), il quale rinven\u00ec nella grotta un ingente bottino, lasciato probabilmente dai briganti, e se ne impossess\u00f2. Tuttavia, per non farsi notare, continu\u00f2 a indossare le sue \"calandrelle\", le tipiche calzature dei contadini), che divennero proverbiali (\"i ch\u00efgandr\u00e8gli\u00eb 'i Ch\u00e8gh\u00eb 'i Sant\u00eb\").\nNei pressi della grotta, risalendo la \"timpa di Mul\u00e8o\" per raggiungere l\"Aia di Mul\u00e8o\", si incontra un monumentale esemplare di Pino d'Aleppo, che nell'inventario popolare \u00e8 conosciuto come \"\"a Pij\u00f2ch\u00eb 'i R\u00efpetti\u00e8ll\" (\"di Ripettello o Robertello\"), la cui cima era visibile dall'abitato.\nLa masseria del \"Coppone\".\nIn contrada \"Coppone\", posta fra il \"torrente Avena\", il \"timpone Gavazzo\" e la localit\u00e0 \"Maristella\", \u00e8 collocata un'imponente masseria, chiamata dai contadini \"La Turra\"\", che fu costruita per volere del feudatario Ottavio Mormile, il \"Duca di Campochiaro\", nel XIX secolo, a difesa dei suoi possedimenti ricchi di uliveti. In seguito pass\u00f2 in mano ai Chidichimo. In questa massera mor\u00ec don Pasquale Chidichimo, il nobile rapito dai briganti della banda di Antonio Franco, come si legge nella sua lapide marmorea custodita nella \"Cappella del Cafaro\".\nNegli anni '70, fu abitata da coloni di San Severino Lucano e Terranova di Pollino.\nNel 1975 fu rinvenuto un orlo di \"pithos\", ascrivibile al IV-II sec. a.C.. Inoltre, fu rinvenuto un piccolo busto raffigurante un giovane, forse legato a un culto pagano oppure protocristiano.\nNe parl\u00f2 anche Pier Giovanni Guzzo nel suo \"Vetera Christianorum\", descrivendo alcuni ritrovamenti di frammenti ceramici di epoca storica non meglio definiti. Un altro fu rivenuto in localit\u00e0 \"Serra del palazzo\", non lontano dal Coppone. Si pensa che questi siti archeologici siano stati i luoghi sacri dei primi cristiani nella zona.\nI murales.\nDal 2016, Albidona ha iniziato a ospitare in vari punti del centro abitato alcuni murales realizzati da vari artisti, locali e non, grazie al contributo dell'amministrazione comunale e di altre associazioni in loco:\nSociet\u00e0.\nEvoluzione demografica.\nAlbidona ha vissuto, a partire dagli anni '80, un graduale decremento della popolazione, che l'ha condotta a perdere in circa 40 anni quasi 1.000 unit\u00e0. Dopo il picco demografico (2.260 abitanti) evidenziato con il censimento del 1961, la popolazione si \u00e8 mantenuta pi\u00f9 o meno stabile per circa due decenni, per poi intraprendere la sua discesa, prima graduale, poi pi\u00f9 poderosa, soprattutto negli anni '90 e con l'avvento del terzo millennio. Al 29 febbraio 2020, la popolazione albidonese era di 1.236 abitanti.\nDall'ultimo censimento della popolazione al 2020, il calo demografico registrato \u00e8 stato di 227 abitanti.\nConfrontando questi dati (dal 2011 al 2019) con gli altri comuni dell'Alto Ionio, accomunati dal medesimo fenomeno di spopolamento, si registra ad Albidona un valore intermedio (-15,4%), considerando la presenza di comuni che hanno registrato oltre il 25% del calo demografico (Castroregio, Alessandria del Carretto e San Lorenzo Bellizzi), mentre sono molto vicine le percentuali di Nocara, Plataci, Montegiordano e Canna. Sotto il 10% invece si trovano i pi\u00f9 popolosi Cerchiara di Calabria, Francavilla Marittima e Amendolara, tutti pi\u00f9 prossimi al litorale o dotati di uno scalo all'interno del medesimo territorio.\nIl calo demografico, a partire dal censimento del 2001, \u00e8 stato determinato sia dal flusso migratorio sia dal saldo naturale: ad eccezione del 2004 (+13) in tutti gli altri anni il numero di iscritti all'anagrafe \u00e8 stato sempre superato dal numero di cancellati (con un picco di -58 unit\u00e0 nel 2005); ad eccezione del 2002 (+1) e del 2017 (+0), le nascite sono state sempre superate dai decessi (con un picco di -21 unit\u00e0 nel 2013).\nDal 2001 al 2019, la popolazione \u00e8 diventata sempre pi\u00f9 anziana:\nAd Albidona, la popolazione di et\u00e0 inferiore ai 19 anni (al 1\u00ba gennaio 2019) era rappresentata da 167 individui.\nPur essendo uno dei pi\u00f9 piccoli comuni dell'Alto Ionio Cosentino, Albidona si trovava, nel 2001, al quarto posto per quanto riguarda il numero di individui che abitano il capoluogo comunale (localit\u00e0 abitata dove \u00e8 situata la casa municipale). Infatti, la popolazione era di 1.784 abitanti, 1.713 dei quali abitavano il centro \"capoluogo\", preceduto solo da Trebisacce (8.732), Oriolo (2.707) e Francavilla Marittima (2.441). Anche centri con popolazione totale nettamente superiore a quella di Albidona, infatti, avevano una popolazione inferiore nel centro \"capoluogo\", come Villapiana (1.674), Rocca Imperiale (976), Cerchiara di Calabria (1.443) e Amendolara (1.435).\nEtnie e minoranze straniere.\nLa popolazione straniera, al 31 dicembre 2020, \u00e8 composta da 8 soggetti, che rappresentano lo 0,66% della popolazione totale.\nEssi appartengono alle seguenti nazionalit\u00e0:\nIl dialetto albidonese.\nIl dialetto albidonese appartiene al gruppo dei dialetti dell'area arcaica calabro-lucana, altrimenti conosciuta come area Lausberg, dal nome del linguista tedesco, che per primo l'ha conosciuta e studiata.\nSi tratta di un'area di confine, collocata fra la Basilicata meridionale e la Calabria settentrionale, nella cornice di territorio posta attorno al Massiccio del Pollino, circondata ai lati dal Mar Tirreno e dal Mar Ionio.\nSebbene l'area rappresenti un \"unicum\" linguistico nel Meridione, in quanto caratterizzata storicamente da un notevole isolamento geografico e culturale che ne ha garantito la conservazione, essa \u00e8 distinta in una sezione a vocalismo di tipo sardo e una sezione a vocalismo di tipo misto (sardo e siciliano).\nIl dialetto albidonese, cos\u00ec come gli altri comuni dell'Alto Ionio Cosentino, \u00e8 inserito nella sezione a vocalismo di tipo sardo: \u00e8 un vocalismo che altrove ha riscontro solamente in Sardegna e riflette un momento arcaico della lingua latina, quando la penetrazione romana verso sud trov\u00f2 ostacoli dovuti alla resistenza delle popolazioni locali e agli ostacoli naturali (si pensi al Massiccio del Pollino o del Sirino in Lucania).\nTradizioni e folclore.\nAlbidona conserva una storia antica e una tradizione radicata. \u00c8 ancora viva la tradizione contadina anche se in alcuni aspetti modernizzata. Sta riprendendo vita la tradizione musicale con suonatori di strumenti locali come la zampogna, il tamburello, l'organetto, il fischietto di oleandro, e una rivalutazione di quelli che sono i riti tradizionali che si manifestano soprattutto nelle feste popolari, come Sant'Antonio con l'innalzamento della \u201c'ndinna\u201d (albero della cuccagna), il 13 giugno o San Michele, il santo patrono, venerato l'8 maggio o ancora la Settimana Santa con canti dialettali.\nIl \"modo lidio\" o \"tritono\".\nNella tradizione musicale, e in particolare orale, albidonese \u00e8 degno di nota il modo lidio, un peculiare complemento musicale certamente esistente sin dal Medioevo e probabilmente ereditato dalla tradizione arcaica greca. Anche conosciuto come tritono (ossia \"di tre toni\"), \u00e8 rappresentato a livello musicale da un \"intervallo di quarta aumentata\", uno stile musicale che addirittura era messo al bando dalla Chiesa, in quanto ritenuto un'espressione del Diavolo. \u00c8 infatti conosciuto come \"diabolus in musica\".\nEsso \u00e8 fortemente rappresentato nella tradizione musicale e orale albidonese, in particolare grazie a uno strumento molto rudimentale ereditato dalla tradizionale agro-pastorale: il fischietto di oleandro (\"'u v\u00efshchi\u00e8tt i g\u00e0ndr\u00eb\"). Si tratta di uno strumento a fiato \"effimero stagionale\", che veniva e viene tuttora costruito e suonato dai pastori al pascolo, utilizzando la corteccia di arbusti di oleandro, molto diffuso nel territorio albidonese, in particolare nelle aree pi\u00f9 pianeggianti.\nLa tipica melodia del fischietto di oleandro, sfruttante il \"Klang\" (sequenza degli armonici pari e dispari) ha spesso influenzato il vasto panorama strumentario e musicale dell'area del Pollino e dell'Alto Ionio Cosentino, con alcune rivisitazioni eseguite utilizzando altri strumenti di musica popolare, come l'organetto, la fisarmonica e la chitarra battente. \u00c8 conosciuta anche come \"sonata all'albidonese\" o, localmente, come \"a vot\u00e0t\u00eb d'u v\u00efshchi\u00e8tt i g\u00e0ndr\u00eb\".\nFesta di San Michele Arcangelo e rito delle \"Pi\u00f2che\".\nLa festa di San Michele Arcangelo, Santo patrono di Albidona, si svolge l'8 maggio di ogni anno. Anticamente pare che la festa si svolgesse il 29 settembre, giorno consueto per la Chiesa Cattolica dedicato ai tre Arcangeli Michele, Gabriele e Raffaele. Poi da un anno all'altro la data fu modificata sinch\u00e9 si decise di festeggiare San Michele l'8 maggio. La festa del Santo patrono \u00e8 quella che richiama ogni anno tantissimi emigrati, che rinunciano a qualsiasi impegno, pur di rivivere la festa che pi\u00f9 rappresenta il proprio paese.\nIl 7 maggio di ogni anno, invece, si festeggia San Francesco da Paola. La mattina si svolge la tradizionale fiera annuale, mentre nel pomeriggio si attua la celebrazione eucaristica, seguita da un corteo processionale, durante il quale il santo viene trasportato lungo le vie del paese. Nella stessa giornata viene intrapresa una tradizione locale molto antica, legata a un rito arboreo di carattere pagano: la \"Pi\u00f2ca\". Enormi esemplari di Pino d'Aleppo vengono trasportati a forza d'uomo o con l'ausilio (da pochi anni) di mezzi a motore agricoli in tutto il paese, accompagnati dalla musica popolare di suonatori locali di zampogna, organetto, fisarmonica e tamburello e con i gustosi prodotti tipici di Albidona (salumi, formaggi, vino locale). La festa si diparte per tutto il paese, dove altri gruppi di suonatori intraprendono gli stessi suggestivi accompagnamenti musicali. Solitamente nella serata della festa di San Francesco le \"pioche\" vengono innalzate nei punti pi\u00f9 ampi del paese, sorretti da fascine e piccoli legnetti.\nL'8 maggio si festeggia il Santo patrono. Nella mattinata si svolge la celebrazione eucaristica, seguita dalla prima parte della processione, accompagnata dalla musica della banda musicale o di suonatori locali di zampogna e da donne in costume tradizionale che trasportano i \"cinti\" (suggestivi contenitori per misure agricole decorati con omaggi floreali o candele), tra cui \"\"u mi\u00e8nz\u00eb t\u00f9mm\u00efn\u00eb\" (mezzo tomolo), ancora usato come unit\u00e0 di misura in agricoltura, soprattutto per misurare cereali quali orzo e grano, che rappresentano la forma pi\u00f9 comune di coltivazione terriera nel territorio. In questa prima parte del corteo processionale si trasporta l'imponente statua lignea di San Michele dalla Chiesa Madre al quartiere nuovo (\"Piano Giumenta\"), arrestandosi in Piazza S. Rocco.\nNel primo pomeriggio si riprende la processione, che raggiunge tutto il centro storico, fino a ritornare nella piccola piazzetta antistante al vestibolo della Chiesa nel tardo pomeriggio. Qui si svolge il tradizionale \"incanto\"\", un'asta di prodotti tipici, animali o manufatti artistici dedicati al santo offerti da alcuni devoti; i soldi ricavati saranno poi destinati alle spese sostenute per allestire la festa. Terminato l'incanto nella prima serata, vengono effettuati i suggestivi fuochi pirotecnici.\nNella notte, dopo gli spettacoli musicali allestiti grazie alle offerte della festa, vengono finalmente incendiate le maestose \"Pi\u00f2che\", il tutto accompagnato con la musica di strumenti musicali popolari, prodotti tipici e il buon vino; la festa, spesso, si inoltra anche fino alla tarda notte o la prima mattinata.\nFesta di Sant'Antonio da Padova e la \"\"Ndinna\" (albero della cuccagna).\nLa festa di Sant'Antonio da Padova si svolge il 13 giugno di ogni anno. \u00c8 la festa pi\u00f9 sentita dagli albidonesi dopo quella del Santo patrono San Michele, in quanto \u00e8 molto ricca di tradizioni popolari alquanto arcaiche e la devozione verso il santo portoghese \u00e8 molto forte.\nIl rito religioso \u00e8 affine a quello del patrono, in quanto la mattina si tiene la celebrazione liturgica, seguita dalla processione, nella quale il santo di Padova viene trasportato per tutto il paese a forza di braccia; al rientro del santo nell'omonima chiesa, in piazza Convento, termina il culto religioso.Nel pomeriggio si ha il momento pi\u00f9 atteso dell'anno: la Ndinna (albero della cuccagna). Si tratta di un albero di abete, che viene acquistato, grazie al denaro ricavato dalla festa o alle offerte di alcuni devoti, dai comuni vicini di Alessandria del Carretto o Terranova del Pollino, i cui boschi di alta montagna sono ricchi di questo magnifico esemplare arboreo. Qualche giorno prima della festa di Sant'Antonio, l'abete viene trasportato da un corteo di albidonesi per le vie principali del paese, accompagnato dal suggestivo suono di organetti, tamburelli e zampogne e viene posto in via Armando Diaz, attigua a Piazza Convento.\nNella festa di Sant'Antonio la \"Ndinna\" viene innalzata nella citata piazza, dopo essere stata addobbata nella cima con prodotti tipici (uova, vino locale, fichi secchi, \"taralli\", formaggio) e a volte con animali vivi (galli, agnelli, capretti). Dopo di che inizia l'ambita scalata dell'albero ad opera di alcuni giovani albidonesi, che cercano di raggiungere la cima dell'albero (assicurati delle dovute precauzioni di sicurezza), per gustare i suoi buoni prodotti, lanciare dall'alto (circa 15-20 metri) uova o fichi, nel tentativo di colpire qualche sfortunato spettatore e diventare il protagonista assoluto della festa di Sant'Antonio. Quando il coraggioso scalatore raggiunge la cima si assiste a scene molto divertenti, perch\u00e9 la gente gremita cerca di spostarsi in zone protette, al fine di evitare qualche tuorlo d'uovo sul vestito indossato per la festa. Dopo la scalata di diversi concorrenti, la \"Ndinna\"\" viene calata e viene trasportata per il paese nel suo rifugio, perch\u00e9 sar\u00e0 utilizzata ancora l'anno seguente.\nIn passato l'abete veniva anche unto con oli o sapone, al fine di renderlo pi\u00f9 scivoloso e meno facilmente scalabile; questa usanza \u00e8 stata per\u00f2 ormai eliminata.\nLa festa si conclude nella tarda serata con uno spettacolo musicale finanziato dalle offerte ricavate dalla festa.\nFesta della Madonna del Cafaro.\nOgni anno, nella data del 15 agosto \u2013 ricordata dalla Chiesa come festa dell'Assunzione di Maria - la Badia del Cafaro diventa luogo di una particolare festa popolare che unisce sacro e profano e attrae tutta la popolazione di Albidona e dei paesi vicini, cos\u00ec devota da avere nel tempo donato alla Madonna monili d'oro, soldi e oggetti preziosi che costituiscono un tesoretto esistente e ben conservato da un apposito comitato del paese. Il tesoro viene esposto soltanto nel giorno della festa, ornando la statua.\nLa festa della Madonna il 15 agosto di ogni anno inizia con lo spostamento della statua dalla sua nicchia a uno spazio centrale pi\u00f9 vicino all'assemblea e accessibile per la devozione dei fedeli che toccano la Madonna, pregano e lasciano ex voto.\nSeguono la celebrazione della messa e una piccola processione che porta la statua adorna del suo tesoro lungo i sentieri delle campagne circostanti per invocare fertilit\u00e0 e buona annata. Poi la Madonna viene posta davanti alla chiesa (forse per restituirle il suo ruolo di Vergine Portinaia) e sul sagrato vengono messi all\"incanto\" prodotti della terra e manufatti artigianali offerti dai fedeli, i cui proventi vanno a favore delle necessit\u00e0 di manutenzione e conservazione della Badia.\nCultura.\nIstruzione.\nScuole.\nLe scuole presenti ad Albidona sono 3:\nAppartengono tutte all'istituto comprensivo \"Corrado Alvaro\" di Trebisacce.\nCucina.\nLa cucina albidonese, pur essendo fortemente radicata nella tradizione calabro-lucana, presenta inoltre suoi tratti tipici o, comunque, rivisitazioni caratteristiche di pietanze della cultura gastronomica del suo comprensorio. Si tratta di una cucina semplice, caratterizzata tuttavia dalla presenza di sapori forti.\nA far da padrone \u00e8 certamente il maiale, che da sempre rappresenta un cardine della gastronomia albidonese. Esso era considerato un simbolo della certezza del futuro, visti i molteplici utilizzi che ne potevano derivare, a garanzia di tutto l\u2019anno. Il suo allevamento in ambito familiare e la sua macellazione nel periodo invernale ancora oggi \u00e8 una costante in tutte le famiglie albidonesi.\nDalla macellazione dei suini derivano vari prodotti, la maggior parte dei quali conservati per i periodi successivi: il prosciutto crudo (\"u pres\u00f9tt\"), la soppressata (\"a\" \"spers\u00e0t\u00eb\"), il capicollo (\"u chipiccu\u00f2ll\"), la pancetta (\"a surr\"), il lardo (\"u sag\u00e0t\u00eb\"), il guanciale (\"u vicchigu\u00e0r\u00eb\"), le costolette (\"u cu\u00f2st\"), che unito alla \"scorza\" e conservato in salamoia diventa \"a ngantar\u00e0t\u00eb\", le cotiche (\"a sc\u00f2rz\"), la \"gelatina\" (carne della testa, cotenna, aceto, aglio, alloro e peperoncino), lo strutto (\"a nzugn\").\nMerita una descrizione pi\u00f9 dettagliata la salsiccia, che viene prodotta in varie specie: a \"sazizza bon\u00eb\" (formata da carne di prima qualit\u00e0, ricavata dal filetto e dalla spalla), a \"sazizza grass\" (ricavata da carne magra e grassa), a \"sazzizz\u2019i cap\u00eb\" (con la carne spolpata della testa del maiale), a \"sazizz\u2019i cor\u00eb\" (formata dalle parti di cuore bollito e altre porzioni meno nobili), a \"nnugli\u00eb\" (costituita da pezzi di cotenna, carne grassa, lingua e pezzi di intestino, consumata principalmente arrostita).\nAlcuni derivati invece vengono consumati subito dopo la macellazione: il rene (\"grugn\u00f2n\u00eb\") bollito con i \"fr\u00ectt\u00ebl\u00eb\" (ciccioli), il sanguinaccio (utilizzato anche per farne un dolce insieme al cioccolato), il fegato fritto, i polmoni, il cervello.\nOltre al maiale, fanno parte della tradizione culinaria anche altri animali d\u2019allevamento. Da alcuni di essi derivano soprattutto particolari formaggi: il cacioricotta (\"u casiricott\"), il formaggio stagionato con i vermi (\"u cu\u00e0s\u00eb chimmis\u00e0t\u00eb\"), la ricotta fresca.\nOvviamente trovano importante spazio i cereali, con i loro derivati, da cui soprattutto le famiglie contadine producevano le farine (nei mulini del territorio).\nIn passato, durante l\u2019inverno, era comune sulle tavole la polenta (\"a frasc\u00e0tigu\u00eb\"), cucinata con i fagioli rossi, con la salsiccia o con le uova sode.\nE poi il pane, prodotto ancora oggi spesso in ambito familiare grazie ai forni a legna di cui dispone quasi ogni famiglia, mantenendo la tradizione del lievito madre scambiato di casa in casa (\"u lev\u00e0t\u00eb\"), simbolo vetusto di condivisione e senso di comunit\u00e0. Esso veniva utilizzato spesso per arricchire le pietanze pi\u00f9 povere dal punto di vista nutrizionale, offrendo un contributo energetico importante: le zuppe (\"pan\u00eb da sutt, cucuzz e fas\u00f9gu\u00eb; a fav\u00eb cu llu pan\u00eb da s\u00f9tt\"; \"u fas\u00f9gu\u00eb cu llu pan\u00eb da s\u00f9tt\"), la tipica lic\u00f9rda (con uova, cipolla e pomodoro), le fette di pane abbrustolite con l\u2019olio o le olive nere (\"a fgella russ\").\nSenza dimenticare la pasta, rappresentata da:\nPoi la pizza (\"pitta)\", cotta in forno poco prima del pane soprattutto per testare la temperatura del forno (da qui il nome \"pitta provafu\u00f2rn\u00eb\"), in varie forme: \"pitta gusci\"; \"pitt cu lla pimmad\u00f2r\u00eb\" (con pomodori, peperoni e aglio); \"pitt cu gli fr\u00ectt\u00ebl\u00eb\" (con i ciccioli). E infine le \"frese\" (friselle), condite con pomodoro, olio, sale e origano.\nI dolci sono rappresentati soprattutto da quelli preparati durante le festivit\u00e0: a Pasqua dominano la \u201ccullura\u201d e i \u201cpizzu\u00f2gh\u00eb\u201d (consumati anche e soprattutto con pietanze salate), i nghi\u00f9s\u00eb (calzoni ripieni con bieta, spinaci o ricotta); a Natale le fritture (crispell, chinnarichigu\u00eb, frascegli\u00eb, chinil\u00e8tt).\nTra le pietanze tipiche, consumate spesso come piatti unici e in passato conservate nel fazzoletto (\"u miccuat\u00f9r\u00eb\") o nella \u201c\"tipan\u00e8ll\"\u201d durante i lavori nei campi, come la mietitura o la raccolta delle olive, si ricordano:\nLa conservazione di prodotti della terra ha da sempre rappresentato, inoltre, un importante fonte di sostentamento, non solo immediata: si pensi alle \u201c\"serte\"\u201d di pomodori (anche quelli invernali, detti \"vern\u00ecl\u00eb\") o di peperoni (\"chingar\u00eccchj\u00eb\"), appesi sulla pertica (\"v\u00ecrigh\u00eb)\". Senza dimenticare la frutta essiccata (soprattutto pere e fichi).\nInfine, i sottoli e i sottaceti, con funghi moretti (\"pisciac\u00e0n\u00eb\") o melanzane (\"a scap\u00e8c\u00eb\").\nSalame crudo di Albidona.\nAlbidona vanta uno dei prodotti tipici riconosciuti a livello nazionale nella lista dei Prodotti agroalimentari tradizionali calabresi: il salame crudo di Albidona.\nIl prodotto \u00e8 chiamato in dialetto albidonese sazizza, un insaccato di carne di maiale di forma allungata (15\u201325\u00a0cm), reso leggermente piccante dall'aggiunta di pepe nero e pepe rosso.\nViene prodotto nella stagione invernale (da dicembre a febbraio), quando avviene la macellazione dei maiali, allevati durante l'anno, soprattutto in ambito familiare. I suini vengono sezionati e si selezionano le diverse parti destinate a vari utilizzi (prosciutto stagionato crudo, \"capicollo\", \"boccolaro\").\nLa carne destinata a diventare salame viene impastata con sale, pepe nero e rosso e poi gli intestini dello stesso maiale vengono utilizzati per contenere la carne impastata che, stagionata, diventer\u00e0 salame.\nPu\u00f2 essere consumato subito dopo la preparazione (\"saz\u00eczza 'rr\u00efst\u00f9t\u00eb\" = salsiccia arrostita sulla brace) o dopo circa un mese da quando viene posto sulla pertica (\"a vir\u00efgh\u00eb\") ed \u00e8 detta \"saz\u00eczza cer\u00f2s\u00eb\", ma pu\u00f2 essere destinata al consumo anche dopo un tempo pi\u00f9 prolungato di stagionatura (\"saz\u00eczza t\u00f2st\u00eb\").\nInfrastrutture e trasporti.\nStrade.\nIl comune di Albidona \u00e8 collegato ai paesi limitrofi (Alessandria del Carretto e Trebisacce) tramite la strada provinciale 153, il cui tratto Albidona-Trebisacce \u00e8 stato costruito negli anni quaranta, mentre il tratto Albidona-Alessandria del Carretto \u00e8 di pi\u00f9 recente costruzione (anni sessanta).\nLa strada provinciale 153 si imbocca, nei pressi del quartiere \"Pagliara\" (o \"Bivio di Albidona\" o, nel gergo albidonese, \"Ponte\") del comune di Trebisacce, nella strada statale 106 Jonica, che apre i collegamenti con la Basilicata orientale e la Puglia meridionale e con tutta la Calabria Jonica.\nInoltre, un breve tratto della SS 106 attraversa l'appendice litoranea del territorio albidonese, in localit\u00e0 \"Piana della Torre\" o \"Piana di Albidona\", dove \u00e8 presente uno svincolo (Marina di Albidona) con il quale ci si immette nella strada interpoderale che conduce alla Torre di Albidona e raggiunge la SP 153, in zona \"Puzzoianni\".\nCon la costruzione del terzo megalotto della nuova SS 106, essa attraverser\u00e0 il territorio albidonese per un tratto pi\u00f9 esteso, poich\u00e9 pi\u00f9 discosta dal litorale rispetto all'odierno tracciato. Il progetto prevedeva in prima istanza anche uno svincolo per Albidona, direttamente imboccato dalla SP 153, tuttavia in seconda istanza \u00e8 stato annullato.\nIl tratto Albidona-Alessandria della SP 153 \u00e8 collegato, invece, con la SP 154 (Serre di Tagliamano-Castroregio-Amendolara) e con diverse strade interpoderali, che raggiungono i comuni calabresi di Plataci, San Lorenzo Bellizzi, la frazione Farneta (dalla quale si raggiunge la strada statale 481 della Valle del Ferro) e i comuni lucani di Terranova del Pollino e San Paolo Albanese, aprendo l'accesso al Pollino orientale.\nFerrovie.\nLa stazione ferroviaria pi\u00f9 vicina si trova a Trebisacce, a 12\u00a0km di distanza, raggiungibile tramite la Strada Provinciale 153; essa, appartenente alla Ferrovia Jonica \u00e8 gestita da RFI e si trova al 107\u00ba Km da Taranto.\nIn passato, la stazione ferroviaria che serviva ufficialmente il comune di Albidona era quella di Piana Della Torre, in territorio di Trebisacce, posta al chilometro 102+840 da Taranto. Essa \u00e8 ormai soppressa da molti anni.\nAmministrazione.\nSegue un elenco delle amministrazioni locali.\nSport.\nCalcio.\nIl piccolo paese di Albidona, nonostante l'esigua presenza di risorse e attrattive per i giovani, detiene una squadra di calcio, l'A.S.D. Nuova Albidona, nata dalle ceneri dell'A.S.D. F.C. Albidona, gi\u00e0 fondata nel 1983 con il nome di Polisportiva Albidona, che milit\u00f2 dal 2008 al 2012 in Prima categoria.\nLa squadra ha a disposizione per gli incontri un Campo Sportivo Comunale, posto al decimo chilometro della provinciale Trebisacce-Albidona, quasi all'entrata del paese, a un centinaio di metri dal cimitero. Si tratta di un campo in terra battuta costruito negli anni settanta, con dimensioni regolamentari (95x50\u00a0m), modernizzato e regolarizzato per categorie dilettantistiche a livello regionale solo da pochi anni, e possiede, solo lungo la curva nord-occidentale, limitati spalti in cemento non coperti; la tribuna nord-orientale \u00e8 priva di spalti, ma \u00e8 divisa in due ambienti (divisi da una lunga inferriata e cancellate), utilizzati rispettivamente dal pubblico locale l'uno e dal pubblico ospite l'altro.\nGiardini comunali.\nAll'entrata del paese, lungo la provinciale Trebisacce-Albidona, si trova un suggestivo Giardino Comunale, costruito negli anni ottanta dal \"Consorzio di Bonifica del Ferro e dello Sparviero\", su incentivo comunale.\nEsso \u00e8 dotato di un ampio spazio verde, costituito da un'innumerevole variet\u00e0 di specie arboree. Il giardino, corredato di sentieri con panchine e spazi di sosta pavimentati in pietra locale, contiene uno spazio giochi per i bambini, un campetto in erba sintetica adibito per calcetto e tennis (circondato da reti di sicurezza e dotato di illuminazione), due campetti di bocce e una fontana erogante acqua potabile.\nIl suggestivo spazio verde rappresenta una delle attrattive pi\u00f9 riuscite e utili ad Albidona, in quanto adibito dai giovani e dagli adulti per l'intrattenimento sportivo e i passatempi pomeridiani e serali durante tutto l'anno."}
{"id": "32911", "revid": "15756", "url": "https://it.wikipedia.org/wiki?curid=32911", "title": "Alessandria del Carretto", "text": "Alessandria del Carretto \u00e8 un comune italiano di abitanti della provincia di Cosenza.\nIl suo territorio confina con quello dei comuni di Albidona, Castroregio, Cerchiara, Oriolo, Plataci, San Lorenzo Bellizzi, San Paolo Albanese, Terranova del Pollino. Fa parte del parco nazionale del Pollino, del quale \u00e8 il comune pi\u00f9 alto, essendo situato a 1000 metri s.l.m.. Alessandria del Carretto fa parte dell'associazione Borghi autentici d'Italia.\nStoria.\nUn\u2019antica pergamena (1193) redatta in greco e tradotta poi in latino (1277) \u00e8 il documento pi\u00f9 antico relativo all\u2019attuale territorio di Alessandria del Carretto. Si tratta di una donazione di terreni, di cui sono riportati i confini, ad un monastero preesistente. Tuttavia, la storia di Alessandria del Carretto per come la conosciamo va ricercata nel XVII sec a partire da Oriolo, infatti \u00e8 proprio da l\u00ec che il borgo trova la sua origine. Nel 1553 Marcello Pignone divenne barone di Oriolo, successivamente nel 1558 ottenne anche il titolo di barone. Dal matrimonio tra Marcello e Fulvia Lignano Gattinara di Castro nacque Alfonso, 2\u00ba marchese di Oriolo, che spos\u00f2 nel 1580 Costanza di Sangro del Carretto, figlia ed erede di Ippolita dei marchesi del Finale; i loro discendenti adottarono il doppio cognome Pignone del Carretto. Nel 1583 mor\u00ec Alfonso del Carretto e i titoli passarono ad Alessandro, nel 1633, su un insediamento preesistente, fond\u00f2 Alessandria del Carretto della quale divenne il 1\u00ba principe, probabilmente con l'intento di aumentare i terreni coltivabili e quindi le produzioni cerealicole.\nFeste tradizionali.\nFesta della Pit\u00eb e del patrono Sant'Alessandro P.M..\nLa tradizione orale alessandrina riporta che la Festa dell'Abete ebbe inizio nel '600, quando un boscaiolo, dopo aver abbattuto un abete bianco, trov\u00f2 all'interno del tronco l'immagine di Sant'Alessandro Papa Martire, morto decapitato.\nDa quel giorno, ogni anno, l'ultima domenica di aprile e il tre maggio, ad Alessandria del Carretto si svolge un secolare momento comunitario scandito da lavori preparatori, riti collettivi, cerimonie religiose e momenti spettacolari.\nLa partecipazione della comunit\u00e0 \u00e8 totale e diverse generazioni di alessandrini dedicano al loro Santo patrono un abete bianco: esso viene ritualmente scisso in due parti: il tronco e la cima che sono trasportati, a forza di braccia, fin dentro al centro abitato, dove verranno ricomposti e innalzati, scalati e riabbattuti.\nIntorno all'albero si ristabilisce l'identit\u00e0 culturale di una comunit\u00e0 e il suo senso di appartenenza al territorio. La Festa della Pit\u00eb \u00e8 un evento festivo che dura per circa un mese e prevede eventi rituali ripetuti annualmente per celebrare i simboli della comunit\u00e0.\nPossiamo divere la Festa della Pit\u00eb in diverse giornate:\nIl carattere di straordinariet\u00e0 della festa, ci\u00f2 che infine costituisce il senso e il motivo della sua ripetizione efficace, proviene dalla scelta di voler riutilizzare i soliti simboli per continuare a reinventarsi come individui storici e sociali.La festa dell'abete, tuttavia, veicola, oltre ai valori dettati dalla tradizione culturale locale, anche quelli contemporanei della tolleranza culturale ed \u00e8 divenuto un momento di riflessione per la comunit\u00e0 che, ridotta e geograficamente frammentata, include l'alterit\u00e0 e la fuoriuscita ragionevole dalle regole tradizionali a salvaguardia della propria possibilit\u00e0 d'esistenza. Infatti, se prima le donne apparivano nella festa soltanto all\u2019arrivo della \u201cpite\u201d alla Difisella, durante i momenti festivi di carattere religioso e quando la festa era finalmente in paese, oggi la presenza femminile \u00e8 accertata, in maniera attiva, come durante la fase del trasporto dell\u2019albero. Se, inoltre, precedentemente la presenza dei \u201cforestieri\u201d era quasi osteggiata nelle fasi rituali della festa mentre veniva tollerata e favorita soltanto durante i momenti religiosi e ludici come quello della scalata della \u201cpita\u201d, oggi i \u201cforestieri\u201d sono addirittura invitati ad assistere alla festa e a partecipare anche attivamente a quasi tutte le varie fasi festive.\nRadicazioni.\nRadicazioni, festival delle culture tradizionali, ogni anno ha luogo dal 20 al 22 agosto. Radicazioni \u00e8 organizzato dall'Associazione Culturale \"Francesco Vuodo-Till\u00eb Till\u00eb\"; La prima edizione si \u00e8 tenuta nel 2003 ed ogni anno si \u00e8 ripetuto ad eccezione del 2015, anno nel quale per vari motivi non si \u00e8 tenuto. Questo festival viene articolato in 3 giornate nelle quali le strade del paese vengono animate da gruppi musicali di vario genere, artisti di strada, bancarelle di prodotti artigianali come, per esempio, gioielli fatti interamente a mano, spettacoli di intrattenimento per grandi e piccini, dibattiti di vario genere e, durante le ore serali, vengono tenuti concerti di musica tradizionale, popolare e non solo. L'associazione organizza anche uno stand per la distribuzione di vino locale, birra e panini di vario genere. Radicazioni attira nel piccolo borgo centinaia, migliaia di turisti in cerca di divertimento e svago che, insieme agli alessandrini, portano fervore per le strade e per i vicoli del paese. L'associazione culturale negli ultimi anni ha, inoltre, organizzato un evento invernale: \"Iam\u00eb 'nni suen\u00eb\" finalizzato ad un autofinanziamento per il festival dell'anno successivo. Questo si \u00e8 tenuto gli ultimi 3 giorni di dicembre completato con un veglione di attesa dell'anno venturo, anche questo evento annuale \u00e8 vivacizzato da canti e balli delle varia tradizioni italiane e non solo.\nCarnevale Tradizionale.\nQuesta tradizione risale alle origini del borgo, tramandata di generazione in generazione fino ai giorni nostri. Il carnevale alessandrino \u00e8 un misto di tradizioni e leggende, di sacro e profano che si articola dall'unione e dal contemporaneo scontro di diverse maschere.\nI Pol\u00ebc\u00ebn\u00ebll\u00eb Bi\u00ebll\u00eb.\nLa figura dei Belli incarna l'apollineo, l'impulso della bellezza, la primavera.\"La maschera dei Belli rappresenta un'esperienza catartica, mostra il sublime e il divino. Il loro scopo \u00e8 quello di riuscire a proiettare la realt\u00e0 in un mondo fantastico che popola i sogni degli uomini, di creare un incantesimo tra la folla, un mondo magico e meraviglioso\" (G.Sole). La maschera dei beli era legata a determinate famiglie di Alessandria che tramandavano l'arte del vestirsi e del ballo di padre in figlio. Il vestiario di questa maschera \u00e8 complesso: il copricapo, la maschera lignea e lo \"scriazzo\" sono di propriet\u00e0 del pulcinella, mentre il resto dell'abbigliamento \u00e8 prestato per l'occasione, solitamente dalla famiglia alla quale il pulcinella \u00e8 legato da un vincolo sentimentale. Ogni parte del corpo deve essere celata al pubblico. In passato, questa maschera era indossata dal promesso sposo e quindi molte parti del costume appartenevano alla famiglia della futura sposa: scialli e fazzoletti di seta antica, non mancavano, inoltre, in alcuni casi monili in oro. Le maschere belle trasmettono soggezione e inquietudine a chi le guarda. Il corteo \u00e8 organizzato in modo militaresco. Guidati dalla figura \"du g\u00ebgand\u00eb\u201d, la maschera pi\u00f9 alta e bella, il quale raduna tutti gli altri belli, si muovono in corteo una fila per due saltellando e tenendosi l'una a l'altra dal mignolo verso la casa della sposa. Il corteo \u00e8 accompagnato da vari suonatori ed, in particolare, un suonatore di surdulina. Una volta radunato tutto il corteo le maschere si dirigono in punti strategici del paese, il suono del campanaccio indica il loro arrivo, campanaccio che viene reso muto durante il ballo. La danza dei belli \u00e8 una tarantella posata e lenta, i passi sono ben legati al terreno e in alcuni momenti della danza la terra viene percossa, quasi a volerla risvegliare. \"U scriazz\u00eb\" \u00e8 l\u2019unico oggetto che permette le maschere di entrare in contatto fisico con la gente, i pon-pon posti all'estremit\u00e0 dello stesso sfiorano le teste, \u201cinfilzano\" i cappelli degli uomini che poi vengono portati in giro per la piazza, tutto in segno di buon augurio. All'imbrunire i Belli si levano la maschera lignea facendosi riconoscere alla comunit\u00e0, la divinit\u00e0 si mescola all'uomo. Con il viso scoperto si iniziano le serenate di buon augurio alle famiglie che in precedenza hanno donato in prestito le parti del vestiario.\nL'Urs\u00eb.\nL\u2019Urs\u00eb, un uomo robusto camuffato da animale con caratteristiche ed elementi che ne esasperano le fattezze brutali. Il volto annerito dalla fuliggine, il corpo ricoperto da pi\u00f9 strati di pelli di capra, con in testa vistose corna di caprone. Alla cintura sono attaccati dei grossi campanacci ed \u00e8 legato a pesanti catene: \u201cI kemastr\u00eb\". Veniva trascinato e rincorso per le vie del paese da alcuni cacciatori. L'Urse rappresenta la forza oscura della natura, del bosco, l'entit\u00e0 mostruosa che va domata. Si avvicina con modi violenti alle persone cercando di mettere terrore, alcune volte sfugge al controllo dei cacciatori e raggiunto viene dileggiato e bastonato sulle spalle, cadendo a terra finge di essere morto ma dopo poco si rialza e ricomincia il caos. Dopo vari cicli l'uomo animale viene allontanato dal perimetro conosciuto della comunit\u00e0 e con esso tutto quello che la comunit\u00e0 teme e che lo stesso Urs\u00eb rappresenta.\nCoremm\u00eb.\nL'Incarnazione della Quaresima, figura che indica la fine del periodo carnevalesco, veste le sembianze di una vecchia cenciosa, gobbuta e zoppicante, indossa l'abito nero del lutto con viso tinto dal nero fumo. Questa figura entrava in scena il marted\u00ec grasso, ultimo giorno dei festeggiamenti carnevaleschi. Gira tra la gente colpendo gli astanti alle gambe con un grosso fuso, nella cinta ha legato una grossa forbice da tosatura con la quale mima il taglio del filo raccolto nel fuso. Alla vista di questa maschera le persone gridano: \"Coremm\u00e9 a ped\u00eb toart\u00eb chi ci faij\u00eb devant\u00eb e st\u00eb port\u00eb?\u201d e lei risponde: \"Ci mang\u00eb e ci viv\u00eb e c songh\u00eb u matin\u00eb\". (Quaresima la zoppa, che cosa ci fai davanti a questa porta? Ci mangio e ci bevo e ci suono il mattino). All'imbrunire alcuni uomini sparavano con i fucili in aria, speram\u00eb e Coremm\u00eb.. spariamo la Quaresima. Gli spari ponevano fine al carnevale.\nI Pol\u00ebc\u00ebn\u00ebll\u00eb Brutt\u00eb o laj\u00ebd\u00eb.\nI brutti sono la controparte dei belli, rappresentano la disorganizzazione, il caos, il frastuono, il dionisiaco. Il corteo dei brutti era in passato accompagnato dalle zampogne a chiave, il loro ballo era disordinato, stereotipava movimenti grotteschi. Entravano in scena appena i belli andavano via, le due figure non entravano mai in contatto n\u00e9 visivo e n\u00e9 fisico, in realt\u00e0 le due figure sono indissociabili, l\u2019una si caratterizza in modo da contraddire l'altra. I brutti vestono con panni vecchi, stracci, il viso tinto di fuliggine o coperto di stracci a uso di maschera. Camminano curvi come fossero storpi scatenano lo scompiglio e la paura degli spettatori, riempiono l'area di polvere e grida. La messa in scena dei Belli e Brutti \u00e8 una lotta rituale, tra la ricchezza e la povert\u00e0, tra la primavera e l\u2019inverno, tra la luce ed il buio, tra l'ordine ed il disordine.\nLuoghi di interesse.\nChiesa Madre di Sant\u2019Alessandro P.M..\nLa Chiesa Madre \u00e8 il fulcro centrale del borgo, contemporanea alla nascita di esso, \u00e8 stata edificata intorno al 1600. La facciata in stile misto \u00e8 in pietra viva e vi si trovano 3 portali ad arco a tutto sesto nella parte inferiore mentre in quella superiore abbiamo una monofora centrale affiancata da due nicchie. Nella parte sinistra si erge un campanile a base ottagonale. L\u2019interno \u00e8 costituito da tre navate decorate in stile neoclassico. Nelle navate laterali vi sono custodite le statue dei vari santi principali del paese. Nel corso dei secoli ha subito numerosi interventi di ristrutturazione, gli ultimi sono stati quelli del secondo dopoguerra e quelli alla fine degli anni \u201980 inizio \u201990.\nCappella di San Rocco.\nLa piccola Cappella di San Rocco \u00e8 situata all\u2019inizio del centro storico, \u00e8 costituita da una struttura a capanna molto sobria con la facciata in pietra viva. Sulla facciata principale abbiamo l\u2019ingresso costituito da un arco a tutto sesto, sormontato da una monofora. Sulla sommit\u00e0 abbiamo un piccolo campanile a vela. Degna di nota \u00e8 la piccola statuetta che si trova all\u2019interno della chiesa \u00e8 stata donata dall\u2019attuale parroco Don Yusti: la \u201cMadona Nera\u201d.\nMuseo Guido Chidichimo.\nIl museo Guido Chidichimo si trova nelle vicinanze dell\u2019orto botanico ed \u00e8 dedicato all\u2019omonimo cardio-chirurgo italiano. Nato ad Alessandria, morto il 2 settembre 1998 a Roma, ora riposa nel suo paese natio. La sua vita \u00e8 stata ricca di meriti e onorificenze scaturite dal suo grande impegno nel mondo della medicina. \u00c8 stato il primo medico italiano ed eseguire un intervento di cardiochirurgia a cuore aperto e nel corso della sua vita ha eseguito oltre 35.000 interventi di Chirurgia Generale e oltre 10.000 di Cardiologia Chirurgica a cuore aperto. \u00c8 stato, inoltre, autore di 250 pubblicazioni scientifiche in ambito di Chirurgia e di Cardio-angio-chirurgia.\nGuido Chidichimo ha lasciato tutto l\u2019arredo dello studio romano e tutto il materiale culturale e scientifico che lo componeva al paese natio e cos\u00ec, dopo la sua morte, l\u2019amministrazione comunale ha dato origine al Museo Guido Chidichimo dove si pu\u00f2 apprezzare la ricostruzione dello studio romano, con tanto di alcuni particolarissimi strumenti operatori, della sua ricca biblioteca, nonch\u00e9 quadri, attestazioni, riconoscimenti che ci guidano lungo il suo percorso medico e scientifico, da Pechino a Roma, da immagini con l\u2019on.Rita Levi Montalcini a quelle relative all\u2019incontro con Papa Paolo IV a Castel Gandolfo. Nel dicembre del 2000 l\u2019ospedale di Trebisacce \u00e8 stato dedicato all'illustre Guido Chidichimo.\nMuseo del Lupo.\nIl Museo del Lupo ad Alessandria del Carretto \u00e8 un punto di riferimento per chi visita il Parco Nazionale del Pollino. All'interno vi \u00e8 stato creato un percorso a pannelli sulla vita, l'ecologia e l'etologia del lupo e la storia del suo difficile rapporto con l'uomo. Il lupo \u00e8 il protagonista di questo museo ma insieme ad esso troviamo altri importanti elementi della fauna locale.\nPalazzo Chidichimo.\nIl Palazzo Chidichimo, costruito nel XVII secolo, \u00e8 una delle costruzioni pi\u00f9 antiche del borgo. Al momento della sua costruzione aveva un altro nome: Palazzo Pignone del Carretto perch\u00e9 dimora della famiglia dei Pignone fondatari del paese. Il palazzo Chidichimo, in realt\u00e0, \u00e8 composto da due grandi residenze. La principale \u00e8 una residenza privata, ristrutturata nei decenni passati, mantiene ancora il suo carattere originale soprattutto grazie alla muratura in pietra locale con facciate a vista. La residenza secondaria, invece, di propriet\u00e0 comunale, \u00e8 stata ristrutturata negli ultimi anni ed oggi \u00e8 sede di mostre e convegni vari.\nOrto Botanico \u201cDifisella\u201d.\nVoluto dall\u2019amministrazione comunale negli anni \u201890 \u00e8 ricco di flora nativa. L\u2019orto botanico offre un percorso sentieristico all\u2019interno di esso alla scoperta delle varie tipologie di fora che vi si trovano e anche per avere un momento di relax immergendosi nella natura. All\u2019interno di esso troviamo, inoltre, un parco giochi, un\u2019area pic-nic e vi \u00e8 anche il punto di raccolta dell\u2019acqua che viene distribuita in paese.\nCappella di Sant\u2019Elia.\nNella contrada \u201cSant\u2019Elia\u201d troviamo i resti dell\u2019omonima cappella costruita, probabilmente, intorno all\u2019anno 1000 da monaci bizantini. I monaci si stanziarono nella zona dove costruirono la Cappella, di culto bizantino, che poi divent\u00f2 l\u2019attuale contrada di \u201cSant\u2019Elia\u201d e, probabilmente, si stanziarono anche in quella che ora corrisponde alla contrada di \u201cMegliard\u201d, in queste due contrade troviamo le poche zone pianeggianti dei territori di Alessandria, che loro coltivarono per diversi anni. Anche nella contrada di \u201cMegliard\u201d vi sono dei resti di una struttura di epora ricuducibile, presumibilmente, a quella della Cappella. Tutt\u2019oggi nella Cappella di Sant\u2019Elia sono visibili dei resti di affreschi bizantini.\nCappella della Madonna delle Nevi.\nLa Cappella della Madonna delle Nevi, conosciuta anche come Madonna dello Sparviere, si trova in localit\u00e0 \"Bruscate\" ed \u00e8 stata costruita intorno agli anni '80. Annualmente, il 15 agosto vi si tiene una messa e la seguente processione. Nei pressi della Cappella, in localit\u00e0 \"Tappaiolo\" vi \u00e8 un laghetto artificiale, contemporaneo alla costruzione della Cappella, che con varie aree pic-nic offre possibilit\u00e0 di sosta.\nSociet\u00e0.\nEvoluzione demografica.\nA partire dall'Unit\u00e0 d'Italia il paese ha perso oltre 1.000 abitanti in poco meno di centocinquant'anni a causa di un forte flusso di emigrazione. Rappresenta il comune dell'Alto Ionio Cosentino con maggiore perdita di popolazione, visto che dal 1991 al 2008 essa si \u00e8 quasi dimezzata, e dal 2001 al 2007 ha fatto registrare un calo del 18,3%.\nL'evoluzione demografica del comune dal 2002 al 2011 (al 31 dicembre di ogni anno) \u00e8 la seguente:"}
{"id": "32912", "revid": "22416", "url": "https://it.wikipedia.org/wiki?curid=32912", "title": "Orotelli", "text": "Orotelli (\"Oroteddi\" in sardo) \u00e8 un comune italiano di abitanti della provincia di Nuoro, a circa dal capoluogo di provincia, nella storica subregione della Barbagia.\nConfina con i comuni di Bono, Benetutti, Bottida, Illorai, in provincia di Sassari, e Oniferi e Orani, nella stessa provincia di Nuoro.\nDal 2012 Orotelli \u00e8 entrato a far parte dell'associazione Borghi Autentici d'Italia.\nGeografia fisica.\nTerritorio.\nIl centro sorge su un altopiano caratterizzato da rocce granitiche di modeste dimensioni, in particolare tonaliti presenti soprattutto nella Serra d'Orotelli, a nord del centro abitato, con una graduale transizione a granodioriti monzogranitiche inequigranulari spostandosi verso sud. L'orografia segue una sinclinale che degrada in direzione nord-est/sud-ovest verso la piana di Ottana. A causa di questa particolare conformazione, l'abitato \u00e8 diviso in due nuclei separati da tale sinclinale: quello pi\u00f9 antico, col centro storico che si sviluppa attorno alla chiesa dedicata a San Giovanni Battista, e un rione nuovo, denominato \"Mussinzua\", iniziatosi a formare dagli anni trenta e tuttora in via di sviluppo verso nord in direzione della SS 129 per Nuoro.\nOrigini del nome.\nL'origine del toponimo si fa risalire a un probabile latifondista romano di nome \"Ortellius\". La pi\u00f9 antica documentazione che lo attesta si trova nel Condaghe di Santa Maria di Bonarcado (CSMB 177). Il toponimo \u00e8 presente anche nel Codex Diplomaticus Sardiniae, I 213/1, 215/2, risalente al 1139, in cui viene citato un \"vescovo di Ortilli\" di nome Ugone, che dona la chiesa di San Pietro in Ollin (l'odierna chiesa campestre San Pietro di Oddini) al Monastero di San Salvatore di Camaldoli. Orotelli \u00e8 stato sede temporanea del vescovo di Ottana nel XII secolo, come dimostrato dal fatto che il villaggio non viene mai citato nelle \"Rationes Decimarum Italiae, Sardinia\" del secolo XIV.\nStoria.\nIl centro risale al periodo nuragico, di cui vi sono varie testimonianze archeologiche, tra cui il piccolo nuraghe di C\u00e0lone (\"Nurache C\u00e0lone\" in sardo), sulla sommit\u00e0 della collina che domina l'ingresso al centro. Un altro nuraghe, con torre centrale e bastione trilobato e di dimensioni maggiori, riportato alla luce recentemente, \u00e8 situato all'interno del parco naturale \"Sa Serra\".\nNel Medioevo fece parte della curatoria di Dore appartenente al Giudicato di Torres, pass\u00f2 quindi al Giudicato di Arborea, e successivamente agli Aragonesi e nel 1617 fu incorporato nel Marchesato di Orani, passato ai De Silva ne segu\u00ec le vicissitudini fino al 1839, quando venne riscattato agli ultimi feudatari.\n\u00c8 possibile riconoscere diversi villaggi che furono abitati nel Medioevo per la presenza di numerose chiese campestri, quella di \"San Pietro di Oddini\", dall'omonimo villaggio Oddini, e la chiesa di \"Nostra Signora di Sinne\". Tra gli altri villaggi di cui ormai rimane la sola testimonianza nei toponimi, si ricordano: \"Arae\", \"Forolo\", \"Idili\", \"Miale\", \"Santu Chiricu\".\nLa tradizione orale tramanda un'antica leggenda secondo cui un pastore di un paese vicino avrebbe perduto il suo bestiame, e dopo una lunga ricerca l'abbia ritrovato ad abbeverarsi ad una fontana, denominata \"Iscathai\" (ora un rione di Orotelli). Il pastore, dinnanzi a quella fonte d'acqua, si trov\u00f2 meravigliato a tal punto da trasferirsi con la sua famiglia proprio nei pressi di questa, dando origine al primo nucleo abitativo.\nMonumenti e luoghi d'interesse.\nSiti archeologici.\nIl territorio \u00e8 disseminato da testimonianze archeologiche che risalgono al prenuragico, con il dolmen in localit\u00e0 \"Sinne\", al periodo nuragico appartengono i nuraghi \"Aeddos\",uno dei nuraghi pi\u00f9 belli e conservativi della provincia, e poi \"Athentu\", \"Calone\", \"Corcove\", \"Passarinu\", \"Sarcanai\". Le tombe dei giganti di \"Forolo\" e di \"Sa turre 'e su campanile\"\nSociet\u00e0.\nLingue e dialetti.\nLa variante del sardo parlata a Orotelli \u00e8 quella nuorese.\nTradizioni e folclore.\nInsieme a Mamoiada e Ottana, formano, con le tradizionali maschere carnevalesche, tutte e tre diverse tra loro, il Carnevale Barbaricino con inizio il 16 gennaio, con l'accensione del fuoco di Sant'Antonio fino al marted\u00ec grasso.\nLe maschere tipiche di Orotelli sono i \"thurpos\", ovvero i ciechi.\nCultura.\nLa biblioteca comunale \u00e8 intitolata al poeta Nunzio Cossu (Orotelli, 10 settembre 1915 \u2013 Roma, 22 dicembre 1971).\nInfrastrutture e trasporti.\nFerrovie.\nA nord-est dell'abitato \u00e8 situata la fermata di Orotelli, posta lungo la ferrovia Macomer-Nuoro e collegata ai due capolinea e ad altri centri intermedi dai treni dell'ARST."}
{"id": "32913", "revid": "367445", "url": "https://it.wikipedia.org/wiki?curid=32913", "title": "Altilia", "text": "Altilia (\"At\u00eclia\" in calabrese) \u00e8 un comune italiano di 687 abitanti della provincia di Cosenza in Calabria. Dista 35\u00a0km da Cosenza ed \u00e8 posto su un colle che si affaccia sul fiume Savuto. Il territorio, che comprende anche la frazione di Maione, a metri 479 s.l.m., si articola su un profilo altimetrico compreso tra 155 e 632 metri s.l.m.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "32914", "revid": "123683677", "url": "https://it.wikipedia.org/wiki?curid=32914", "title": "Altomonte", "text": "Altomonte (\"G\u00e0utumunti\" in calabrese) \u00e8 un comune italiano di abitanti della provincia di Cosenza in Calabria.\nGeografia fisica.\nAltomonte giace sopra un promontorio a circa . Il suo fertile territorio \u00e8 parte in pianura, bagnato dai fiumi Esaro, Grondi e Fiumicello e parte in collina con ampie vedute panoramiche. Dista circa da Cosenza e 32 da Castrovillari. Confina a settentrione con Lungro, a levante con Firmo, Castrovillari e San Lorenzo del Vallo, a mezzogiorno con Roggiano, Mottafollone e San Sosti, a ponente con San Donato di Ninea e Acquaformosa.\nLa superficie del territorio di Altomonte \u00e8 di circa di cui la maggior parte \u00e8 suscettibile di colture come grano, orzo, legumi e ortaggi, agrumi e frutteti. Vi abbondano uliveti e vigneti autoctoni producenti i vini balbini, \nStoria.\nLa cittadina si chiam\u00f2 dapprima Brahall, poi Bragalla, Antifluvius sino al 1343 ed infine Altomonte, per volere della regina Giovanna II di Napoli.\nAltomonte fu un feudo dapprima della potente famiglia dei Sangineto e poi del casato Sanseverino.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 161 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per la lavorazione delle terrecotte, caratterizzate da elementi popolari.\nl comune \u00e8 associato al club I borghi pi\u00f9 belli d'Italia."}
{"id": "32917", "revid": "37401", "url": "https://it.wikipedia.org/wiki?curid=32917", "title": "Amendolara", "text": "Amendolara (\"Minnu\u00e0re\" in dialetto locale) \u00e8 un comune italiano di abitanti della provincia di Cosenza in Calabria.\nGeografia fisica.\nLa citt\u00e0 \u00e8 situata su una serie di pianori che digradano verso il mare e l'abitato \u00e8 tradizionalmente diviso tra \"Paese\" e \"Marina\". Vi scorrono le fiumare Avena, Ferro e Straface.\nLa secca di Amendolara.\nLa secca, a circa 12 miglia da Amendolara Marina, possiede una profondit\u00e0 di soli 20 metri sotto il livello del mare. La secca, di notevole estensione, probabilmente corrisponde ai resti di un'antica isola, probabilmente sommersasi per erosione. Il tutto \u00e8 dimostrato da alcune carte antiche (XVII-XVIII sec.) che parlano di un isolotto, detto \"Monte Sardo\". Una leggenda e alcuni studi recenti vogliono che il Monte Sardo oramai sprofondato da alcuni secoli fosse stata l'Isola di Ogigia, ove la ninfa Calipso detenne Ulisse secondo l'Odissea di Omero.\nOrigini del nome.\nIl nome deriva probabilmente dal greco \"Amygdalaria\" ossia \"mandorlai\" per la ricca produzione di mandorle. Secondo altri invece il nome deriva dal nome di famiglia \"La Mendel\u00e8a\".\nStoria.\nUn insediamento degli Enotri dell'et\u00e0 del bronzo \u00e8 testimoniato da alcuni resti archeologici rinvenuti nel \"Rione Vecchio\". Nel VII secolo a.C. l'abitato si spost\u00f2 nella sottostante pianura, dove Epeo, il mitico costruttore del cavallo di Troia, avrebbe fondato la citt\u00e0 greca di Lagaria (resti in localit\u00e0 San Nicola).\nIn epoca romana esisteva una stazione di posta della via litoranea che ebbe probabilmente nome \"Statio ad Vicesimum\" (a venti miglia dalla citt\u00e0 di \"Thurii\") i cui resti (in particolare un sistema di cisterne per l'approvvigionamento idrico) sono stati rinvenuti nella zona dell'attuale \"masseria Lista\".\nDopo l'epoca romana vi furono fondate un'abbazia bizantina e quindi un'abbazia cistercense, mentre nel territorio sono presenti grotte eremitiche. Intorno al 1000 venne costruito il castello, che pass\u00f2 in successione a numerose famiglie nobili.\nNel XV secolo vi nacquero Pomponio Leto e Facio Patarino e nel XVI secolo si ebbero la costruzione del Convento Domenicano e della cosiddetta \"Torre Spaccata\"\nNel XIX secolo vi fu una massiccia emigrazione, soprattutto verso l'Argentina e l'Italia settentrionale. Dopo la prima guerra mondiale si ebbe una ripresa agricola e l'introduzione della coltura dei piselli. Il XX secolo vide un massiccio sviluppo edilizio e si ebbero i primi ritrovamenti archeologici.\nMonumenti e luoghi d'interesse.\nNei dintorni:\nSociet\u00e0.\nFeste tradizionali.\nLe feste ad Amendolara iniziano sin dalla terza settimana dell'anno, quando proprio la terza domenica si tengono i festeggiamenti di Sant'Antonio Abate: in mattinata, davanti alla cappella edificata in onore del santo, si organizza l'\"incanto\", \u00e8 un'asta i cui prodotti sono votivi per il santo, e il ricavato rimane in parrocchia. Particolare \u00e8 l'incanto delle corone di arance, che vengono pagate molti soldi dai fedeli al santo. Nel pomeriggio vi \u00e8 la processione del santo e a seguire la corsa dei cavalli e il Palio degli Asinelli.\nIl 19 marzo si festeggia il padre putativo del Signore, San Giuseppe. I festeggiamenti vengono fatti adiacenti alla cappella; le comitive dei giovani amendolaresi si riuniscono nello spazio circostante, e dopo aver fatto il visita al santo, assistono alla messa e ricevono la panettella (piccolo panino benedetto) da consumare insieme ad altri prodotti tipici, che le mamme e nonne amendolaresi sono pronte a tirar fuori per i loro figli.\nIl 24 marzo si festeggia la Madonna dell'Annunziata, sita nell'omonima cappella. I festeggiamenti avvengono di sera, quando un gruppo di fedeli parte, con una fiaccolata, dallo Scalo di Amendolara, e in concomitanza una lunga linea di candele parte dal Centro del paese. Il punto d'incontro, \u00e8 indubbiamente la cappella dell'Annunziata. Qui i fedeli accendono dei fuochi votivi davanti alla chiesetta di origini pagane, ma rifatta pi\u00f9 volte. \nL'ultimo venerd\u00ec e sabato di aprile per la festa del patrono, San Vincenzo Ferreri, vengono accesi i \"fucarazzi\", grandi fal\u00f2 in tutti i quartieri del centro storico.\nCultura.\nCucina.\nLa tradizione alimentare costituisce un forte richiamo turistico e culturale del posto. Contribuisce attivamente alla crescita socio-economica. La cucina \u00e8 semplice, genuina e trova la punta di diamante nell'utilizzazione degli ortaggi provenienti dalle campagne. La tradizione culinaria di Amendolara pone le proprie basi sulle risorse agro-colturali dell'Alto Jonio Cosentino, ed \u00e8 caratterizzata dall'uso di ingredienti base comuni con i paesi della Sibaritide. Le ricette si sono poi diversificate nei diversi luoghi sia a seconda dell'uso della famiglia sia a seconda del gusto personale.\nI primi piatti per eccellenza sono i \u201crascjcatilli\u201d, pasta fresca fatta con farina e acqua a forma di piccoli pezzi cavati con le dita e conditi con sugo di pomodoro fresco e basilico o con rag\u00f9 di agnello e una spolverata di peperoncino rosso piccante della zona. Molto prelibati sono anche i \u201cferrazuoli\u201d, pasta fresca a forma di bastoncini cavati con un ferro sottile e quadrangolare e conditi con rag\u00f9 meridionale di carne. Sono entrambi piatti della tradizione contadina, spesso arricchiti dal gusto intenso della ricotta stagionata e grattugiata in scaglie direttamente sopra il piatto al momento del servizio. La ricotta, di produzione artigianale, sostituiva negli anni cinquanta il formaggio utilizzato solo nelle \u201cgrandi feste\u201d. I meno abbienti erano soliti utilizzare \u201ca mullic\u201d, pane raffermo grattugiato e spadellato in poco olio extravergine di oliva insieme a polvere di peperoncino e a un trito d'aglio, che imprime ai piatti un gusto particolarmente delicato ma saporito nello stesso tempo.\nI dolci pi\u00f9 tipici del periodo di Natale sono i \u201ccrispi\u201d, grandi anelli che si possono degustare con zucchero a velo, fatti con farina di grano, acqua e lievito, fritti in olio extravergine di oliva a 170\u00a0\u00b0C, e i \u201ccannaricoli\u201d, grossi gnocchi fatti di farina, pepe nero, vino ed un pizzico di lievito, fritti nell'olio di oliva.\nNel periodo pasquale \u00e8 usanza comune preparare le \u201ccullure\u201d e i \u201cpastizzi\u201d. La \u201ccullura\u201d \u00e8 il pane pasquale, ha un significato originale di nuova vita, l'impasto \u00e8 fatto con farina, uova, cannella, semi di finocchio, strutto, sale e lievito, il tutto viene lavorato e modellato a forma di corona intrecciata nelle quali uova in numero sempre pari. I \u201cpastizzi\u201d sono tipici del periodo pasquale, sono degli pseudo calzoni fatti con farina, strutto, sale e pepe, ripieni di carne ed interiora di capretto, conditi con pepe, prezzemolo, aglio e rosolati in olio di oliva con l'aggiunta di salsiccia, cotti in forno. Negli ultimi anni si stanno sviluppando anche nuove proposte gastronomiche a base di mandorla (gelato artigianale in primis).\nEconomia.\nTurismo.\nA differenza di molte altre localit\u00e0 calabresi, che hanno una tradizione turistica acquisita gi\u00e0 da anni, Amendolara solo negli ultimi anni sta vivendo un certo sviluppo turistico con l'apertura di alberghi, punti di ritrovo, aree giochi per bambini e la rivalutazione del Centro storico e del lungomare. Il \"salto di qualit\u00e0\" a livello turistico \u00e8 rappresentato dalla promozione da 1 a 2 vele nella Guida Blu di Legambiente nel 2006. Per qualit\u00e0 di servizi di accoglienza, Amendolara si classifica al primo posto in Provincia di Cosenza e al secondo posto in Calabria dietro solo a Gioiosa Ionica, con un buon punteggio complessivo di 60,5/100 nella guida blu 2007 (il massimo ottenuto in Italia \u00e8 stato 75/100, mentre il minimo \u00e8 stato di 38/100). Per l'edizione 2008 Amendolara conferma il risultato delle due vele ottenuto nell'edizione 2007. Nel 2009 Amendolara ottiene tre vele.\nDagli anni novanta al 2003 la \"Goletta Verde\" di Legambiente ha fatto tappa ad Amendolara classificando il mare come \"non inquinato\". \nI rilevamenti sono stati effettuati ad Amendolara Marina. Il 10 maggio 2011 \u00e8 stata insignita della Bandiera Blu che \u00e8 stata riconfermata anche per l'anno 2012.\nSport.\nLa locale squadra calcistica era il Real Amendolara, militante nel calcio dilettantistico negli anni passati. Per motivi economici la squadra ha cessato di esistere, per\u00f2 nel 2013 \u00e8 stata rifondata con il nome di A.C. Amendolara, militante in Seconda Categoria girone A della Calabria.\nAltri progetti.\n https://channel45news.com/2019/06/incredibile-scoperta-rinvenuta-in-calabria-amendolara-cs/"}
{"id": "32918", "revid": "22416", "url": "https://it.wikipedia.org/wiki?curid=32918", "title": "Ortueri", "text": "Ortueri \u00e8 un comune italiano di abitanti della provincia di Nuoro in Sardegna.\nGeografia fisica.\nTerritorio.\nSituato nella Barbagia del Mandrolisai, il suo territorio presenta vigneti e ricche foreste di sughere e lecci. Il suo nome \u00e8 spesso legato ai manufatti in sughero, prestigiosi per l'originalit\u00e0 e l'abilit\u00e0 degli artigiani, e per la tessitura dell'orbace che viene usato nella confezione degli abiti tradizionali sardi.\nStoria.\nL'area fu abitata gi\u00e0 in epoca nuragica per la presenza sul territorio di alcuni nuraghi. Successivamente gli abitanti si stanziarono nelle localit\u00e0 \"Travi\" ed \"Alas Ruinas\" che erano state, in precedenza, colonie dei Romani; numerosi resti di epoca romana si ritrovano infatti nel territorio, come la pietra con epigrafe funeraria nella zona di \"Pedra Litterada\" che fino al 1932 presentava una grande necropoli.\nIl borgo attuale \u00e8 di origine medioevale. Fece parte della curatoria del Mandrolisai del giudicato di Arborea. Alla caduta del giudicato (1420) e del successivo Marchesato di Oristano (1478) pass\u00f2 sotto il dominio aragonese, e fu incorporato nell'Incontrada del Mandrolisai. L'intera Incontrada ottenne dal Re di Aragona di essere governata da un signore locale scelto tra i nativi del luogo mediante elezione. Nel 1716 entr\u00f2 a far parte della Contea di San Martino, feudo dei Valentino, ai quali il paese fu riscattato nel 1839 con la soppressione del sistema feudale.\nMonumenti e luoghi d'interesse.\nArchitetture religiose.\nLa chiesa parrocchiale di San Nicol\u00f2 con il suo maestoso campanile alto 38 metri, datata fra il XVIII e il XIX secolo, \u00e8 situata al centro dell'abitato.\nI festeggiamenti in onore del santo, che \u00e8 il patrono di Ortueri, si svolgono il 6 dicembre con processione, balli e cori tradizionali sardi.\nAltri festeggiamenti religiosi ricorrono la terza domenica di maggio per san Nicola di Bari, il 18 settembre per la festa della Madonna Addolorata e l'8 settembre per la festa di santa Maria a cui \u00e8 dedicata l'omonima chiesa.\nSiti archeologici.\nSono interessanti i siti archeologici di epoca romana, in particolare la piana di \"Prani e Laccos\", con sarcofagi che portano iscrizioni dedicate agli Dei Mani, e la zona di \"Pedra Litterada\" per i resti della necropoli.\nLuoghi di interesse naturalistico.\nDi particolare interesse naturalistico sono l'impervia punta di \"Pedrarba\", su cui svetta la roccia \"Sa conca 'e s'Isteddu\", ed il parco \"Mui Muscas\" con rigogliose sugherete, habitat naturale dell'asinello sardo che \u00e8 possibile avvistare in piena libert\u00e0.\nSociet\u00e0.\nEvoluzione demografica.\nSi \u00e8 notato un incremento della popolazione dovuto ad alcuni flussi migratori, non stanziali, provenienti dal nord Italia. Secondo alcuni sociologi trattasi per lo pi\u00f9 di flussi di ritorno spinti dal settore servizi (terziario soprattutto) da sempre fiore all'occhiello di tutto il Mandrolisai.\nLingue e dialetti.\nLa variante del sardo parlata ad Ortueri \u00e8 riconducibile alla Limba de mesania."}
{"id": "32919", "revid": "124947280", "url": "https://it.wikipedia.org/wiki?curid=32919", "title": "Aprigliano", "text": "Aprigliano \u00e8 un comune italiano sparso di abitanti della provincia di Cosenza in Calabria.\nGeografia fisica.\nAprigliano \u00e8 situato a da Cosenza sulla strada del lago Arvo, Strada Provinciale SP244; a dalla Sila (Quaresima); a dallo svincolo autostradale di Rogliano e a da quello di Cosenza, a dal Mar Tirreno (Falerna-Nocera Terinese) e a circa dall'aeroporto di Lamezia Terme.\nAprigliano \u00e8 uno dei comuni pi\u00f9 estesi della Sila. La maggior parte del territorio che si estende per circa ettari, si estende oltre i metri di altitudine, con tre vette pi\u00f9 alte: i monti Cardoneto (), Melillo () e Paganella ().\nI corsi d'acqua che interessano il comune di Aprigliano sono il fiume Crati, la sorgente Zumpo e i laghi Ampollino e Arvo; il fiume Crati, di lunghezza e un bacino di , \u00e8 il principale della regione. Nel territorio comunale di Aprigliano, in localit\u00e0 Spineto, a metri di altitudine s.l.m., vi \u00e8 inoltre la sorgente del fiume Savuto.\nStoria.\nLa storia di Aprigliano \u00e8 legata alla nascita dei casali di Cosenza e alla fuga dalla citt\u00e0 degli abitanti durante le invasioni saracene nel corso del 10. secolo. Lupo Protospata, infatti, ne assegna l\u2019origine alla invasione del 975. Decisamente diverse le conclusioni della critica pi\u00f9 recente che, utilizzando nuove fonti, fa risalire l\u2019origine dei casali al periodo romano.\nStando a quanto afferma Stanislao de Chiara sul giornale La Sinistra di Cosenza, anno XII, n. 4-31 gennaio 1894, questo territorio fu concesso in feudo nel 1492, da Ferdinando di Aragona, al suo antenato Giovan Francesco de Chiara.\nFu sottoposto ad infeudazione soltanto dal 1644 al 1647 ed assegnato alla Famiglia Campitelli di Melissa, entrando nel dominio del Granduca di Toscana, da cui, unitamente agli altri casali di Cosenza, fu riscattato a seguito della rivolta di Celico del 23 maggio del 1647 che precorse i moti insurrezionali di quell'anno nel Vicereame di Napoli. Nel 1799, in contrasto con quanto operato dai Giacobini, violenta fu la reazione dei Borboni, che da Aprigliano mossero per ricondurre al vecchio ordine molti dei vicini casali.Alcune frazioni furono colpite dal tremendo terremoto che interess\u00f2 la Calabria il 5 febbraio 1783 (ricordato ancora oggi a Vico), che provoc\u00f2 la morte di due persone, la distruzione di 13 case, con danni consistenti ad altre 70 e alla Parrocchiale. Con l'ordinamento amministrativo disposto dal Generale Championnet venne incluso nel cantone di Cosenza, mentre con quello successivo del 1806 venne attribuito nel cosiddetto Governo di Pietrafitta.Per\u00f2 nel riordino amministrativo del 1811 venne elevato a capoluogo di circondario comprendente il Comune di S. Ippolito con Turzano, Pietrafitta, Francone, Vicinanzo, Campitello.\nNel 1857 perdeva Donnici, aggregato quale frazione a Cosenza. Fino al 1861 il paese era chiamato Aprigliano Vico. Le chiese e molte abitazioni furono seriamente danneggiate dal terremoto del 12 febbraio 1854. Altri danneggiamenti seguirono a causa del sisma del 1905, per cui, in virt\u00f9 della legge dell'anno successivo veniva disposto il consolidamento dell'abitato a totale carico dello Stato.\nLa sede municipale \u00e8 nella frazione Guarno.\nLe origini di Aprigliano risalgono all'epoca bruzia, quando per la sua posizione ebbe nome Arponio, cio\u00e8 falcato dal Crati; nome che mantenne fino al 12. secolo.Alcuni studiosi ne legano il nome all'antico Absistro o Arponium, ma anche Apricus che significa salubre per la sua posizione; per alcuni il nome odierno significa terra ricca di cinghiali dal latino aper-apri. Anche Plinio ne parla citandolo per\u00f2 col nome di Aprustum. Al tempo dell'abate Gioacchino da Fiore (intorno al 1180) appare per la prima volta scritto Arpiliano, e soltanto nel 14. secolo, con la metatesi della r, Apriliano e poi Aprigliano.Barrio, ritiene che il nome derivi dal mese di aprile, per la felice temperatura e l\u2019amenit\u00e0 della terra sita.\nSport.\nHa sede nel comune la societ\u00e0 di A.S.D. Aprigliano 1980 Calcio, che ha disputato campionati dilettantistici regionali."}
{"id": "32920", "revid": "22416", "url": "https://it.wikipedia.org/wiki?curid=32920", "title": "Orune", "text": "Orune (\"Or\u00f9ne\" o \"Ur\u00f9ne\" in sardo) \u00e8 un comune italiano di abitanti della provincia di Nuoro in Sardegna.\nGeografia fisica.\nTerritorio.\nIl paese di Orune dall'alto dei suoi 800 metri sul livello del mare raggiunti dal rione Cuccuru 'e Teti, appare come un balcone affacciato alla vallata del rio Isalle da dove si pu\u00f2 intravedere un panorama che spazia dal Massiccio del Mont\u2019Albo, al Mare della Baronia di Orosei, alla catena del Gennargentu nella Barbagia di Ollolai, fino ai Monti del Marghine. Inoltre dalla cima di Cucumache, 909 metri di altezza che etimologicamente significa punto di Guerra, per la sua vastit\u00e0 di vedute si pu\u00f2 allargare la vista fino alle lontana Gallura, il Logudoro e alle pi\u00f9 vicine regioni del Monte Acuto e del Goceano.\nNel suo vasto territorio ( quadrati, dei quali 64 di propriet\u00e0 del comune e i restanti di propriet\u00e0 di privati) vi sono splendidi boschi di quercia da sughero, leccio e roverella. Dal punto di vista altimetrico, il territorio comunale \u00e8 compreso tra i 99 metri s.l.m. della valle di Is\u00e0lle e i 914 metri s.l.m. di C\u00f9ccuru 'e su pir\u00e0stru.\nStoria.\nL'area fu abitata gi\u00e0 in epoca prenuragica e nuragica, per la presenza sul territorio di alcune domus de janas, tombe dei giganti, nuraghi e pozzi sacri, siti ricchi di numerosi reperti archeologici.\nIn epoca medievale appartenne al Giudicato di Torres e fece parte della curatoria del Goceano e alla diocesi di Castro. Alla caduta del giudicato (1259) entr\u00f2 a far parte del giudicato di Arborea sotto il quale dal 1339 fece parte della contea del Goceano, e all'estinzione del casato giudicale pass\u00f2 al Marchesato di Oristano. Alla definitiva sconfitta del marchesato (1478) tutta la contea del Goceano pass\u00f2 sotto il dominio aragonese, ove divenne un feudo regio. Fu riscattato agli ultimi feudatari nel 1839 con la soppressione del sistema feudale. Proprio per questo alcuni studiosi sostengono che Orune sia ultimo centro del Goceano. A vantaggio di questa ipotesi viene in aiuto la parlata orunese che \u00e8 ha molte affinit\u00e0 con il sardo Logudorese parlato in quelle zone con le desinenze che finiscono in di, da, de.\nMonumenti e luoghi d'interesse.\nLa chiesa parrocchiale \u00e8 dedicata a Santa Maria Maggiore, Nostra Segnora de sa Nivada chiamata comunemente Santa Maria o Santa Maria Bella. Il tempio attuale venne costruito tra il 1847 e il 1855 su iniziativa del rettore Francesco Angelo Satta Musio, e arricchito nei cinque anni successivi dalle tempere murali del pittore cagliaritano Antonio Caboni che ne fanno una delle chiese neoclassiche tra le pi\u00f9 interessanti dell\u2019isola. La festa della titolare della parrocchia cade il 5 agosto ma in suo onore non vengono fatti festeggiamenti solenni in quanto in quei giorni la comunit\u00e0 si ritrova a festeggiare la Madonna sotto il titolo di su Cossolu, la Vergine Consolata che consola, incoronata solennemente da Monsignor Pietro Meloni il 2 agosto 2005 al termine della Pellegrinatio Mariae che ha visto la Santa Vergine visitare per 18 mesi tutte le famiglie orunesi. Delle 16 chiese presenti nella ricostituzione della diocesi di Galtell\u00ec Nuoro del 1779 restano in piedi quella della Vergine dell'Altura comunemente detta di Santa Caterina D'Alessandria, riedificata per tre volte, l'ultima nel 1860 e restaurata nel 2018 e la Vergine della Difesa comunemente detta della Consolata. Nel Salto di Orune restano i ruderi della chiesa di Santa Lulla - Eulalia - Parrocchia, del paese scomparso di Dilissorre e Santu Pred'Anzelu - San Pietro Martire - Parrocchia, del paese distrutto di Gulinneri appartenuti entrambi alla vecchia Sede diocesana di Galtell\u00ec a cui Orune non appartenne. Ruderi in localit\u00e0 Sant'Efis fanno intravedere i resti dell'antica chiesa di Sant'Efisio e a su Pradu dietro il campo sportivo, le fondamenta di parte della chiesa dedicata alla Vergine d'Itria. Di interesse architettonico sono s'Untana Manna, la fonte grande, del 1899 con la gradinata in granito che conduce alla piazza Remigio Gattu, dove si affaccia il palazzo comunale del 1884 e attiguo a esso il complesso monumentale di Casa Murgia.\nIn prossimit\u00e0 del paese sono presenti importanti siti di epoca nuragica (tra i quali la meravigliosa fonte sacra nota come \"Su Tempiesu\", in localit\u00e0 \"Sa costa 'e sa binza\") e di epoca romana imperiale (tra cui il \"Vicus\", in localit\u00e0 Sant'Efis, dove sono stati rinvenuti monete, utensili e un preziosissimo calice di vetro lavorato, raffigurante gli Apostoli e Ges\u00f9 che consegna il rotolo delle leggi a San Paolo).\nSociet\u00e0.\nLingue e dialetti.\nLa parlata orunese \u00e8 una tra le pi\u00f9 conservative della lingua sarda: la si pu\u00f2 catalogare come variante arcaica del sardo logudorese (Nuorese). Ha la particolarit\u00e0 della s sorda unica in Sardegna uguale alla parlata Castigliana.\nCultura.\nMusica.\n\u00c8 uno dei centri in cui \u00e8 pi\u00f9 viva la tradizione del \"Canto a tenore\" o \"Cuncordu\", forma canora dichiarata Patrimonio dell'Umanit\u00e0 dell'UNESCO.\nFamosi in tutta l'isola sono il \"Tenore Santa Lulla\" (non pi\u00f9 attivo) e il \"Tenore Folk Studio\" (non pi\u00f9 attivo), noto come \"Su tenore 'e Vittori\u00e8dda\". In quest'ultimo cantava come \"contra\" Vittorio Montesu, da molti appassionati considerato \"sa menzus contra 'e su munnu\" (la miglior \"contra\" della Sardegna, e, quindi, del mondo).\nDi pi\u00f9 recente formazione ma ugualmente impeccabili nell'esecuzione canora sono il \"Tenore S'Arbor\u00ecnu\", il \"Tenore Nunnale\" e il \"Tenore Santu Sidore\".\nFestivit\u00e0.\nLe feste pi\u00f9 importanti sono:\nLa Vergine dell'Altura il 12 settembre.\nDa segnalare la rassegna di Autunno in Barbagia che chiude il circuito delle Cortes Apertas proprio a Orune nel terzo fine settimana di dicembre.\nEconomia.\nHa un'economia prevalentemente pastorale e artigianale, che si distingue soprattutto per la produzione di tappeti.\nSport.\nCalcio.\nLa principale squadra di calcio della citt\u00e0 \u00e8 la \"Polisportiva Orunese\" che milita nel girone E sardo di 2\u00aa Categoria."}
{"id": "32922", "revid": "110157", "url": "https://it.wikipedia.org/wiki?curid=32922", "title": "Belsito", "text": "Belsito (\"Bers\u00ectu\" in calabrese) \u00e8 un comune italiano di 912 abitanti della provincia di Cosenza in Calabria. Situato a circa 20\u00a0km dal capoluogo, fa parte della Comunit\u00e0 montana del Savuto.\nStoria.\nNel 1535 Carlo V, viaggiando per queste terre, rimase profondamente attratto dalla bellezza di un luogo che battezz\u00f2 col nome di Belsito. Originariamente il paese si chiamava \"Crapassito\", dall'ebraico \"Kapar-Ha-Sseeth\", che tradotto vuol dire \"villaggio eminente\".\nDal 1644 al 1647 venne infeudato al granducato di Toscana, nel 1806 la legislazione francese fece di Belsito il luogo del governo di Carpanzano, per poi venir considerato nel 1811 villaggio di Marzi.\nRaggiunse la sua autonomia nel 1816 sotto il governo borbonico e, nel 1928, Belsito fu aggregato al comune di Malito per riacquistare la sua indipendenza nove anni dopo, nel 1937.\nMonumenti e luoghi d'interesse.\nIl centro storico \u00e8 caratterizzato da stradine e viuzze. Percorrendo una di queste \"vinelle\" si raggiunge la chiesa parrocchiale di San Giovanni Battista in cui si pu\u00f2 ammirare, oltre ad un prezioso affresco della predicazione del Battista, anche una conca battesimale in pietra d'Altilia, scolpita a fogliame di tipo medievale, e alcune opere lignee intagliate risalenti al XVII secolo. Dello stesso secolo \u00e8 un dipinto olio su tela della Madonna del Carmine, contornato da una cornice di legno pregiatissima. Belsito conserva, inoltre, un suo piccolo patrimonio storico e artistico sulle facciate delle abitazioni. Sono, infatti, ancora rimasti intatti, sui portoni di alcune abitazioni, gli stemmi delle antiche famiglie che governarono il paese. Di notevole importanza \u00e8 anche il Palazzo provenzale, sito in piazza del Popolo.\nSociet\u00e0.\nTradizioni e folclore.\nTradizione belsitese vuole che San Giovanni Battista venga festeggiato tre volte durante l'anno: il 12 febbraio, poich\u00e9 si dice che in questo giorno San Giovanni abbia salvato il paese da un catastrofico terremoto; il 23 giugno, giorno in cui si ricorda la nascita del santo, festeggiata con la tradizionale \"Fiera della Surda\"; infine, l'ultima domenica di agosto, giorno in cui ricorre la morte del santo. Quest'ultima festa \u00e8 ricordata da un piatto culinario assai gustoso: le polpette di melanzane. Inoltre la domenica di San Giovanni si tiene la solenne processione per le vie del paese. Di importanza storica per il paese \u00e8 la necropoli rinvenuta qualche anno fa in contrada Serre. Il lavoro compiuto da numerosi studenti e ricercatori universitari ha reso possibile l'individuazione di centinaia di tombe e il rinvenimento di numerosi resti ossei e reperti. Da determinate analisi pare che questi ritrovamenti risalgano all'alto Medioevo.\nInfrastrutture e trasporti.\nIl comune \u00e8 interessato dalle seguenti direttrici stradali:\nCultura.\nTeatro.\nNel paese inoltre esiste la Compagnia teatrale \"A Forgia\" che porta in scena commedie sia in vernacolo calabrese che in italiano. Tra le commedie che hanno riscosso pi\u00f9 successo troviamo \"Tressette con il morto\" (2007), \"A Quaterna\" (2008) commedia liberamente tratta da \"Non ti pago!\" di Eduardo De Filippo e \"I promessi sindaci\" (2009) commedia scritta da Triestino Marrelli con la collaborazione dell'intero cast di \"A Forgia\". La compagnia assunse il nome \"A Forgia\" nel 2007 (prima infatti portava il nome di \"Compagnia Teatrale Belsitese\") come omaggio al mestiere tradizionale del suo paese natale, ovvero quello del forgiaro.\nCinema.\nNel 2015, il belsitese Danilo Amato scrive e dirige il film \" 'Na cosa semplice\" incentrato sul dialetto e le tradizioni del suo paese. Il lungometraggio, ispirato alla tesi sulla grammatica storica del dialetto belsitese redatta nel 1971 dal professore Raffaele Ortale, anch'egli di Belsito, abbraccia in senso pi\u00f9 esteso, l'amore per le proprie radici e l'importanza dei ricordi, comune a tutti i dialetti. La storia si snoda attraverso un viaggio che esplora tradizioni e usi, nonch\u00e9 i drammi degli emigrati e dei superstiti di guerra, percorrendo le vicende dei personaggi tra passato e presente, memoria e vita vissuta. L'intero cast \u00e8 composto da attori belsitesi e non, tra cui Enzo Merenda, Danilo Aloe, Antonio Simarco, Teresa Merenda e Aldo Girimonte.\nSport.\nCalcio.\nLa principale squadra di calcio della citt\u00e0 \u00e8 l\"'A.S. Belsito\" che milita nel girone B calabrese di 2\u00aa Categoria."}
{"id": "32923", "revid": "22416", "url": "https://it.wikipedia.org/wiki?curid=32923", "title": "Osidda", "text": "Osidda (\"Os\u00ecdde\" in sardo) \u00e8 un comune italiano di 219 abitanti della provincia di Nuoro in Sardegna.\nStoria.\nL'area \u00e8 stata abitata gi\u00e0 in epoca neolitica per la presenza sul territorio di alcune testimonianze archeologiche, tra cui un importante menhir alto circa dieci metri (detto Sa Perda Longa de Santu Paulu). Fu un importante centro in epoca romana, vi si trovano alcune rovine identificate come \"Ogrilla\", in cui si rinvennero diverse monete ed altri oggetti.\nNel medioevo appartenne del giudicato di Torres e fece parte della curatoria di Monte Acuto. Successivamente, intorno al 1350, pass\u00f2 sotto il dominio aragonese e divenne un feudo. Nel XVIII secolo il paese fu incorporato nel ducato di Monte Acuto, feudo dei Tellez - Giron d'Alcantara, mentre nel 1767 i \"salti\", cio\u00e8 le vallate limitrofe all'abitato, formarono una contea detta di San Giovanni, data in feudo a Francesco Fulgheri. Il paese fu riscattato ai Tellez-Giron, e i salti a Fausto Fulgheri, nel 1839 con la soppressione del sistema feudale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera era di 19 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Osidda \u00e8 il logudorese settentrionale, anche se nella parlata locale si riscontrano alcune terminologie tipiche dei dialetti nuoresi (\"geo\", \"oje\").\nEconomia.\nTra le attivit\u00e0 economiche pi\u00f9 tradizionali, diffuse e rinomate vi sono quelle agricole, d'allevamento del bestiame, artigianali e turistiche. Tra i prodotti pi\u00f9 apprezzati vi sono i tappeti, gli arazzi, i salumi, il pane e i formaggi."}
{"id": "32924", "revid": "124719345", "url": "https://it.wikipedia.org/wiki?curid=32924", "title": "Belvedere Marittimo", "text": "Belvedere Marittimo \u00e8 un comune italiano di abitanti della provincia di Cosenza, in Calabria.\nGeografia fisica.\nTerritorio.\nIl centro abitato si compone di due parti distinte: il borgo medievale, che sorge su una sporgenza rocciosa situata a circa 150 m al disopra del livello del mare, e la parte pi\u00f9 propriamente marinara, sviluppatasi sul litorale e nota come Marina di Belvedere Marittimo a 6 m s.l.m. Quest'ultima, edificata in epoca pi\u00f9 recente, ospita attrezzature e residenze turistiche. La cittadina gode di un clima invernale particolarmente mite e di estati calde, ma non torride.\nMonumenti e luoghi d'interesse.\nArchitetture religiose.\nChiesetta del Rosario.\nUno dei monumenti pi\u00f9 antichi \u00e8 la \"chiesetta del Rosario\", sul cui portale, in pietra arenaria, \u00e8 inciso l'anno 1091. In Contrada Rocca \u00e8 presente una torre di osservazione a base quadrangolare romana.\nChiesa del Santissimo Crocifisso.\nUn importante crocifisso ligneo risalente agli inizi del XVIII secolo (1711) \u00e8 presente nella Chiesa omonima situata nel centro storico del paese. Eretta ai margini dell'abitato, a ridosso delle antiche mura della citt\u00e0, sul pendio che declina ripidamente verso il fondo della stretta vallata dove scorre il fiume Soleo, la Chiesa del SS. Crocifisso di Belvedere si presenta oggi con un sembiante molto semplice, quasi dimesso, che ad un primo sguardo farebbe pensare ad una storia circoscritta in confini temporali ristretti. Basta entrare, per\u00f2, nella piccola chiesa per rimanere sorpresi di fronte alla splendida scultura che campeggia sull'altare maggiore, un gigantesco Crocifisso ligneo risalente agli inizi del Settecento, testimonianza di un luminoso passato che contrasta fortemente con le modeste condizioni attuali, rendendo ancor pi\u00f9 doloroso il confronto tra la realt\u00e0 presente ed il ricco e importante percorso storico dell'antica chiesa.\nLa sua edificazione fu avviata nel 1599 dai confratelli della Congregazione di Santa Maria del Pianto, \u201ceretta con le continue e larghe limosine dei cittadini\u201d, le cui Regole vennero approvate dal Vescovo di San Marco Argentano, Mons. Giovanni Girolamo Pisani, il 14 novembre di quell'anno. In documento del 4 luglio 1728 la chiesa viene chiamata con la duplice denominazione di \u201cSanta Maria del Pianto\u201d e del \u201cSS. Crocifisso\u201d, che ricorre in molti atti della prima met\u00e0 del Settecento, allo scopo di identificare in maniera pi\u00f9 precisa il sacro edificio, che aveva cambiato nome agli inizi del secolo.\nLa chiesa fino al 1708 viene indicata nei documenti come Chiesa di Santa Maria del Pianto, e dal 1722 come Chiesa della Confraternita del SS. Crocifisso. Era stata dunque la Confraternita a cambiare nome e a modificare, di conseguenza, anche il nome della propria chiesa. In un atto del 1732 si legge infatti: \u201cConfraternita laicale della Venerabile Chiesa di S. Maria del Pianto, hoggi riformata e detta il SS.mo Crocefisso\u201d. Ma cosa determin\u00f2 tale \u201criforma\u201d? La risposta \u00e8 da individuarsi nella scultura lignea raffigurante Cristo crocifisso collocata sull'altare maggiore, una superba opera d'arte, di inestimabile valore, realizzata nel 1711, epoca in cui, quasi certamente, la chiesa assunse la nuova denominazione di SS. Crocifisso. La nuova intestazione trovava piena rispondenza nello stesso motivo ispiratore della congrega, ovvero la compartecipazione alle sofferenze di Cristo quali fratelli flagellanti, che praticavano penitenze severe soprattutto durante la settimana santa, per provare sul proprio corpo i supplizi della Passione.\nQuella \u201ccroce di legno\u201d posizionata sull'altare, davanti alla quale sostavano in preghiera i confratelli, venne sostituita nel 1711 con l'attuale Crocifisso in legno scolpito e dipinto, ordinato da un autorevole committente, il cui nome \u00e8 rimasto finora ignoto, che doveva sicuramente avere una grandissima sensibilit\u00e0 artistica ed una notevole apertura verso le novit\u00e0, oltre che una profonda religiosit\u00e0. Inoltre, doveva mantenere influenti contatti con l'ambiente artistico napoletano o pugliese, territori ove operava in quegli anni l'autore della scultura, o perlomeno con i principali rappresentanti locali dell'Ordine Domenicano, probabilmente attraverso gli importanti conventi di Bonifati o di Guardia Piemontese, dal momento che il geniale artista del Crocifisso, il chierico secolare Pietro Frasa, era legato alla famiglia dei domenicani tramite l'amicizia ed i rapporti di collaborazione con il venerabile P. Ludovico M. Calco, insigne esponente dell'Ordine dei Predicatori, familiarit\u00e0 che si protrasse sino alla morte del Calco, avvenuta a Troia il 20 agosto 1709, quando ancora non aveva compiuto 40 anni.\nPietro Frasa, nato a Milano il 27 giugno 1678 da Giosafat ed Eleonora Goldaniga, e morto a Foggia il 9 maggio 1711, era un noto predicatore, e la sua idea di riforma cristiana del mondo passava attraverso l'immagine di Cristo in croce, unico modello da imitare per gli uomini, e per rendere questo modello il pi\u00f9 possibile presente davanti agli occhi dei fedeli, nel 1708 fece intagliare due crocifissi da uno scultore milanese, Giovan Battista Antignati, e poi li dipinse: \u201cFatti dunque scolpire due simulacri di Ges\u00f9 steso in croce, egli stesso li volle dipingere, con quell'espressione di piaghe, che ne fecero i Profeti e lo stesso Cristo, rivelandosi a' Santi ancor viventi\u201d.\nOggi quei crocifissi si trovano uno nell'Oratorio di San Gaudenzio a Galliate (NO) e l'altro nella Chiesa di S. Pietro a Oggebbio (NO). In quello stesso anno si rec\u00f2 a Roma, e da l\u00ec si spost\u00f2 in Puglia insieme al Padre Ludovico Calco. Anche qui, prima che lo sorprendesse la morte all'et\u00e0 di soli 33 anni, realizz\u00f2 due crocifissi, uno per la Cattedrale di Troia ed uno per la Cattedrale di Foggia, pi\u00f9 un terzo, poi scomparso, per la citt\u00e0 di Biccari (FG).\nIl Cristo crocifisso di Belvedere, che replica quello della Cattedrale di Foggia, tranne lievi variazioni, potrebbe essere il Crocifisso di cui si erano perse le tracce, realizzato dal Frasa nel 1711 destinandolo, secondo i testimoni che deposero al processo troiano per la causa di beatificazione di P. Ludovico M. Calco, alla Chiesa Matrice di Biccari, ma del quale non rimane alcuna traccia in quella cittadina n\u00e9 sul territorio pugliese, n\u00e9 ne parlano i documenti dell'epoca, se si escludono le dichiarazioni dei testimoni. Dunque, l'opera di Belvedere potrebbe essere proprio quel Crocifisso \u201cmisteriosamente scomparso\u201d.\nPer il Crocifisso belvederese fu chiaramente usato lo stesso disegno dell'opera foggiana, con il Cristo morto che presenta il capo abbandonato sulla spalla destra, mentre il corpo si contorce a spirale ed il sangue scorre a rivoli dalle numerose ferite, una raffigurazione potente e terribile allo stesso tempo, il cui effetto sullo spettatore \u00e8 ulteriormente accentuato dalle enormi dimensioni della statua: un realismo esasperato, intriso di esaltata drammaticit\u00e0, non esente da gigantismo espressivo ancora legato agli stimoli caravaggeschi, in cui le figure presentano una cruda realt\u00e0. Molto probabilmente si tratta di suggestioni riprese dal dipinto raffigurante la Flagellazione di Cristo del Caravaggio, gi\u00e0 a San Domenico Maggiore, ora a Capodimonte, evidentemente utilizzato dal Frasa come idea per i crocifissi di Belvedere e Foggia, che mostrano la stessa plasticit\u00e0 e struttura compositiva, e dove la resa naturalistica si esprime con forza nella torsione del corpo martoriato del Cristo.\n\u00c8 possibile che egli abbia visto il dipinto del Merisi durante i suoi frequenti viaggi a Napoli, dove forse dimorava presso il convento domenicano di San Pietro Martire, in cui soggiornava anche il compagno di viaggio P. Ludovico M. Calco. Il Frasa si recava spesso nella citt\u00e0 partenopea per controllare l'andamento dei lavori d'intaglio commissionati ad uno scultore del quale il Vescovo di Troia, Mons. Emilio Giacomo Cavalieri, riferendosi al Crocifisso di Foggia, scriveva: \u201cL'artefice dell'immagine \u00e8 stato uno scultore di Napoli, ma non mi sovviene il proprio nome, ma so che abita dirimpetto al Regio Palazzo nelle botteghe di Padri della Compagnia, dove anno passato v'osservai una simile, quale teneva pubblicamente esposta in vendita\u201d. Il lavoro d'intaglio, infatti, venne realizzato da un artista napoletano, mentre il Frasa si riserv\u00f2 le rifiniture e la pittura, e suo fu pure il progetto, eseguito dallo scultore sotto la sua costante direzione.\nNonostante le dimenticanze di Mons. Cavalieri, e considerate le numerose coincidenze che caratterizzano la vicenda, legata soprattutto alla produzione scultorea in ambito pugliese ed in particolare in Capitanata, a mio parere non \u00e8 azzardato inserire i crocifissi di Belvedere, Foggia e Troia, nel corpus di uno dei maestri pi\u00f9 affermati che dominavano, fra Sei e Settecento, lo scenario della statuaria lignea napoletana, Giacomo Colombo, o della sua bottega.\nAree naturali.\nParte del territorio comunale di Belvedere Marittimo \u00e8 inclusa nell'area protetta del Parco nazionale del Pollino.\nArcheologia.\nA Capo Tirone (Marina di Belvedere) \u00e8 documentata la presenza di sepolture bruzie risalenti ai secoli IV-III a.C. Nel 1956, durante dei lavori di costruzione, vennero alla luce materiali di diverse tombe, tra cui una collana in terracotta e uno specchio circolare in bronzo, tipici di un corredo funebre femminile. La ceramica rinvenuta, di imitazione o di produzione coloniale, attesta i rapporti tra la comunit\u00e0 brezia e il mondo greco. Intorno al promontorio, nell'area pianeggiante della \"Cotura\", \u00e8 documentata anche la presenza di un insediamento romano di epoca imperiale: una villa d'otium, venuta alla luce durante i recenti lavori di realizzazione del Museo del mare.\nIl prof. Nocito riferisce che nel '600 vennero trovate monete con l'effigie di Augusto e, di recente, i fondali hanno restituito un'anfora vinaria.\nSono presenti altri siti archeologici sparsi per tutto il territorio: ritrovamenti presso Trifari, San Giorgio e Centro storico.\nNel corso degli ultimi due secoli si sono avuti , nel territorio di Belvedere Marittimo, importanti ritrovamenti che hanno portato alla luce una serie di beni archeologi, visibili oggi presso il Museo della Memoria Storica \u201cCitt\u00e0 di Belvedere Marittimo\u201d in Via Castel Ruggiero, dove si trovano le riproduzioni conformi agli originali, realizzate dai maestri Pasquale Capano e Giuseppina Veneruso. Gli originali si trovano, ancora, presso il Museo Civico di Cosenza, nei depositi del Museo di Reggio Calabria e nei magazzini dell\u2019ufficio scavi di Sibari. Lo storico Giovanni Amellino, tra il 1886 ed il 1890, fece delle pubblicazioni sulle sepolture ed i relativi corredi scoperti in quegli anni lungo il fiume Soleo presso il pianoro \u201cGaliso\u201d in localit\u00e0 Oracchio, che dimostrano che nel nostro territorio era presente una popolazione preistorica (X\u00b0 \u2013 IX\u00b0 sec. a.C.). Nel VII\u00b0 sec. a. C. si ha una migrazione brutia sulle colline a ridosso del Monte La Caccia. Si tratta di microinsediamenti nelle aree rurali dove gli abitanti erano pastori o agricoltori, con coltivazioni di uva (all\u2019epoca principale prodotto agricolo del territorio belvederese) o dediti alla fabbricazione del cotto e di tegoloni, anfore e orci. La Marina era luogo di imbarco e di transito per ogni spostamento. Negli anni cinquanta, durante i lavori, nella frazione Marina, per la costruzione della chiesa in localit\u00e0 \u201cCapo Tirone\u201d, \u00e8 stata rinvenuta una sepoltura femminile con vari oggetti di corredo che evidenziano aree di addensamento di et\u00e0 arcaica classica ed ellenistica campana.\nNegli anni ottanta, in localit\u00e0 Pantana, durante i lavori per la costruzione di una strada di collegamento con Trifari, \u00e8 stata scoperta una tomba, relativa a frequentazioni Brettie (IV\u00b0 \u2013 III\u00b0 sec. a.C.), con corredo, tra cui un cratere a campana a figure rosse con satiro seduto su una roccia ed una figura femminile. A Trifari, in particolare, sono venuti alla luce resti di una struttura di tipo abitativo (muri di pietre fluviali e parti di tegole legate con un terreno argilloso). Agli inizi degli anni novanta scoperte di ceramiche arcaiche (frammenti a vernice nera ed acroma, frammenti di laterizi, di tegole piane con bordo bombato, di coppi) sono state effettuate in localit\u00e0 S. Ianni, con presenza di resti di strutture di una fattoria di epoca ellenistica. \nlocus Sul finire del XX\u00b0 secolo in localit\u00e0 S.Giorgio \u00e8 stato rinvenuto un antico palmento con \u201clocus vinarius\u201d di tradizione romana, deputato al frangimento dell\u2019uva. Al confine nord del territorio di Belvedere, nei pressi dell\u2019incrocio con la strada comunale per Quattromani, sono stati messi in luce nel 1999 alcuni tratti di un muro di terrazzamento e strutture murarie di rinforzo. L\u2019insediamento riguarda una villa romana (I \u2013 III sec.d.C.).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCongregazione cristiana.\nIn zona Acquaro \u00e8 presente la Chiesa della Congregazione Cristiana della quale Belvedere Marittimo \u00e8 la sede centrale per l\u2019intero territorio nazionale.\nEventi.\nOgni anno a Belvedere si pu\u00f2 assistere alla manifestazione \"Note di fuoco NDF\", un festival pirotecnico, al quale partecipano le tre nazioni migliori del mondo in questo campo. La durata della manifestazione varia da un minimo di 3 giorni ad un massimo di 6 (nella prima edizione del 2007) e si articola in spettacoli di grande richiamo e in una serie di iniziative volte ad attrarre un pubblico sempre pi\u00f9 numeroso. Nel 2007 \u00e8 stata raggiunta la presenza record di 200.000 persone per lo spettacolo dei fuochi artificiali.\nNel 2020 non si svolger\u00e0 per l'emergenza sanitaria Covid-19.\nGli altri eventi del territorio comunale sono:\nEconomia.\nSono presenti due cliniche private, un\u2019associazione di assistenza a ragazzi portatori di handicap e svariate aziende di piccole/medie dimensioni nei settori del marmo, infissi, ecc. Molto praticata \u00e8 la lavorazione dei cedri, utilizzati in svariati settori. Sviluppato anche il turismo come centro balneare.\nRilevante anche la lavorazione dell'argilla, che, soprattutto nel passato, ha avuto diversi maestri artigiani.\nIn passato era operante nell'area di Belvedere Marittimo, la Foderauto Brutia. La Foderauto Bruzia Monti, con sede in Belvedere Marittimo era fornitrice della LEAR Corporation Italia Spa, capo commessa per l'allestimento dei sedili per il gruppo\nFIAT. A seguito della crisi tessile l'azienda fu costretta ad un graduale ridimensionamento e infine alla chiusura.\nInfrastrutture e trasporti.\nIl territorio comunale \u00e8 servito dalla Strada statale 18 Tirrena Inferiore e dalla linea ferroviaria Battipaglia-Reggio di Calabria con la stazione di Belvedere Marittimo."}
{"id": "32925", "revid": "125323847", "url": "https://it.wikipedia.org/wiki?curid=32925", "title": "Bianchi (Italia)", "text": "Bianchi (\"I Bi\u00e0nchi\" in calabrese) \u00e8 un comune italiano di abitanti situato nella provincia di Cosenza, in Calabria. Il territorio comunale si estende per , ed \u00e8 posto al confine tra le province di Cosenza e Catanzaro, dalle quali dista rispettivamente circa.\nIl territorio di Bianchi, \u00e8 situato ai piedi dell'altopiano della Sila, e possiede un clima e una composizione di flora e fauna montana. In estate il clima \u00e8 mite con temperatura media intorno ai , mentre in inverno, specialmente in febbraio, la temperatura pu\u00f2 scendere fino a . La citt\u00e0 gode dell'assoluta mancanza di fonti di inquinamento e della freschezza dovuta ai suoi boschi. D'inverno \u00e8 possibile sciare nei vicini centri di Lorica e Camigliatello Silano, dove sono presenti piste e impianti di risalita.\nLa circoscrizione del comune di Bianchi \u00e8 costituita dall\u2019agglomeramento urbano delle frazioni di Ronchi, Murachi, Censo, Paragolio, Palinudo e Serra di Piro. Nel territorio sono presenti tre rilievi montuosi: il monte Sant'Antonio, il monte Chirico e il monte Comunelli. Al centro il fiume Corace, che attraversa il paese. L'economia sfrutta l'agricoltura, l'industria boschiva, i castagneti e i funghi.\nIl comune di Bianchi \u00e8 collegato con l'Autostrada del Mediterraneo grazie alla strada statale 616 che porta fino allo svincolo dell\u2019A2 di Altilia - Grimaldi, da dove si possono poi raggiungere le citt\u00e0 di Cosenza, Lamezia Terme, Catanzaro, e le vicine localit\u00e0 balneari, come Falerna, Amantea e Pizzo. Attraverso la strada provinciale si raggiunge invece la Sila piccola.\nOrigini del nome.\nL'ipotesi pi\u00f9 accreditata fa risalire la denominazione del comune alla famiglia Bianco, una delle prime stanziatesi a Bianchi, proveniente dal vicino centro di Scigliano a seguito della repressione degli ordini eretici, all'epoca della Controriforma.\nRiguardo i nomi delle frazioni, Murachi deriverebbe dalla famiglia omonima ivi stabilitasi. Censo dovrebbe essere stata zona di riscossione dei dazi o \u201ccenzi\u201d (tributi). Serra di Piro deve il suo nome a un grande albero di pero, in dialetto calabrese, \"piro\", con il quale \u00e8 stata realizzata la statua del santo patrono Sant\u2019Antonio da Padova, ancora oggi presente nella chiesa di Serra di Piro e festeggiato il 13 giugno. Palinudo sarebbe stato in tempi antichi un terreno recintato da pali privi di corteccia, ossia \"pali nudi\". La frazione Ronchi prende il nome dall\u2019attrezzo agricolo utilizzato nei molti campi presenti nella zona, la falce, in dialetto biancaro \u201crunca\u201d. Non si hanno ipotesi in merito all\u2019origine del nome della frazione Paragolio.\nStoria.\nLa citt\u00e0 ha avuto probabilmente origine a met\u00e0 del XVII secolo, quando alcune famiglie provenienti dalla vicina Scigliano abbandonarono il loro paese in seguito alle devastazioni del terremoto del 1638.A costoro si aggiunsero altre famiglie di contadini e pastori che si stabilirono intorno ai palazzi delle famiglie benestanti, tra le quali i Folino, i Bianco, i Muraca e gli Accattatis, creando cos\u00ec nuovi villaggi.\nNel 1820 la citt\u00e0 si scorpor\u00f2 da Scigliano per diventare comune a se stante.\nA pochi chilometri da Bianchi sorgono i ruderi dell\u2019abbazia di Santa Maria di Corazzo, ove dimor\u00f2 l\u2019abate Gioacchino da Fiore, famosa per le ricchezze dei cistercensi che vi abitarono.\nNella biblioteca comunale di Bianchi \u00e8 fruibile al pubblico la mostra permanente di pergamene antiche risalenti al XVI secolo. Alcune di esse sono a firma di Carlo V d'Asburgo, mentre altre attribuite a Federico II e Federico IV degli Aragonesi; sono presenti anche bolle papali di Papa Benedetto XII e atti notarili dell'imperatrice Costanza d'Altavilla, atti che elencano i privilegi concessi all\u2019abbazia di Corazzo.\nIn ogni frazione del comune di Bianchi \u00e8 presente una chiesa con un santo patrono per volere delle famiglie influenti dei diversi villaggi del tempo. La chiesa parrocchiale di san Giacomo Apostolo fu eretta a parrocchia nel 1792 da Mons. Grillo, vescovo della diocesi di Martirano. Di notevole pregio artistico sono l\u2019organo a mantice situato nella chiesa di sant\u2019Anna a Murachi e l\u2019altare ligneo del 1609 all\u2019interno della chiesa di Serra di Piro. Questa chiesa, la pi\u00f9 antica del comune di Bianchi, fatta costruire dalla famiglia Folino, unita al palazzo baronale, fu donata nel 2007 dagli eredi Serravalle al comune di Bianchi e nel 2018 alla Parrocchia di San Giacomo apostolo. Altre chiese degne di rilievo sono quelle della Madonna del Carmine nella frazione Palinudo e quella della Madonna Addolorata nella frazione Censo.\nSociet\u00e0.\nEvoluzione demografica.\nNel 2019 la citt\u00e0 contava poco pi\u00f9 di 1'000 abitanti. Il calo demografico degli ultimi decenni \u00e8 dovuto all\u2019emigrazione per cause economiche.\nInfrastrutture e trasporti.\nIl comune \u00e8 attraversato dalle seguenti direttrici stradali:"}
{"id": "32927", "revid": "1652635", "url": "https://it.wikipedia.org/wiki?curid=32927", "title": "Osini", "text": "Osini \u00e8 un comune italiano di 734 abitanti della provincia di Nuoro che si trova a 645 m s.l.m.\nGeografia fisica.\nTerritorio.\nIl paese di Osini si trova nella subregione barbaricina dell'Ogliastra. Il territorio comunale risulta essere in prevalenza montagnoso, privo di importanti vie di comunicazione con il resto della Sardegna. \nIl paese \u00e8 dominato dalla lunga cresta del tacco di Osini, oltre la quale si estende un grande altopiano carsico circondato dalle varie punte esterne, la pi\u00f9 alta delle quali, nei pressi di Gairo Taquisara (frazione del comune di Gairo), supera i 1000 m s.l.m. \nIn quest'area, una foresta di lecci si alterna in alcuni tratti ai rimboschimenti pi\u00f9 recenti.\nLa parte ad est del paese invece \u00e8 caratterizzata dalla presenza della profonda valle del rio Pardu, coltivata in parte a uliveti e orti.\nStoria.\nL'area fu abitata gi\u00e0 nel Neolitico ed in epoca nuragica per la presenza nel territorio di alcune domus de janas e di diversi nuraghi.\nFu un centro anche in et\u00e0 romana, per la presenza di alcuni ruderi con dei reperti archeologici.\nNel medioevo appartenne al giudicato di Cagliari e fece parte della curatoria di Coraso. La villa era protetta da un castello, costruito probabilmente dai giudici di Cagliari. Alla caduta del giudicato (1258) pass\u00f2 per breve tempo sotto il giudicato di Arborea. Nel 1324, fu conquistato dagli aragonesi. Nel 1363 Osini, insieme ad altre ville dell'Ogliastra, viene incorporato dal Re d'Aragona Pietro IV \"il cerimonioso\" nella contea di Quirra, data in feudo a Berengario Carroz; fu villa della contea fino al 1603, quando la contea viene trasformata in marchesato, feudo dei Centelles. Il paese venne riscattato agli Osorio de la Cueva, succeduti ai Centelles, nel 1839 con la fine del sistema feudale voluta dai Savoia.\nOsini viene comunemente diviso in Nuovo e Vecchio perch\u00e9 l'attuale paese \u00e8 nato dopo il novembre 1951 in seguito ad un'alluvione che distrusse il vecchio abitato.\nPoco rimane di questo centro se non la seicentesca chiesa dedicata a santa Susanna la canonica e alcune case tra cui alcune ristrutturate negli ultimi anni. Nel vecchio paese possiamo trovare la fontanella sita in piazza Chiesa e il cimitero che affiancava la stessa. Per due giorni all'anno il vecchio abitato torna a vivere, le case vengono allestite come nell'antichit\u00e0 e la chiesa apre i suoi portoni a mostre e varie attivit\u00e0.\nIl nuovo abitato sorge a circa 1\u00a0km di distanza dal vecchio. Osini nuovo comprende il Municipio e la chiesa dedicata a san Giuseppe, le scuole materne. Il paese nuovo \u00e8 quasi completamente composto da appartamenti, questo \u00e8 dovuto alla necessita di fornire nel minor tempo possibile degli alloggi alla popolazione dopo l'alluvione.\nMonumenti e luoghi d'interesse.\nSiti archeologici.\nSono presenti nel territorio del comune diversi nuraghi e tombe dei giganti: tra questi il nuraghe di Nuraghe Serbissi che \u00e8 tra i pi\u00f9 importanti e imponenti d'Ogliastra, e quelli di Urceni, Samuccu, Orruttu, Truculu e Sanu.\nAree naturali.\nScala di San Giorgio.\nLa Scala \u00e8 un monumento naturale della Sardegna: consiste in una spaccatura della roccia che, secondo la leggenda, si \u00e8 formata grazie ad un miracolo di San Giorgio, da cui il monumento prende il nome.\nSociet\u00e0.\nLingue e dialetti.\nLa variante del sardo parlata a Osini \u00e8 il campidanese ogliastrino.\nCultura.\nEventi.\nTutti gli anni durante l'ultima settimana di aprile la popolazione festeggia San Giorgio Vescovo di Suelli. I festeggiamenti si aprono il venerd\u00ec quando le effigie del Santo vestite dei paramenti liturgici vengono portate in processione dalla Chiesa madre a quella campestre dedicata proprio al Santo di Suelli. All'arrivo della statua seguono le manifestazioni civili che consistono solitamente in balli e offerta della cena da parte del Comitato organizzatore.\nIl sabato i festeggiamenti continuano nel piccoli abitato, mentre la domenica il simulacro ritorna alla Chiesa madre accompagnato da un corteo festante.\nPi\u00f9 partecipati sono invece i festeggiamenti in onore di Santa Susanna Martire, patrona di Osini. La festa liturgica cade il giorno 11 agosto quando la stupenda statua lignea della martire romana raggiunge in processione la sua Chiesa situata in Osini vecchia risalente al 1600, l\u00ec il Vescovo di Lanusei celebra il pontificale in onore alla vergine martire\na cui seguono i festeggiamenti civili che presentano sempre l'offerta della cena (carne, formaggio, pane, vino etc.) e i balli tipici con le gare poetiche. Durante i giorni dei festeggiamenti sono programmate sempre numerose e interessanti attivit\u00e0.\nGeografia antropica.\nL'attuale abitato \u00e8 caratterizzato da strade ampie ed edifici recenti; mezzo km a nord, lungo la strada provinciale, si estende il vecchio centro abbandonato.\nTre sono le exclavi del comune:\nTovuda Villamonti.\nTuvuda o \"Sa Tuvuda\" \u00e8 il toponimo di una localit\u00e0 sita nel territorio comunale.\nLa localit\u00e0 di \"Tuvuda\" o \"Tovuda\" \u00e8 indicata in una carta dello stato piemontese del 1753 dell'Accademia Reale di Scienze, la cosiddetta carta conosciuta come \"Carta degli Ingegneri Piemontesi\" Le Rouge (1753), come un paese allora ancora abitato, in corrispondenza dell'attuale localit\u00e0 di \"Bidda 'e Monti\" (agro di Osini la parte confinante con le giurisdizioni di Cardedu e di Tertenia). La tradizione orale di Gairo ricorda ancora un paese chiamato \"Bidda Tuvuda\" (oggi sarebbe scritto Villa Tovuda\"), mentre la tradizione orale di Osini lo chiama Bidda e Monti (Villamonti) termine riportato nella carta IGM 1:25.000. L'unico termine agiografico presente nel sito \"Sa Tuvuda\" in localit\u00e0 \"Bidda \u00e8 Monti\" \u00e8 Gilia che potrebbe indicare che la chiesa del paese fosse dedicata a Santa Cecilia. Un altro termine agiografico limitrofo al precedente \u00e8 Marcus che lascia intendere l'esistenza di una seconda chiesa del paese, probabilmente nell'agro, dedicata a San Marco. Nelle vicinanze della localit\u00e0 di \"Sa Tuvuda\" era presente il castello chiamato \"Casteddu de sa Rosa\". Il rio che attraversa la localit\u00e0 \"Sa Tovuda\" si chiama \"Riu Marculentu\" forse trascritto come \"Arculentu\" termine che potrebbe forse aver indicato il paese nel Medioevo quando apparteneva al Giudicato di Cagliari nella Curatoria di Quirra-Colostrai. L'esistenza certa del paese nel 1753 anno di pubblicazione della carta pu\u00f2 portare a considerare possibile la sua sopravvivenza almeno fino al 1771 anno dell'istituzione dei comuni con la legge emanata dal sovrano piemontese Carlo Emanuele III, pertanto \"Bidda e Monti\", \"Villamonti\", potrebbe essere proprio il nome attribuito a \"Tuvuda\" come comune, che ebbe durata effimera. Nel II Volume del Casalis Angius a pagina 646 si parla di una serie di paesi ogliastrini scomparsi citati dal P.Aleo: Ten\u00eca, Marinitu, Galana, Vindonia, Arnissa, Ittona, Galli e altre. Il Casalis Angius (1833) non cita Bidda e Monti tra i salti di Osini cosa che lascia intendere che Osini entr\u00f2 in possesso di una parte del salto di \"Tuvuda\" successivamente, probabilmente con un acquisto dal demanio regio costituito in genere anche dai salti appartenuti ai paesi scomparsi. Non \u00e8 da escludere che appartenesse al salto di \"Tuvuda\" il demanio regio di \"Bingionniga\" in giurisdizione di Jerzu e la campagna di San Marco oggi in giurisdizione di Tertenia. La memoria orale riporta che il paese fu nell'ultima fase della sua esistenza danneggiato irreversibilmente da un'alluvione. Oggi il paese sarebbe stato denominato \"Tovuda Villamonti\" o \"Tuda Villamonti\".\nIl termine \"tuvuda\" o \"tuda\" in sardo letterario, indica una conca o una depressione."}
{"id": "32930", "revid": "30610", "url": "https://it.wikipedia.org/wiki?curid=32930", "title": "Bonifati", "text": "Bonifati (\"Bun\u00ecfati\" in calabrese) \u00e8 un comune italiano di abitanti della provincia di Cosenza, in Calabria.\nGeografia fisica.\nClima.\nSecondo una statistica del 2011, basata sui dati del Servizio Meteorologico dell\u2019Aeronautica Militare e riportata dal sito Meteoweb.eu, Bonifati si posiziona al 13\u00ba posto tra le localit\u00e0 italiane col tasso medio annuo di umidit\u00e0 relativa pi\u00f9 alto, subito dopo Milano e prima di Termoli.\nStoria.\nSecondo un racconto popolare tramandato da padre in figlio riguardante l'origine di Bonifati, un giorno, un ricco mercante, passando per una zona del paese detta \"Vaccaro\", con un gran numero di servi e cavalcature, fece sosta vicino alle capanne dei pastori per rifocillare uomini e cavalcature. I pastori, nel vedere tante persone con cavalli guarniti di finissimi finimenti, rimasero a guardare con meraviglia. Il mercante avvicinatosi ai pastori gli domand\u00f2 \"chi siete? Cosa state facendo?\" Questi risposero:\" stiamo pascolando gli armamenti del nostro padrone\". Il mercante rispose \" bene facite! \". L'imperativa affermazione fece rimanere attoniti quei pastori non avvezzi a sentire pronunciare parole in latino a loro sconosciuto; abituati a parlare un volgare dialetto, gli suonarono cos\u00ec strane quelle parole e da quel giorno, iniziarono a chiamare la localit\u00e0 con il nome di benefacite o benefate. La tradizione popolare vuole che Bonifati sia stata costruita dai profughi dell'antica citt\u00e0 di Hiele, qui arrivati dopo che le truppe di Roberto il Guiscardo la rasero al suolo nel 1057. Circa duecento anni pi\u00f9 tardi, nel 1270, il nome di Castel Bonifati identifica il feudo che Carlo I d'Angi\u00f2 dona a Gismondo Palmieri in segno di riconoscenza per l'aiuto che il Palmieri gli aveva assicurato nell'ambito delle operazioni di conquista del Regno di Napoli.\nRimasto per secoli un semplice centro agricolo, il paese ha conosciuto uno sviluppo importante nel corso degli ultimi decenni grazie al fiorire dell'economia turistica lungo il litorale tirrenico.\nOggi, accanto al centro storico arroccato sulle colline, il comune di Bonifati comprende la frazione di Cittadella del Capo (in latino \"Civitatula Capitis\") che si estende sulla fascia litoranea e comprende anche le contrade Paneduro (Bonifati Lido), Santa Maria e Telegrafo. In origine Cittadella era una colonia greca nota come \"Fella\" (in greco \"\u03a6\u03ae\u03bb\u03bb\u03b1\") e le uniche attivit\u00e0 rilevanti erano l'agricoltura e la pesca. Nel XVI secolo dopo una lunga fase di stallo \"Fella\" viene conquistata dai Turchi per mano del sultano Barbarossa. Negli ultimi decenni Cittadella ha conosciuto una grande crescita economica dovuta principalmente al turismo balneare, infatti ogni anno \u00e8 meta di villeggianti che vi si recano per trascorrere le vacanze estive.\nMonumenti e luoghi d'interesse.\nTra i luoghi di interesse storico-artistico e culturale presenti nel Centro Storico troviamo:\nIl Centro Storico, oltre le Chiese e i ruderi del Castello-Fortezza, ospita innumerevoli palazzi storici e torri: \nNella frazione Cittadella del Capo sorgono due Chiese: la Chiesa Parrocchiale di San Francesco di Paola, consacrata il 25 marzo del 1973 e restaurata nel 2006 e la Chiesa di San Michele Arcangelo, risalente al 1924.\nAltri monumenti presenti nel territorio comunale:\nCultura.\nEventi.\nLa prima domenica di ottobre a Bonifati si celebra la festa della Madonna del Rosario.\nNella frazione di Cittadella del Capo la III domenica di agosto si celebra la festa votiva in onore di San Francesco di Paola, patrono della Calabria e della gente di mare.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune dal 1946 ad oggi.\nLista di sindaci.\nRepubblica Italiana (1946-oggi) \nBonifati risulta essere, fino ad oggi, l'unico comune italiano ad aver avuto lo stesso sindaco donna per tre mandati (1978-1983, 1985-1988 e 1988-1993)."}
{"id": "32931", "revid": "508036", "url": "https://it.wikipedia.org/wiki?curid=32931", "title": "Buonvicino", "text": "Buonvicino (\"Vommic\u00ecnu\" in calabrese, \"Bombaci\" in greco bizantino) \u00e8 un comune italiano di abitanti della provincia di Cosenza, in Calabria.\nOrigini del nome.\nProbabilmente il nome deriva dal nome di famiglia bizantino-calabrese \"Bombaci\" o dal termine dialettale \"bombaci\" che vuol dire \"lumaca\".\nSalvato era arroccato sulla rupe destra dello \"Stretto\". Le primitive abitazioni erano su \"Sasso dei greci\"; di esse restano visibili tracce e superficiali scavi. Dagli scavi effettuati nel 1978 ed il 20 febbraio 1997 sono stati rinvenuti cocci di tegole, di piatti e ossa di animali. Gli abitanti si dedicavano alla pastorizia e alle attivit\u00e0 boschive.\nNella parte opposta, ossia sul crinale roccioso della rupe sinistra vi era Tripidone (ivi, rovistando alcuni muri posti a nord-est dello \" Stretto\", \u00e8 stato rinvenuto un pugnale di ferro di lavorazione artigianale). Questi primitivi villaggi avevano poco terreno a disposizione per lo pi\u00f9 costituito da boschi e da montagne.\nPi\u00f9 lontano, dal lato sud-ovest, vicino al confine dell'attuale Belvedere, sorgeva il casale di Trigiano che possedeva tutto il territorio della campagna di Buonvicino compresa la zona dove sorgeva il monastero di San Ciriaco (\"Ai Ciriaco\" in greco bizantino).\nI tre casali.\nPercorrendo la via istmica che dalla valle del Corvino porta al \"Varco del Palombaro\" si \u00e8 costretti a passare in mezzo a un'orrida gola, larga appena 5 metri, detta appunto \"Stretto\", costituita da due altissime rupi rocciose sulle cui cime, a destra del Corvino, si trova il \"Sasso dei Greci\", un limitato pianoro che fa parte della zona detta Salvato e sulla sinistra, in una valletta delimitata da tre cocuzzoli, vi \u00e8 Tripidone.\nEssi furono villaggi abitati, sin dai primi tempi remoti, da primitive trib\u00f9 di origine greca.\nLe lotte con i Lucani, l'occupazione romana, le invasioni barbariche, le scorrerie saracene, portarono alla scomparsa di Laos e Sidro. Lungo la via istmica la vita non si era del tutto spenta, ma il terrore era diffuso e la morte sempre in agguato. Ecco perch\u00e9 le genti del Capo e delle Castellucce pensarono di abbandonare i loro insicuri abituri e trovare rifugio a Salvato, sull'altissima e inaccessibile rupe detta appunto \"Sasso dei Greci\".\nAltri avevano fissato la dimora, gi\u00e0 da tempo, sulla parte sinistra dello \"stretto\", anch'essa nascosta e inaccessibile che chiamarono, per la presenza di tre cime di rocce equidistante, Tripidone. Trigiano, invece era ubicato pi\u00f9 lontano, nei pressi di Belvedere Marittimo; era casale autonomo e comprendeva tutto il territorio della campagna dell'odierna Buonvicino.\nGli abitanti di Salvato e Tripidone si dedicavano alla pastorizia e alle attivit\u00e0 boschive, quelli di Trigiano all'agricoltura. I tre villaggi erano ubicati lungo la via istmica in posizione da poter osservare il continuo traffico senza correre alcun pericolo perch\u00e9 ben difesi naturalmente. L'unione di questi tre Casali, alla fine del XIII secolo, diede origine a Buonvicino.\nOggi sovrasta il paese l'enorme statua in bronzo alta 7 metri di San Ciriaco Abate, situata sullo sperone roccioso \"Zaccaniello\".\nAmministrazione.\nSindaci di Buonvicino.\nGiovanni Benvenuto nacque nella Contrada Urmo di Buonvicino l'11 maggio del 1925. Fu nominato Commissario Prefettizio del Comune di Buonvicino nel 1950. Mantenne l'incarico di Commissario fino al 1952, anno in cui fu eletto Sindaco. Rieletto, rimase al servizio di Buonvicino fino al 1960. Consegu\u00ec la Laurea in Giurisprudenza presso l'Universit\u00e0 degli Studi di Palermo nel 1954 e fino al 1958 esercit\u00f2 la professione di Avvocato. Nel 1958 fu assunto presso la Direzione Generale della Cassa di Risparmio di Calabria e Lucania e l\u00ec percorse tutte le tappe della carriera bancaria, congedandosi nel 1990 con la qualifica di Direttore Centrale. Rimase molto legato al suo Paese di origine e per molti anni fu Segretario della locale Sezione della Democrazia Cristiana. Fu insignito dell'onorificenza di Maestro del Lavoro nel 1985. Mor\u00ec a Cosenza il 16 ottobre 2006. Riposa nel Cimitero di Buonvicino.\nSport.\nFino al 2014 ha avuto sede nel comune la societ\u00e0 di calcio A.S.D. Buonvicino, che ha disputato campionati dilettantistici regionali.\nConsolidatosi ormai da tempo un torneo di fama regionale, il torneo di San Ciriaco, al quale partecipano giovani promettenti e vecchie glorie."}
{"id": "32935", "revid": "1516566", "url": "https://it.wikipedia.org/wiki?curid=32935", "title": "Caloveto", "text": "Caloveto (\"Cal\u00ebv\u00ect\u00eb\" in calabrese) \u00e8 un comune italiano di abitanti della provincia di Cosenza, dove l'agricoltura costituisce l'attivit\u00e0 prevalente. \u00c8 situato sulla riva destra del fiume Trionto a 386\u00a0m sul livello del mare. Conserva una strada di origine visigotica di cui si trovano i resti in un tratto nei pressi del camposanto.\nOrigini del nome.\nIl nome del paese deriva dal greco \"kalyvites\" che significa \"abitanti di capanna\".\nStoria.\nCaloveto nacque nel IX secolo allorquando un gruppo di monaci acemeti vi si stabil\u00ec, scavando nella roccia una serie di grotte, che funsero da monastero (in cui venerare il loro santo, Giovanni Calibita), nonch\u00e9 da chiesa e da approvvigionamento idrico degli abitanti che da l\u00ec a poco popolarono il borgo. Col tempo, quindi, attorno al monastero di S. Giovanni Calabita, si addens\u00f2 una piccola comunit\u00e0 agricola che diede origine a Caloveto. Il suddetto monastero, originariamente di rito greco e poi (1237) latinizzato dai Benedettini, ospit\u00f2 nell'anno 1003 san Bartolomeo da Rossano, allora ancora dodicenne, che vi rest\u00f2 per tutto il tempo in cui non si perfezion\u00f2 nello studio dei sacri testi e nella disciplina della vita monastica. Il cenobio medievale prosper\u00f2 sotto i Normanni ed il paese si estese passando da una dominazione all'altra. Infeudato inizialmente ai Sangineto, Caloveto pass\u00f2 successivamente ai Sant'Angelo, ai Ruffo di Montalto, ai Guindazzo (1471), ai Cavaniglia (1480), ai d'Aragona duchi di Montalto (1507-1593), ai Mandatoriccio (1593-1696) ed infine ai Sambiase, Principi di Campana (1696-1806).\nIn base all'ordinamento amministrativo disposto dal Generale Championnet (1799) fu compreso nel Cantone di Cir\u00f2. Nel 1807 fu classificato come \"luogo\" e inserito nel \"Governo\" di Cariati. Con la legge 4/5/1811 fu dichiarato Comune e incluso nel Circondario di Cropalati. Retrocesso a frazione di Cropalati nel 1928, fu ricostituito come Comune autonomo nel 1934.\nSimboli.\nLo stemma del comune di Caloveto \u00e8 stato concesso con decreto del presidente della Repubblica dell'11 settembre 1996.\nGeografia antropica.\nFrazioni.\nDel comune di Caloveto fanno parte anche le frazioni di Dema (1,04\u00a0km), Liboia (3,65\u00a0km), Sferracavallo (3,59\u00a0km), Trionto (2,22\u00a0km): il numero in parentesi indicato dopo ciascuna frazione indica la distanza in chilometri tra la stessa frazione e il comune di Caloveto.\nEconomia e tradizioni.\nCaloveto \u00e8 un paese che mantiene vive le proprie tradizioni locali: il patrono \u00e8 San Giovanni Calybita per il quale ogni anno viene organizzata una processione per le vie del paese e nel centro storico. Il centro storico \u00e8 formato dalla Piazza dei Caduti e dall'antica Chiesa; procedendo poi verso la zona del \"Pedale\" si pu\u00f2 ammirare la grotta di San Giovanni. Fino a pochi anni fa il 15 maggio si teneva la fiera \"del ponte\", anticamente una fiera di bestiame, in onore al patrono San Giovanni Kalybita.\nA Caloveto si possono gustare i tipici piatti locali come la \"Sozizza\", i Maccarruni a ferretti\" e tante altre prelibatezze che ne fanno un paese dove la gastronomia viene sempre al primo posto; tra le altre specialit\u00e0 gastronomiche ci sono i \"casicavalli\", tipici formaggi di latte vaccino, prodotti con caglio naturale di origine animale e le \"melanzane all'olio di scagliuna\", ottimo come antipasto. In aggiunta si annovera la \"sciungata\" (formaggio di latte caprino).\nA 15 minuti di auto dalle splendide acque del Mar Ionio."}
{"id": "32936", "revid": "123332597", "url": "https://it.wikipedia.org/wiki?curid=32936", "title": "Campana (Italia)", "text": "Campana \u00e8 un comune italiano di abitanti della provincia di Cosenza in Calabria.\nIn passato il paese era noto come Calaserna (\"Calas\u00e8rna\" in greco-calabro).\nCampana \u00e8 un paese della Presila Cosentina, situato a met\u00e0 strada tra mare e montagna, a 612 metri sul livello del mare, con una superficie di 104,65\u00a0km\u00b2.\nMonumenti e luoghi d'interesse.\nNel centro del paese vi \u00e8 un gruppo scultoreo dedicato ad Aldo Moro e alle vittime della strage di via Fani, opera dello scultore Cesare Baccelli.\nPoco distante dal caseggiato del paese \u00e8 presente il complesso dell'Incavallicata tra cui desta particolare interesse il megalite Elefante di pietra della Sila. Il sito \u00e8 conosciuto anche come \"gli elefanti di Campana\".\nSociet\u00e0.\nEvoluzione demografica.\nfonte: tuttitalia.it"}
{"id": "32938", "revid": "125635925", "url": "https://it.wikipedia.org/wiki?curid=32938", "title": "Canna (Italia)", "text": "Canna \u00e8 un comune italiano di 676 abitanti della provincia di Cosenza.\nStoria.\nNel XV secolo sorgeva, in corrispondenza dell'attuale centro abitato, un piccolo nucleo di case. I loro abitanti erano originari di Nocara, dalla quale dipendevano burocraticamente. Da quel piccolo gruppo di persone si svilupp\u00f2 negli anni il paese di Canna il quale fu feudo della famiglia Sanseverino, conti di Lauria, e successivamente (1498) di quella dei Loffredo, duchi di Nocara e marchesi di Canna.\nNei circa trecento anni successivi Nocara e Canna passarono di mano in mano dalla famiglia Merlini, ai Cal\u00e0, ai Pignatelli, ai Villanova, ai Virgallito. Soltanto nel 1788 Canna ottenne l'autonomia amministrativa, distaccandosi definitivamente da Nocara, in seguito al pagamento di una tassa che di fatto era il valore dell'intero paese. La famiglia Melazzi abit\u00f2 a Canna fino alla prima met\u00e0 dell\"800, quando l'ultimo erede dei Melazzi vendette i possedimenti e gli averi di famiglia ai Pitrelli e ai Failla e si trasferirono ad Amendolara, dove si imparentarono con i Blefari (provenienti, a loro volta da Cropalati), dando vita al doppio cognome Blefari-Melazzi.\nCanna raggiunse il massimo della sua popolazione (1707 abitanti) alla fine del XIX secolo e il suo maggiore sviluppo economico agli inizi del XX. Nel 2020 contava 676 abitanti con un'economia basata principalmente sull'agricoltura.\nSecondo una leggenda locale, Ulisse e la sua ciurma sarebbero passati per Canna per recarsi alla grotta di Polifemo. Accecato da Ulisse ed i suoi compagni, Polifemo in preda all\u2019ira gett\u00f2 massi e rocce in direzione della nave di Ulisse nel tentativo di distruggerla. A fianco del letto del torrente Canna, sulla sponda sinistra procedendo verso il mare, sono visibili quelli che sarebbero tali massi.\nMonumenti e luoghi d'interesse.\nLa chiesa.\nLa chiesa di Canna fu costruita lungo la cinta muraria che circondava il paese e, come si pu\u00f2 leggere su una lapide posta al suo interno, fu \"restaurata a devozione del popolo nel 1864 e nel 1964\". Al suo interno si possono ammirare un fonte battesimale in pietra restaurata nella seconda met\u00e0 del XX secolo, un pulpito rinascimentale e diverse effigie di santi per lo pi\u00f9 in cartapesta fra cui San Francesco di Paola, San Biagio, la Madonna del Carmine, San Pietro, Sant'Antonio e l'effigie lignea dell'Immacolata concezione, patrona della citt\u00e0.\nLa facciata settecentesca presenta un portale in pietra eseguito da abili artigiani locali ed \u00e8 divisa in due sezioni: \"una parte inferiore\" comprendente le porte d'accesso e due pinnacoli in pietra in corrispondenza delle lesene pi\u00f9 esterne; \"una parte superiore\" che occupa interamente la sezione della navata centrale, nella quale sono presenti una vetrata policroma, ancora due pinnacoli in pietra e sulla sommit\u00e0 una croce provvista di illuminazione.\nAll'interno della chiesa troviamo le tre navate gi\u00e0 distinguibili dall'esterno. La navata centrale \u00e8 separata da ogni navata laterale da tre colonne con archi a tutto sesto, che formano nelle navate laterali volte a botte in parte decorate con affreschi seicenteschi.\nLa stessa navata centrale presenta una volta a botte, decorata con elementi floreali barocchi. Prima dell'abside, un arco trionfale a tutto sesto forma con due lesene una cupola affrescata, non visibile dall'esterno.\nIl transetto della chiesa, di lunghezza pari alla met\u00e0 della navata centrale, \u00e8 occupato da due nicchie: la nicchia dell'Immacolata concezione titolare della Chiesa, della Parrocchia e Patrona del Comune e la nicchia di San Francesco di Paola.\nL'abside presenta una volta a botte che precede una semicupola, e due finestre policrome. Infine dietro la mensa osserviamo l'altare in marmo policromo decorato con fantasie geometriche.\nSociet\u00e0.\nLingue e dialetti.\nCanna appartiene all'area Lausberg, una zona dialettale arcaica situata al confine tra Basilicata e Calabria.\nReligione.\nA Canna \u00e8 molto viva la devozione per la Madonna del Soccorso, venerata molto probabilmente gi\u00e0 a partire dalla seconda met\u00e0 del XVII secolo.\nLa statua della Madonna viene portata in processione dai devoti l'ultima domenica del mese di maggio, il giorno dopo la processione di San Francesco di Paola e il 17 agosto, dopo la processione di San Rocco.\nCanna \u00e8 un paese molto legato al culto mariano, ed era proprio dedicato alla Madonna il convento dei frati minori osservanti che qui si insediarono nel XV secolo. Di questo convento ormai non rimangono che pochi resti di mura."}
{"id": "32941", "revid": "767487", "url": "https://it.wikipedia.org/wiki?curid=32941", "title": "Sagama", "text": "Sagama (\"S\u00e0gama\" in sardo) \u00e8 un comune italiano di 195 abitanti della provincia di Oristano in Sardegna, nella antica regione della Planargia.\nStoria.\nIl paese di Sagama sorse in epoca preistorica nella fertile vallata denominata Badde 'e Sagama, in una felice posizione strategica, su un gradino calcareo dove fu edificato il nuraghe Muristene, mentre probabilmente nell'area dove attualmente insiste la chiesa seicentesca intitolata all'arcangelo Gabriele vi era un preesistente santuario pagano.\nA breve distanza e posti a \"corona\" di questo primo nucleo di Sagama, furono edificati in posizione strategica difensiva numerosi nuraghi: il nuraghe Funtanedda (a ovest), i nuraghi Mura de Canes e Molineddu (a est), il nuraghe de sos Pascialzos (a sud-est) e il nuraghe Nuratolu con il nuraghe Giannas di Flussio (a sud-ovest).\nIn epoca fenicia, punica e romana il villaggio fu dotato di mura, ancora parzialmente visibili nei lati sud e nord.\nIn epoca medioevale la villa o \"bidda\" di Sagama fece parte con il vicino paese (poi scomparso) di Nuraki Triganu (a circa 2,5\u00a0km ad est di Sagama, nei pressi dell'attuale chiesa campestre di Santu Micheli), della Curatoria della Planargia (citata anche con i nomi di Fruxia o Serraval), nel giudicato di Torres. Il 9 gennaio del 1388 i suoi rappresentanti (e quelli di Triganu), sottoscrissero presso la chiesa di San Giovanni Battista a Magomadas, la Pergamena d'Eleonora ovvero la Pace tra il Regno di Arborea e il Regno d'Aragona.\nDopo morte di Eleonora d'Arborea (1402-03), la morte del figlio, la dura lotta contro l'Aragona, fu ripresa dal nipote Guglielmo III di Narbona-Bas, nel 1409. Questi il 30 giugno del 1409 fu sconfitto duramente da Martino il Giovane, Infante (principe ereditario) d'Aragona, a Sanluri.\nNel 1416 risultavano ancora attestati a Triganu 4 fuochi (circa 16 abitanti), nonostante la guerriglia e le pestilenze.\nDopo il 1420 il paese di Sagama si trov\u00f2 dunque assorbito con tutta la Planargia, nel Regno di Sardegna, nel 1430 la Planargia fu infeudata a Guglielmo Raimondo de Moncada, fu confiscata dalla Corona, che la cedette nel 1468 alla famiglia Villamar\u00ec.\nNel 1469 la Corona spagnola, concesse il feudo ad Antonio Brondo, a cui fu confiscato nel 1670; nel 1698 fu la volta della famiglia Olives e infine nel 1756 da Antonio Paliacio (Palliaccio, Paliacho), i cui discendenti assunsero i titoli di \"marchese della Planargia\" e di \"conti di Sindia\" (i primogeniti).\nAttualmente questa famiglia ramificata a Sassari e Genova ha assunto i cognomi di \"Palici di Suni\" o semplicemente \"di Suni\".\nFu cos\u00ec fino all'abolizione dei feudi del 1839.\nL'editto delle chiudende del 1820, non fu recepito subito a Sagama, ragion per cui gli Ecclesiastici, riuscirono ad impossessarsi della preziosa terra della Badd'e Sagama, mentre nell'altipiano di Santu Mikeli-Triganinu dove il terreno veniva pascolato l'operazione non fu resa possibile dalla resistenza dei pastori sagamesi, sindiesi e sunesi.\nDopo l'abolizione dei feudi (1839), Sagama entr\u00f2 a far parte del circondario di Cuglieri. Nel 1927 passa dalla provincia di Cagliari alla neonata Provincia di Nuoro, ma l'anno dopo il comune venne soppresso e accorpato con Tinnura e Flussio a Suni, fino al 1946 quando Umberto di Savoia con decreto luogotenenziale ricostitu\u00ec i tre comuni. Ai sensi della Legge Regionale n. 10 del 13 ottobre 2003, che ha ridefinito le circoscrizioni delle nuove province sarde, il comune di Sagama \u00e8 passato alla Provincia di Oristano.\nNel 2010 con delibera di Consiglio comunale ha deliberato il proprio toponimo in lingua sarda nella forma S\u00e0gama.\nMonumenti e luoghi d'interesse.\nArchitetture religiose.\nLa chiesa parrocchiale, dedicata all'arcangelo Gabriele, venne edificata nel 1604 da maestranze sassaresi. La chiesa, restaurata di recente, oltre alla statua del 1500 dell'arcangelo possiede al suo interno dei dipinti.\nDegne di menzione la chiesa medioevale della N.S. del Carmelo, quella cinquecentesca della Santa Croce, quella campestre di San Michele, riedificata di recente. Sono inoltre attestate la chiesa di San Basilio, situata dove attualmente \u00e8 situata il municipio e forse la chiesa di San Giorgio, presso il nuraghe Muristene.\nSiti archeologici.\nNel territorio di Sagama sono attestati i nuraghi Funtanedda, Muristene, Mura de Ganes, Molineddu, Pascialzos e Nuratolu disposti a corona intorno alla vallata della Badd'e Sagama.\nSono attestate tombe dei giganti nelle localit\u00e0 Sa Costa-Triganinu, Fakkiganu, Triganinu.\n\u00c8 attestata un \"All\u00e9e couverte\" in localit\u00e0 Badde Sagama, al confine con Tinnura, mentre Mario A. Sanna, nella sua tesi ha pubblicato la foto di un menhir (inedito) nella localit\u00e0 Mura Pianu (segnalato dal sig. Salvatore Carta, dipendente comunale), denominato \"Sa Pedra Marmurada\".\nSecondo alcune testimonianze orali, nel territorio sagamese erano presenti anche delle \"domus de janas\", nella zona di Giuntolzu-Su Troulone, ma sarebbero state spazzate via durante i lavori per la circonvallazione.\nResti di mura di fortificazione punica, romana e medioevale sono visibili nella parti sud e nord del paese.\nSociet\u00e0.\nLingue e dialetti.\nLa variante del sardo parlata a Sagama \u00e8 quella logudorese centrale o comune."}
{"id": "32942", "revid": "124763253", "url": "https://it.wikipedia.org/wiki?curid=32942", "title": "Carolei", "text": "Carolei (\"Karalea\" in greco bizantino) \u00e8 un comune italiano di abitanti della provincia di Cosenza, in Calabria. Il territorio appartiene all'area geografica delle Serre Cosentine che comprende numerosi comuni dell'hinterland disposti lungo il versante della Catena Costiera (o Paolana). \u00c8 posto a SO di Cosenza, dalla quale dista 9\u00a0km. Confina con i comuni di Dipignano, Domanico e Mendicino. \nCarolei diede i natali (5 aprile 1853) all'insigne pianista e compositore Alfonso Rendano.\nOrigini del nome.\nIl nome del paese deriverebbe da \"Caloleis\", ossia discendente della famiglia \"Caroleo\" ma secondo altri il nome deriverebbe invece dal latino \"Caralis\" (stesso nome latino e greco di Cagliari) con l'aggiunta del suffisso -eus.\nAlcuni studiosi, basatisi su fonti di antichi scritti, indicano il primo nucleo urbano fondato dagli Enotri con la denominazione di \"Ixias\", altri la riconducono alla citt\u00e0 greco-bizantina di \"Karalea\".\nInfrastrutture e trasporti.\nIl comune \u00e8 interessato dalle seguenti direttrici stradali:\nAmministrazione.\nL'attuale sindaco di Carolei \u00e8 Francesco Iannucci della lista civica \"RINASCITA\".\nSport.\nLa squadra principale \u00e8 l'Asd Sporting Carolei che dal 2016 milita nel campionato di seconda Categoria.\nSono anche presenti due squadre di calcio a 5, Eremiti Carolei e San Luca Vadue che militano nel campionato di serie A del CSI."}
{"id": "32943", "revid": "2164596", "url": "https://it.wikipedia.org/wiki?curid=32943", "title": "Carpanzano", "text": "Carpanzano \u00e8 un comune italiano di 212 abitanti della provincia di Cosenza in Calabria. Carpanzano \u00e8 il comune pi\u00f9 antico dei dintorni cosentini. \u00c8 il penultimo comune meno popolato della Regione Calabria. Posto a SE di Cosenza, dalla quale dista 31\u00a0km, ha un territorio bagnato dal Savuto e compreso tra 211 e 1210 metri s.l.m.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "32944", "revid": "124688382", "url": "https://it.wikipedia.org/wiki?curid=32944", "title": "San Teodoro (Sardegna)", "text": "San Teodoro \u00e8 un comune italiano sparso di abitanti della provincia di Sassari, nella regione storica della Gallura, che sorge nell'immediato entroterra alle pendici orientali del massiccio di monte Nieddu.\nStoria.\nPreistoria e storia antica.\nNel territorio teodorino sono state trovate tracce e reperti di frequentazioni preistoriche, sia di et\u00e0 prenuragica che nuragica. Il caso pi\u00f9 rilevante \u00e8 quello del nuraghe (in gallurese \"naracu\") monotorre della borgata Naracheddu, di cui attualmente restano solo alcuni filari di pietre, ma che fino agli anni '40 del XX secolo, secondo i censimenti archeologici, risultava in ottime condizioni e raggiungeva l'altezza di sette metri. Si segnala anche il piccolo nuraghe in tanca Lu Naracu, al confine tra Budoni e San Teodoro, disposto in posizione elevata lungo la costa, con possibile funzione di controllo della fascia costiera. Altre strutture murarie risalenti presumibilmente alla preistoria sono state rinvenute nel territorio teodorino, ma il lavoro di valorizzazione del patrimonio archeologico locale \u00e8 fermo alla fase di ricerca e prima divulgazione delle scoperte.\nL'Itinerarium Antoninianum, documento del III secolo d.C., attesta l'esistenza di un centro abitato all'epoca della dominazione romana. La localit\u00e0, denominata Coclearia, nome di cui non resta nessuna testimonianza scritta fuori dall'Itinerarium, potrebbe con buona probabilit\u00e0 essere localizzata nelle vicinanze dell'attuale centro abitato principale di San Teodoro. Ipotesi rafforzata dalla presenza nel territorio, nelle borgate di L'Alzoni e di Budditogliu, di due pietre miliari romane, purtroppo anepigrafi (senza scritta). La presenza romana \u00e8, poi, confermata da numerosi ritrovamenti archeologici, esposti presso il museo locale (il \"Museo del Mare\").\nStoria medievale.\nDalla fine dell'et\u00e0 classica e per l'intero periodo alto-medievale, le vicende del territorio teodorino risultano quasi totalmente avvolte nell'oscurit\u00e0.\nIl nome della parrocchiale potrebbe incoraggiare l'ipotesi della presenza sul posto di strutture di culto cristiano all'epoca del dominio bizantino in Sardegna. La chiesa \u00e8 infatti dedicata a San Teodoro di Amasea, soldato romano d'oriente, martire del IV secolo d.C., venerato nella chiesa cristiana d'oriente. La presenza bizantina \u00e8 confermata da alcuni ritrovamenti funerari, attualmente conservati presso il museo locale. Di fatto, per\u00f2, per la chiesa di San Teodoro non sono state trovate tracce documentarie precedenti la met\u00e0 del XVII secolo. L'edificio antico, il cui studio, forse, avrebbe potuto dare maggiori indizi sulla storia passata di San Teodoro, \u00e8 stato integralmente distrutto negli anni '50, per essere sostituito dalla struttura attuale, che risale ai primi anni '60 del XX secolo.\nLe prime documentazioni scritte finora rintracciate sul territorio risalgono al tardo periodo giudicale, a partire dai primi anni del XIV secolo. Il territorio faceva parte della curatoria di Posada del Giudicato di Gallura, che nella fase finale della sua storia pass\u00f2 in possesso del comune di Pisa. Nello specifico, il territorio ora suddiviso tra i comuni di San Teodoro e Budoni, era disseminato di numerosi piccoli centri abitati, detti \"ville\", in buona parte scomparse nei secoli successivi, di cui al giorno d'oggi non si \u00e8 ricostruita con certezza la localizzazione. Tra i toponimi documentati in quegli anni colpisce quello di Offolle, che con tutta probabilit\u00e0 \u00e8 la prima attestazione scritta del toponimo, evolutosi fino ai giorni nostri in Ovidd\u00e8.\nQuesto territorio era collegato con il principale centro urbano gallurese, Civita (in epoca pisana ribattezzata come Terranova, l'attuale Olbia), attraverso una strada, che dai pressi del castello di Pedres scendeva verso sud passando attraverso una localit\u00e0 il cui nome, \"\u00d9ttaru Pisanu\" (viottolo, vicolo pisano) potrebbe risalire all'epoca della dominazione pisana. La strada, giunta alle falde di monte Almuttu, portava poi all'agro nelle vicinanze dello stagno, per dirigersi verso gli altri centri costieri a sud dell'attuale San Teodoro. Presumibilmente tale strada ricalcava il percorso della viabilit\u00e0 di epoca romana.\nLe ultime notizie sulle ville della zona risalgono alla met\u00e0 del XIV secolo. In seguito, forse a causa delle gravissime pestilenze che colpirono l'Europa, di buona parte di tali comunit\u00e0 si perde ogni traccia.\nStoria moderna.\nStorici e geografi del XVI secolo, tra cui Giovanni Francesco Fara, descrivono il territorio teodorino e le zone costiere della Gallura come lande boscose e semi-spopolate frequentate da pastori transumanti. Varie cale e calette della zona erano frequentate da navi barbaresche, situazione quest'ultima che si sarebbe protratta fino ai primi del XIX secolo.\nTracce di un ritorno alla vita si avranno solo alla fine del Seicento, come risulta da alcune carte conservate all'archivio della Diocesi di Tempio-Ampurias e dai documenti degli Archivi di Stato della Sardegna e particolarmente di Sassari, in cui si testimonia l'esistenza all'epoca di insediamenti di coloni tempiesi nell'area allora nota sotto i nomi di Offude/Ovodde/Ovodd\u00e8/Ovidd\u00e8, probabili derivazioni del medievale Offolle. \nIl territorio fece parte, fin dall'introduzione del feudalesimo in Sardegna, effettuata in seguito alla conquista aragonese dell'isola nel XIV secolo, di un feudo che comprendeva grosso modo gli attuali comuni di Posada, Siniscola, Torp\u00e8, Lod\u00e8, Budoni e San Teodoro. Tale feudo fu noto nel corso dei secoli con vari nomi, tra cui quello di Contea di Montalbo, o Baronia di Posada. il suo centro amministrativo principale era inizialmente Posada.\nStoria contemporanea.\nCon il riscatto e la successiva eliminazione dei feudi sardi attuati dalla Casa Savoia nella prima met\u00e0 dell'Ottocento, cui fece seguito la formazione dei moderni comuni, il territorio di San Teodoro d'Ovidd\u00e8 continu\u00f2 a rimanere accorpato al comune di Posada, che mantenne per lungo tempo svariati territori dell'ex feudo. Gi\u00e0 in quegli anni, per\u00f2, la zona di San Teodoro, cos\u00ec come parte dell'attuale Budoni, era, come su accennato, popolata da coloni di origine tempiese. Questi, avvertendo la necessit\u00e0 di una maggiore autonomia, nonch\u00e9 consapevoli di una serie di differenze culturali (per esempio, linguistiche) che li distinguevano dalla popolazione delle Baronie, richiedevano in modo sempre pi\u00f9 deciso il distacco dal comune di Posada. I legami tra la Gallura e la vicina Corsica, caratterizzati, per esempio, da una grande somiglianza di linguaggio, erano avvertiti anche dagli abitanti della vicina Baronia, che fino a pochi decenni fa chiamavano i teodorini e i budonesi di cultura gallurese con il termine \"sos corsesos\" (i corsi).\nNel 1927, in epoca fascista, il comune di Posada e con esso San Teodoro, venivano inclusi nell'ambito della nuova provincia di Nuoro, rendendo cos\u00ec ancora pi\u00f9 forte il distacco amministrativo di San Teodoro dal resto della Gallura, che invece faceva parte della provincia di Sassari.\nIndicativa della diversit\u00e0 culturale che separava Posada e i limitrofi centri delle Baronie dai territori settentrionali del feudo (comprendenti, come gi\u00e0 detto, gli attuali comuni di San Teodoro e parte del territorio di Budoni) e, in seguito, del comune, \u00e8, tra l'altro, l'appartenenza di tali territori alla diocesi attualmente nota come Tempio-Ampurias, che comprende i territori storici dell'Anglona e della Gallura. Tale appartenenza \u00e8 comprovata perlomeno dal XVII secolo, ed \u00e8 prova certa dei legami culturali della comunit\u00e0 teodorina con la realt\u00e0 gallurese.\nLa discrepanza, durata a lungo, tra confini amministrativi e confini culturali, ha contribuito a far s\u00ec che ancora adesso il comune di San Teodoro venga da alcuni ritenuto parte dell'Alta Baronia e, da altri, invece, della Bassa Gallura. Le due distinzioni, in realt\u00e0 non si escludono necessariamente a vicenda, in quanto la prima \u00e8 da ritenersi, nel caso teodorino, una definizione di carattere politico-amministrativo, dovuta, come si \u00e8 visto alla ripartizione feudale dei territori sardi, mentre la seconda ha un valore principalmente culturale, demografico, linguistico.\nNel 1959, infine, i territori settentrionali di Posada si sono distaccati dal plurisecolare centro amministrativo attraverso la costituzione dei due comuni autonomi di San Teodoro e Budoni.\nSan Teodoro fece parte della provincia di Nuoro fino all'istituzione delle nuove province sarde, quando pass\u00f2 insieme a Budoni alla neonata provincia di Olbia-Tempio. Con la successiva riforma del 2016, che ha abolito le nuove province, entrambi i comuni furono aggregati alla provincia di Sassari.\nMonumenti e luoghi d'interesse.\nSpiagge.\nLe principali spiagge di San Teodoro sono, da sud verso nord: \nVicino a Cala Ghjlgolu si trovano i resti del noto scoglio denominato La Tartaruga, che \u00e8 stato oggetto di deturpazione da parte di ignoti.\nSociet\u00e0.\nEtnie e minoranze straniere.\nSecondo i dati dell'ISTAT la popolazione straniera residente al 31 dicembre 2010 era di 289 persone.\nLe nazionalit\u00e0 pi\u00f9 rappresentate in base alla loro percentuale sul totale della popolazione residente erano:\nEconomia.\nL'economia di San Teodoro \u00e8 basata per la maggior parte sull'industria turistica balneare. La crescita del paese ha fortemente orientato la popolazione verso l'edilizia e altre attivit\u00e0 di servizio connesse alla presenza dei turisti e delle loro case, come giardinaggio, manutenzione, guardiania, ristorazione.\nLe tradizionali attivit\u00e0 legate ad agricoltura, allevamento e industria di trasformazione alimentare impiegano ancora una forza lavoro non trascurabile, sebbene spesso nei termini dell'attivit\u00e0 familiare informale.\nSport.\nLa squadra di calcio del San Teodoro milita in Promozione.\nDa pochi anni \u00e8 stata fondata un'associazione di atletica leggera.\nLa presenza turistica incoraggia attivit\u00e0 legate al mare, come snorkeling, immersioni subacquee, kite surf, velica."}
{"id": "32945", "revid": "1833487", "url": "https://it.wikipedia.org/wiki?curid=32945", "title": "Casole Bruzio", "text": "Casole Bruzio \u00e8 una frazione del comune italiano di Casali del Manco.\nStoria.\nLa fondazione del paese con il nome di \"Triginta Casulae\" \u00e8 avvenuta tra la fine del III e l'inizio del II secolo a.C., ad opera dei Bruzi nel territorio attualmente corrispondente ai comuni di Casole Bruzio e Trenta. Certamente a partire dal 986 il paese fu popolato da gruppi di cosentini che si rifugiavano sulle colline al fine di scappare dalle invasioni del saraceno Abitul Casim.\nSuccessivamente, come tutti gli altri comuni della presila fu casale di Cosenza e dalla seconda met\u00e0 dell'anno 1000 fu incorporato alla bagliva di Spezzano Piccolo. Sotto la dominazione spagnola i territori furono venduti a Gian Vincenzo Salviati, V duca di Giuliano (1693-1752), il quale insedi\u00f2 a Casole la sede degli armati alle dipendenze del Governatore generale residente a Celico. Nel 1647, dopo la rivolta di Celico capitanata da Isodoro Cuzzolino di Rovito, torn\u00f2 sotto il dominio regio. Il territorio di Casole fu successivamente feudo delle famiglie: Casole, Tirelli, Lupinacci, Massimilla, Basile, Grisolia e Ponte. Nel 1657 il borgo fu colpito da una grave pestilenza che caus\u00f2 oltre 200 morti mentre nel XVIII secolo fu oggetto delle razzie dei briganti. Nel 1807 fu elevato ad Universit\u00e0 dai francesi e venne annesso al governo di Spezzano Grande. Nel 1811 divenne frazione di Verticelli e nel 1816, dopo la riforma amministrativa borbonica, frazione di Magli. Il 25 gennaio 1820 fu elevato a comune con giurisdizione sulle frazioni di Magli e Verticelli. L'attuale nome di Casole Bruzio venne assunto con un Decreto datato 23 ottobre 1864.\nIl 26 marzo 2017 i cittadini di Casole Bruzio, insieme a quelli dei confinanti comuni di Pedace, Serra Pedace, Trenta e Spezzano Piccolo hanno deciso con un referendum la fusione dei precedenti comuni nel nuovo comune di Casali del Manco."}
{"id": "32947", "revid": "125491408", "url": "https://it.wikipedia.org/wiki?curid=32947", "title": "Castiglione Cosentino", "text": "Castiglione Cosentino (\"Castigliuni\" in dialetto Cosentino) \u00e8 un comune italiano di abitanti della provincia di Cosenza, in Calabria. Il centro storico dell'abitato, posto a una media di 400 metri s.l.m., \u00e8 situato su uno sprone collinare che domina la valle del Crati, alle estreme propaggini occidentali della Sila Grande. Dista da Cosenza rispetto alla quale \u00e8 collocato a NE. Il territorio, di , \u00e8 caratterizzato da un profilo altimetrico che si sviluppa essenzialmente su tipiche quote collinari, ma presenta, d'altronde, modeste porzioni di pianura e ristrette fasce semimontane, con il punto pi\u00f9 basso () in localit\u00e0 San Biagio, e il pi\u00f9 alto () posto poco pi\u00f9 a Sud di contrada Santa Lucia, in prossimit\u00e0 del bivio per Redipiano (frazione di San Pietro in Guarano). L'ingresso del paese provenendo da Cosenza, denominato Piazza Puontu, \u00e8 posto a 384 metri sul livello del mare; la piazza pi\u00f9 importante (Piazza della Concordia), situata a breve distanza, \u00e8 a 382 metri s.l.m., mentre il Municipio \u00e8 a quota 389.\nStoria.\nSecondo alcuni storici il paese sorge sull'antica citt\u00e0 di Arintha (\"\u0386\u03c1\u03b9\u03bd\u03b8\u03b1\" in greco). Tuttavia, l'ipotesi storica maggiormente consolidata ne rimanda la fondazione al IX secolo per opera di abitanti di Cosenza che, messi in fuga dai repentini assalti dei Saraceni, trovarono adeguato riparo sulle colline limitrofe alla citt\u00e0, edificando, nell'arco di pochi anni e in rapida successione, numerosi borghi (i cosiddetti \"Casali di Cosenza\"), tra i quali Castiglione. Fu feudo della famiglia Castiglione (dalla quale deriverebbe il nome del comune) e, successivamente, dei di Palma e dei d'Aquino. Il patrimonio storico-architettonico del comune \u00e8 ben rappresentato dai due principali edifici di culto: la chiesa parrocchiale dei Santi Nicol\u00f2 e Biagio (in origine parimenti indicata come \"chiesa di Santa Maria dell'Olmo\"), del XVI secolo, posta a 351 metri s.l.m. nella parte bassa del centro storico, e la chiesa di Sant'Antonio da Padova e annesso convento dei Cappuccini, del XVII secolo, che sorge a monte del Municipio, in posizione amena, a 422 metri di altitudine. Conservano significative opere d'arte risalenti al 1600 e 1700.\nInfrastrutture e trasporti.\nIl comune \u00e8 servito dalla stazione omonima, a , che si trova sulle linee Paola Cosenza e Cosenza-Sibari ma \u00e8 posta in localit\u00e0 Quattromiglia che ricade nel territorio del confinante comune di Rende. Lo svincolo autostradale pi\u00f9 vicino, a , \u00e8 quello di Rende-Cosenza Nord, dell'A2-Autostrada del Mediterraneo. Le maggiori arterie stradali che attraversano il territorio sono la Strada Provinciale 229 Castiglione-San Pietro in Guarano-Pianette (SP229) e la Strada Provinciale 234 Riva Destra Crati (SP234)."}
{"id": "32948", "revid": "322321", "url": "https://it.wikipedia.org/wiki?curid=32948", "title": "Castrolibero", "text": "Castrolibero \u00e8 un comune italiano di abitanti della provincia di Cosenza in Calabria. Lo sviluppo edilizio degli ultimi trenta anni con una conseguente conurbazione col capoluogo, ha reso la localit\u00e0 calabrese un moderno centro prettamente residenziale dell'area urbana cosentina. Il centro storico dista pochi chilometri da Cosenza ed \u00e8 posto in cima a un colle che appartiene al versante pi\u00f9 orientale della Catena Costiera. Il territorio comunale \u00e8 compreso tra 224 e 559 metri di altitudine.\nOrigini del nome.\nSi chiam\u00f2 Castelfranco (in dialetto \"Castrufrancu\") fino al 1863, in quanto nel IX secolo d.C. vi si accamp\u00f2 un esercito di Franchi guidati dal conte Ottone di Bergamo, venuto in Calabria a contrastare i Saraceni di Amantea. Dopo l'unit\u00e0 d'Italia, per la presenza di molti paesi che portavano lo stesso nome - su sollecitazione del Governo - si decise di modificare la denominazione. In un primo momento si scelse il nome \"Castelvenere\", in memoria di un antico tempio pagano e di una roccaforte esistente a pochi chilometri dalla collina, localit\u00e0 detta \"Castieddrivenneri\", poi - siccome esisteva gi\u00e0 un comune nel beneventano che recava quella denominazione - si scelse il nome \"Castro-libero\". La motivazione di quel nome data dal Decurionato fu la seguente: per l'orizzonte \"libero\" che si gode dal monte (panorama) e per le libere istituzioni del Re galantuomo Vittorio Emanuele II. Queste le motivazioni riportate nella delibera del 1863. Castrolibero sorge alla sinistra del fiume Crati, a ovest del capoluogo, poco sopra Cosenza.\nStoria.\nDopo una serie di infeudazioni minori, Castelfranco fin\u00ec nel patrimonio della potente famiglia Sanseverino di Bisignano (XV secolo). Nel 1487, a seguito di quella che sarebbe passata alla storia come la congiura dei baroni, cui parteciparono anche i Sanseverino, re Ferdinando ordin\u00f2 che venissero abbattute le mura di cinta e le case di Castelfranco, poich\u00e9 quella fortezza aveva creato notevoli problemi agli Aragonesi di Cosenza.\nCorreva l'anno 1550 quando Pietro Antonio Sanseverino concesse in dote alla figlia Eleonora, convolata a nozze col marchese della vicina Rende, le cittadine di Castelfranco e Cerisano, compresi, ovviamente, i diritti e addirittura i vassalli di ogni rango.\nTra il 1562 e il 1566 il feudo di Castelfranco (Castrolibero) venne acquistato da Valerio Telesio, fratello del celebre filosofo Bernardino.\nVessati in vario modo dal nuovo feudatario, i vassalli castelfranchesi non sopportarono a lungo il \"giogo\" del barone. Dopo un tentativo contro il figlio Roberto, il 10 agosto del 1579, in circostanze ancora misteriose, gli abitanti di Castelfranco diedero luogo a una rivolta popolare che si concluse con l'uccisione del Telesio nella chiesa di San Giovanni.\nCastelfranco pass\u00f2 successivamente ai Sersale, discendenti di un vecchio proprietario del feudo, che lo possedettero sino alla fine del XIX secolo.\nSede di una \"vendita\" carbonara capeggiata dai fratelli Parise, Castelfranco partecip\u00f2 attivamente ai moti rivoluzionari della prima met\u00e0 dell'Ottocento. Nel 1844 un suo cittadino, Santo Cesario, nato a San Fili ma residente a Castelfranco, venne fucilato nel vallone di Rovito per aver partecipato al moto rivoluzionario del 15 marzo 1844. Nello stesso posto pi\u00f9 tardi furono passati per le armi i fratelli Bandiera.\nDopo l'Unit\u00e0 d'Italia, re Vittorio Emanuele II, con proprio decreto del 26 marzo 1863, recep\u00ec la variazione della denominazione da Castelfranco a Castrolibero, deliberata dal Decurionato locale (Consiglio comunale).\nColpito nel corso dei secoli da vari terremoti (1638, 1783, 1835, 1854), Castrolibero sub\u00ec un ulteriore disastro nel corso del sisma dell'8 settembre 1905.\nIn quell'occasione, un Comitato, costituitosi a Napoli, venne a costruire 17 nuove case nel Centro Storico di Castrolibero. Al sindaco di Napoli, intervenuto il 1\u00ba dicembre 1907 alla cerimonia di inaugurazione, l'oratore locale, dopo aver magnificato l'opera e la generosit\u00e0 dei napoletani, volle ricordare le antiche origini di Castrolibero: \"\u2026dite a Napoli signor Sindaco, dite a Napoli signori del Comitato che la voce della riconoscenza e del saluto non \u00e8 quella di un umile e oscuro villaggio, ma \u00e8 quella di una citt\u00e0 illustre che Pandosia un tempo fu detta. Qui si coniarono monete, qui un Foro, qui un Senato, qui una doppia cinta di mura che rendeva la citt\u00e0 formidabile ai nemici, qui quando altrove vi era la barbarie rifulgeva il sole della civilt\u00e0, della scienza e dell'arte. Rendete grazie a Napoli in nome di Pandosia\".\nFamosa gi\u00e0 nel XV secolo per le numerose fornaci di mattoni, Castrolibero fu sempre apprezzata nell'antichit\u00e0 per l'ottima produzione serica (seta). A cavallo delle due guerre mondiali divenne estremamente diffuso l'artigianato calzaturiero. Ci\u00f2 valse a Castrolibero il noto appellativo di paese degli \"scarpari\".\nMonumenti e luoghi d'interesse.\nConserva la facciata della chiesa gotica di Santa Maria della Stella, del Quattrocento. Di notevole interesse storico \u00e8 una torre rotonda in localit\u00e0 \"Palazzotto\" che potrebbe essere un residuo dell'accampamento dei Franchi, guidati da Ottone di Bergamo, venuti in Calabria a combattere i Saraceni di Amantea (868 d.C. circa), che valse a Castrolibero il nome di Castel Franco (Castra Francorum). La Torre dell'Orologio venne, invece, costruita tra il 1908 e il 1912 nei pressi della localit\u00e0 \"Chiesa Vecchia\", per volont\u00e0 dell'allora sindaco Achille Parise con il contributo degli emigrati d'America. \nAltro luogo d'interesse pu\u00f2 essere considerato il Palazzo Aiello sito in via XX Settembre costruito nel 1910 e fu fino al 2000 di propriet\u00e0 di una famiglia di medici, gli Aiello, una delle famiglie pi\u00f9 ricche e in vista di Castrolibero, Cosenza e Marano Marchesato, proprietaria di molti palazzi, uliveti e altri terreni agricoli; sulle porte di tale palazzo si possono osservare le iniziali di Carmine Aiello I capostipite della famiglia, la facciata \u00e8 stata restaurata ma mantenendo la struttura originale. Oggi il palazzo \u00e8 sede degli uffici comunali.\nEconomia.\nCastrolibero \u00e8 una localit\u00e0 prettamente residenziale, caratterizzata da ampi spazi verdi, con una discreta attivit\u00e0 agricola (produzione di cereali, olive, uva e fichi).\nEsistono ancora gli scheletri di alcune fabbriche che operavano in diversi settori, dalla produzione di mattoni a quella di liquirizie. Queste strutture ormai sono in stato di degrado e di abbandono."}
{"id": "32950", "revid": "110157", "url": "https://it.wikipedia.org/wiki?curid=32950", "title": "Castroregio", "text": "Castroregio (\"Kast\u00ebrnexhi\" in arb\u00ebresh\u00eb, \"Castrur\u00ecgiu\" in calabrese) \u00e8 un comune italiano di 251 abitanti della provincia di Cosenza in Calabria. Il territorio ha una superficie di 42,06\u00a0km\u00b2, e sorge a 819 metri sopra il livello del mare.\n\u00c8 un paese arb\u00ebresh\u00eb della Calabria, il pi\u00f9 piccolo dell'Alto Ionio Cosentino per numero di abitanti. Parte del comune \u00e8 la frazione di Farneta, situata a 32\u00a0km dal capoluogo comunale, popolata anch'essa da una comunit\u00e0 Arb\u00ebresh\u00eb.\nStoria.\nMedioevo.\n\u00c8 documentato che il territorio dove oggi si trova Castroregio, era stato abitato sin dall\u2019epoca normanna; infatti in un documento del gennaio 1015 si parla di un monastero dedicato a Sant\u2019Anania e di un \"Kastron\" (castello). Nel 1239 l'imperatore Federico II di Svevia ordin\u00f2 il restauro di alcuni castelli tra i quali anche l\u2019antico \"Kastron\" (o anche Castrum) che, passato sotto l\u2019amministrazione centrale, acquist\u00f2 anche la denominazione di \"Regium\".\nCastrum Regium continu\u00f2 ad essere abitato anche sotto la dominazione angioina (1282-1442) e quella degli aragonesi (1442-1510), e fu durante la dominazione degli angioini che, a causa dell\u2019epidemia di peste del 1348, la Calabria si spopol\u00f2 talmente che vasti territori e interi paesi rimasero completamente disabitati.\nStoria moderna.\nDopo la morte di Scanderbeg nel 1468, la caduta di Kruja nel 1478 e quella di Scutari nel 1479, avvenne il pi\u00f9 importante flusso migratorio dall\u2019Albania verso l\u2019Italia. Sbarcati sulle coste adriatiche della Puglia e dopo aver cercato per qualche tempo una sistemazione in quella regione, quasi tutti gli albanesi raggiunsero la Calabria dove trovarono una sistemazione nei casali rimasti spopolati.\nLa data dell'arrivo degli albanesi a Castroregio \u00e8 tuttora controversa e dibattuta tra gli storici locali; Francesco Tajani in \"\"Le Istorie Albanesi\", sostiene che Castroregio sia stato fondato tra il 1476-78, cio\u00e8 un decennio dopo la morte di Scanderbeg (17 gennaio del 1468) e la stessa tesi \u00e8 sostenuta da Salvatore Scura in \"Tradizioni e glorie degli Italo-Albanesi\" e da Antonio Scura in \"Gli albanesi in Italia e i loro canti tradizionali\"\". Secondo lo studioso Italo Sarro, Castroregio non risulta nei censimenti dei fuochi degli anni 1503, 1508, 1543, 1548, 1566 e 1567.\n\u00c8 pi\u00f9 probabile che Castroregio sia stato edificato intorno al 1515. Secondo quanto afferma lo storico Giorgio Toscano nella sua \"Storia di Oriolo\" (1695), dove scrive di aver visto il privilegio di assenso del Re il quale autorizzava l'edificazione di un casale di Albanesi, al tempo del Duca Giovanni Lopez de Vergara, sub-feudatario di Oriolo dal 1505 al 1527.\nQuando giunsero nel feudo di Oriolo, gli Albanesi costruirono delle capanne coperte di paglia sulla sponda destra del fiume Straface, nella contrada \"Casaletto\", dove tuttora esistono i ruderi di una piccola chiesa, ma ben presto si spostarono nella contrada \"San Pietro\", sovrastante la sponda destra del fiume Ferro; per poi spostarsi ancora in contrada \"Cerviola\" dando vita ad un villaggio che battezzarono \"Xorza\", che significa piccola citt\u00e0.\nPoi, tra il 1510 e il 1515, il Duca Giovanni Lopez de Vergara autorizz\u00f2 gli Albanesi ad abbandonare il villaggio di Xorza per trasferirsi sulla montagna nella localit\u00e0 chiamata \"San Pietro delle Noci\", l\u2019attuale Castroregio; qui gli Albanesi trovarono un castello diroccato del quale, probabilmente, riutilizzarono i materiali per edificare le loro case.\nA Castroregio gli Albanesi poterono godere della tranquillit\u00e0 per poco tempo, perch\u00e9 scoppi\u00f2 la guerra tra Spagna e Francia; mentre tutti i paesi del circondario si schierarono con la Francia, Oriolo e Castroregio rimasero fedeli agli spagnoli cos\u00ec, nel 1528, sia Castroregio che Oriolo, subirono l\u2019assedio dei Francesi al comando del generale Odet de Foix, conte di Lautrec.\nQuando gli spagnoli furono costretti a ritirarsi, Castroregio fu assalito e incendiato dai mercenari di Amendolara, Roseto Capo Spulico e Canna, paesi che erano passati con i francesi. Terminata la guerra con la vittoria degli spagnoli, tutto il territorio pass\u00f2 a Ferdinando Sanseverino, principe di Salerno.\nSotto Ferdinando Sanseverino, Castroregio, con la costruzione della Chiesa e di alcune case in muratura, acquist\u00f2 l\u2019aspetto di un paese vero e proprio. I rapporti con i paesi vicini erano molto limitati e i matrimoni venivano contrattati unicamente fra Albanesi. Plataci e San Paolo Albanese erano gli unici paesi che avevano rapporti di questo genere con Castroregio. Probabilmente provenivano proprio da San Paolo Albanese le famiglie Di Lazzaro, Jerovante, Camodeca e Pappad\u00e0, originarie da Corone, che si unirono alla popolazione gi\u00e0 esistente.\nNel 1552 il principe Ferdinando Sanseverino fu accusato di tramare con la Francia contro Carlo V d'Asburgo, imperatore e re di Napoli; cos\u00ec che Pietro di Toledo, vicer\u00e9 di Napoli lo proclam\u00f2 ribelle e sequestr\u00f2 i suoi feudi che furono incamerati dalla Regia Camera della Sommaria. Nello stesso anno i feudi furono venduti a Marcello Pignone, il quale, nel 1556 divenne Barone e, qualche giorno dopo, fu creato Marchese di Oriolo.\nVerso il 1710, nove famiglie (33 persone), guidate da un certo Antonio Pappad\u00e0, per non pagare le tasse, fuggirono da Castroregio e si recarono nel territorio di Amendolara, vicino al torrente Straface, dove fondarono un piccolo casale che prese il nome di \"Casalotto di San Nicol\u00f2\". Per quasi un secolo il casalotto accolse nuove famiglie provenienti da Castroregio, ma poi gli abitanti del casalotto divennero a pieno titolo cittadini di Amendolara: cos\u00ec che il \"Casalotto di San Nicol\u00f2\" perse definitivamente la sua identit\u00e0 arb\u00ebreshe. Oggi del casalotto restano solo i ruderi di una chiesetta e il suo fonte battesimale.\nStoria contemporanea.\nCastroregio, segu\u00ec le vicende feudali del Comune di Oriolo, del quale era Casale, rimanendo quasi costantemente in dominio dei Pignone del Carretto fino all\u2019eversione della feudalit\u00e0 (1806). Con l\u2019ordinamento amministrativo disposto da Napoleone nel 1807, Castroregio divenne Universit\u00e0 e venne compreso nel Governo di San Lorenzo Bellizzi. Nel 1811 venne trasferito nel Circondario di Amendolara. Poi, con il decreto del 25 gennaio del 1820 gli venne aggregato il casale di Farneta, sottratto al comune di Oriolo.\nNonostante l\u2019influenza del mondo e della cultura latina, a Castroregio si mantengono con orgoglio le antiche tradizioni, il rito greco-bizantino e, soprattutto, la lingua del paese di origine.\nSociet\u00e0.\nEvoluzione demografica.\nA febbraio 2020, gli abitanti censiti dall'Istat sono 251, con una forte incidenza della popolazione anziana. Al 1\u00ba gennaio 2018, gli abitanti sotto i 40 anni erano 64, mentre gli over 60 erano 131.\nEtnie e minoranze straniere.\nSecondo i dati Istat al 31 dicembre 2017 la popolazione straniera residente era di 11 persone, di cui 9 dell'est Europa (Romania, Repubblica Ceca, Albania e Ucraina) e 2 del Marocco.\nCultura.\nDa ammirare sono costumi tipici albanesi riccamente decorati con ricami. La chiesa dedicata alla Madonna della Neve \u00e8 tra le pi\u00f9 antiche dell'Eparchia di Lungro, di costruzione seicentesca con forme eclettiche e stile bizantino.\nFeste e tradizioni.\nCaratteristico \u00e8 il rito delle nozze (\"martesia\"). \u00c8 consuetudine che il passaggio per le vie del paese del corteo nuziale sia annunciato dal \"Flamurari\" (portatore di bandiere), nome che deriva da \"flamur\u00eb\" (bandiera). Il 19 agosto si festeggia San Rocco, patrono del paese."}
{"id": "32952", "revid": "22416", "url": "https://it.wikipedia.org/wiki?curid=32952", "title": "Serri", "text": "Serri \u00e8 un comune italiano di 643 abitanti della provincia del Sud Sardegna.\nStoria.\nL'area fu abitata gi\u00e0 in epoca nuragica, per la presenza sul territorio dell'imponente santuario nuragico di Santa Vittoria, il cui utilizzo da parte delle popolazioni locali, con diverse funzioni, inizi\u00f2 nell'epoca neolitica e continu\u00f2 durante l'epoca punica, romana e bizantina.\nNel Medioevo il paese appartenne al Giudicato di Cagliari e fece parte della curatoria di Siurgus. Alla caduta del giudicato (1258) pass\u00f2 sotto il dominio pisano e dal 1324 sotto quello aragonese, che lo concesse il feudo alla famiglia dei Carroz. Il paese fu poi incorporato nel marchesato di Mandas, che nel 1603 fu trasformato in ducato, feudo dei Maza. In epoca sabauda la signoria pass\u00f2 ai Tellez-Giron d'Alcantara, ai quali fu riscattato nel 1839 con la soppressione del sistema feudale.\nAi sensi della Legge Regionale n. 9 del 12 luglio 2001, che ha previsto l'istituzione delle nuove province sarde, il comune di Serri, che era in provincia di Nuoro, avrebbe dovuto essere aggregato alla neonata provincia del Medio Campidano; con successiva Legge Regionale n. 10 del 13 ottobre 2003 si stabil\u00ec invece che passasse a quella di Cagliari, di cui fece parte fino alla successiva riforma del 2016.\nSimboli.\nLo stemma e il gonfalone sono stati concessi con l'apposito Decreto del Presidente della Repubblica datato al 2 ottobre 2006.\nSociet\u00e0.\nLingue e dialetti.\nLa variante di sardo parlata a Serri \u00e8 il campidanese occidentale.\nInfrastrutture e trasporti.\nFerrovie.\nA circa un chilometro a sud est del paese \u00e8 presente la fermata ferroviaria di Serri, posta lungo il tracciato della ferrovia Cagliari-Isili. I treni dell'ARST effettuano relazioni che dalla struttura hanno termine a Monserrato e Mandas a sud e a Isili a nord."}
{"id": "32954", "revid": "110157", "url": "https://it.wikipedia.org/wiki?curid=32954", "title": "Cellara", "text": "Cellara \u00e8 un comune italiano di 495 abitanti della provincia di Cosenza, a 15 km dal capoluogo. Situato a 765 metri sul livello del mare, si trova a circa mezz'ora di auto dal mare e dalla montagna (Sila), circondato da boschi di castagni e pini, ed \u00e8 famoso per i funghi e le castagne. Il territorio comunale, in gran parte montano, si articola su un profilo altimetrico compreso tra 604 e 1419 metri s.l.m.\nIn estate si celebra la festa di San Sebastiano e in occasione di questa festivit\u00e0 si costruisce la celeberrima \"PULLICINELLA\".\nDa visitare la chiesa di San Pietro con i suoi altari lignei di gran pregio."}
{"id": "32955", "revid": "22416", "url": "https://it.wikipedia.org/wiki?curid=32955", "title": "Seui", "text": "Seui (pronuncia \"Se\u00f9i\", con l'accento sulla vocale \"u\", ; \"Se\u00f9i\" anche in sardo) \u00e8 un comune italiano di abitanti della provincia del Sud Sardegna, nella subregione storica della Barbagia di Se\u00f9lo, e si trova a 820 metri sul livello del mare, risultando il sesto paese della Sardegna per altimetria.\nStoria.\nIl suo territorio \u00e8 stato abitato fin dal III millennio a.C., come testimoniano numerose tracce e resti archeologici della civilt\u00e0 prenuragica e nuragica (circoli tombali, tombe dei giganti, pozzi sacri, nuraghi ecc.).\nNel medioevo appartenne al giudicato di Cagliari e fece parte della curatoria di Seulo, di cui Seulo fu capoluogo. Alla caduta del giudicato (1258) pass\u00f2 per breve tempo al giudicato di Gallura e in seguito sotto il diretto controllo della repubblica di Pisa.\nConquistata dagli aragonesi nel 1324, fu dato in feudo a diverse famiglie, tra cui i Carroz conti di Quirra.\nNel 1604 fu incorporato nel ducato di Mandas, feudo prima dei Maza e poi dei Tellez-Giron di Alcantara, ai quali fu riscattato nel 1839 con la soppressione del sistema feudale.\nIntorno alla met\u00e0 del XVII secolo nel centro storico del paese fu costruito un carcere spagnolo per l'amministrazione della giustizia in tutta la Barbagia di Seulo che venne utilizzato fino al 1975.\nNei pressi del centro abitato \u00e8 situato un importante complesso minerario in localit\u00e0 \"Fundu 'e Corongiu\" sorto nel 1850 e successivamente chiuso nel 1960, dedito allo sfruttamento di un giacimento di antracite. La scoperta del giacimento carbonifero \u00e8 da attribuirsi ad Alberto La Marmora nel 1827; il sito minerario \u00e8 rimasto attivo dal 1870 sino al 1958.\nOggi il paese di Seui \u00e8 il pi\u00f9 importante centro della Barbagia di Seulo e fino al 2005 faceva parte della provincia di Nuoro, in seguito all'istituzione della Provincia dell'Ogliastra, Seui venne annessa a quest'ultima. Nel 2016 a seguito della riforma delle province sarde il paese \u00e8 stato aggregato alla nuova provincia del Sud Sardegna. Tuttavia la popolazione si pronunci\u00f2 con un referendum consultivo popolare tenutosi nella primavera del 2017 votando per il ritorno del comune nella provincia di Nuoro.\nMonumenti e luoghi d'interesse.\nAree naturali.\nComplesso forestale Montarbu.\nUna parte cospicua del territorio di Seui \u00e8 occupata dalla foresta di Montarbu. Con i suoi 2800 ettari \u00e8 tra le superfici boschive pi\u00f9 importanti della Sardegna sottoposte a tutela in aree SIC e ZPS.\nIl nucleo pi\u00f9 antico delle foresta \u00e8 costituito da un bene ex-ademprivile di circa 1668 ettari, venduto nel 1926 dalla Cassa di Credito Agrario di Cagliari all'Azienda di Stato per le Foreste Demaniali per la somma di \u00a3 955.150. Con la costituzione della Regione Autonoma della Sardegna nel 1948, la Foresta Demaniale di Montarbu divenne patrimonio regionale.\nNel 1965 il territorio venne ulteriormente ingrandito quando il comune di Seui alien\u00f2 altri 1098 ettari contigui al complesso originario.\nAl suo interno si possono ammirare boschi di leccio, roverella, sughera e di castagno puri; inoltre sono presenti esemplari di carpino nero, agrifoglio, tasso e numerose specie botaniche endemiche e di rilevante interesse naturalistico. \nIl parco \u00e8 un'oasi di ripopolamento permanente di animali selvatici quali l'aquila reale, il cervo sardo, il daino, il muflone e i pi\u00f9 comuni cinghiali.\nDal punto di vista altimetrico il territorio del parco varia dai circa trecento metri sopra il livello del mare del confine sud ai 1325 di Punta Margiani Pubusa al confine nord con il Flumendosa e il massiccio del Gennargentu.\nIl Parco di Montarbu \u00e8 fruibile dal punto di vista turistico e ricettivo, dal centro di accoglienza dell'Ente Foreste prendono avvio diversi percorsi naturalistici ed ecoturistici con differente grado di difficolt\u00e0 con possibilit\u00e0 di accesso anche per i diversamente abili.\nSociet\u00e0.\nLingue e dialetti.\nLa variante del sardo parlata a Seui \u00e8 il campidanese barbaricino meridionale.\nCultura.\nMusei.\nDi particolare interesse \u00e8 il percorso storico, documentale ed etnografico che si snoda all'interno del paese (sistema museale seuese). Esso comprende la palazzina liberty, l'ex carcere spagnolo, la pinacoteca, la casa Farci aperta e inaugurata nel luglio 2003. Nella palazzina liberty, risalente al 1905 e sede in passato di una societ\u00e0 mineraria, sono esposti reperti archeologici, ed oggetti della tradizione notarile, civica, antropologica e mineraria (relativi alla miniera carbonifera di San Sebastiano distante circa 3\u00a0km a nord ovest dell'abitato) di Seui.\nNella casa Farci, inaugurata nel 2003, sono presenti le selezioni relative all'omonimo scrittore e saggista del XX secolo, nonch\u00e9 quelle relative agli abiti della tradizione locale, al commercio e all'agricoltura, alla produzione del vino ed alla pastorizia, alle arti e ai mestieri, all'emigrazione: sono oggetti che testimoniano gli usi ed i costumi delle tradizioni popolari, nonch\u00e9 un legame intimo e profondo con un passato ricco di storia e di cultura.Interessante \u00e8 l'ex carcere spagnolo che offre uno spaccato delle condizioni di vita carceraria del passato: \u00e8 possibile visitare le stanze delle torture, gli ambienti comuni e di servizio, l'ampia cella maschile e quella femminile, le piccole celle di rigore. Nella sede storica del municipio (1850) \u00e8 stata allestita la pinacoteca, dove \u00e8 possibile ammirare tele seicentesche ed opere di pittura e scultura moderna e contemporanea. Infine ma non per importanza, l'Antiquarium Ecclesiastico, allestito nel salone parrocchiale \u00e8 ricco di pregevoli oggetti, statue lignee, arredi sacri, testi e documenti.\nScuole.\nA Seui ha sede un liceo scientifico, intitolato ai fratelli Augusto e Attilio Bissiri, scienziati e inventori originari del comune.\nEventi.\nIs Fogoronis di Sant'Efisio, Sant'Antonio Abate e San Sebastiano.\nNel mese di gennaio il 15, il 17 e il 21 in onore di questi santi alla vigilia della festa, in ogni vicinato al calar della sera si accendono is fogoronis (fal\u00f2), le famiglie si riuniscono intorno ai fuochi.\nFesta di San Cristoforo.\nQuesta festa si svolge la prima domenica di giugno. Viene portato il santo nella chiesa campestre omonima e l\u00ec celebrata la messa.\nFesta di San Giovanni Battista.\nQuesta festa ricorre per la nativit\u00e0 di San Giovanni Battista; viene celebrata la messa nella chiesetta omonima al centro del paese. Durante la festa viene organizzata dai pastori del paese una cena per la comunit\u00e0 dove viene distribuito \"su casu agedu\" (formaggio acido) e \"su Cardamponi\" (pecora bollita con patate).\nFesta di Santa Lucia.\nQuesta festa si svolge solitamente la prima domenica di luglio nella chiesa sita fuori dal centro abitato ai piedi del monte Lusei, dove la statua della santa viene portata in processione a piedi.\nFesta della Madonna del Monte Carmelo \"Su Cramu\".\nQuesta \u00e8 la festa religiosa pi\u00f9 importante della comunit\u00e0 seuese; viene celebrata la terza domenica di luglio e le celebrazioni durano due giorni. La mattina del sabato la statua viene portata in processione su un carretto siciliano trainato da una coppia di buoi fino alla chiesetta sita nella localit\u00e0 del monte Arquer\u00ec, accompagnata dai gruppi folk e dalla banda musicale del paese. Durante i due giorni vengono celebrate varie messe religiose e la festa viene animata da balli tradizionali e da altri intrattenimenti. La domenica sera la statua della santa lascia la chiesa di Arquer\u00ec e fa il suo rientro nell'abitato di Seui.\nFesta di Santa Barbara e San Sebastiano.\nLa festa viene celebrata la prima domenica di agosto in una chiesa campestre poco fuori dal centro abitato. Vengono celebrate delle messe in onore dei minatori e hanno lavorato e che hanno perso la vita nella miniera di antracite di \"Fundu 'e Corongiu\" \nSagra de Su Prugadoriu.\nL'evento si svolge il primo novembre. \"Su Prugadoriu\" significa in italiano \"Purgatorio\" ed \u00e8 la ricorrenza delle anime dei defunti. In passato la festa prevedeva che i bambini passassero di casa in casa chiedendo dei doni, solitamente noci, noccioline o castagne per le anime dei morti. Al giorno d'oggi, in occasione della festa, oltre alle messe per la commemorazione dei morti, vengono aperti \"Is mangasinus\" dove vengono esposti i prodotti tipici locali per i turisti che accorrono nel paese per la festivit\u00e0.\nGeografia antropica.\nIl territorio comunale comprende anche l'isola amministrativa di \"Orboredu\", avente una superficie di 8,24\u00a0km\u00b2.\nInfrastrutture e trasporti.\nIl comune di Seui \u00e8 attraversato dalla ferrovia Mandas-Arbatax a scartamento ridotto, dal 1997 in uso esclusivamente per fini turistici legati al progetto Trenino Verde dell'ARST. Nel territorio comunale sono presenti la stazione di Seui e la fermata di Anul\u00f9, attive principalmente nel periodo estivo."}
{"id": "32956", "revid": "322321", "url": "https://it.wikipedia.org/wiki?curid=32956", "title": "Cerchiara di Calabria", "text": "Cerchiara di Calabria \u00e8 un comune italiano di abitanti della provincia di Cosenza, situato nel Parco nazionale del Pollino, con un'estensione territoriale che comprende il monte Sellaro a quota 1.439 e, soprattutto, la cima della Serra Dolcedorme (2.267 m s.l.m.), il monte pi\u00f9 alto della Calabria, che condivide con il comune di Castrovillari.\nGeografia fisica.\nSviluppatosi su una collina digradante in direzione del golfo di Taranto dal massiccio del Pollino, il territorio Cerchiara di Calabria \u00e8 profondamente marcato dalla presenza del torrente Caldanello e dal suo alveo caratterizzato da profonde gole.\nDel territorio comunale cerchiarese fa parte una porzione della Riserva naturale Gole del Raganello.\nStoria.\nSecondo alcune teorie Cerchiara sarebbe sorta laddove si trovava un insediamento di origine greca, il cui nome - \"Arponion\" - viene associato dalla tradizione ad Epeo, colui il quale avrebbe usato il legname dei boschi del monte Sellaro per realizzare il cavallo di Troia.\nDurante la dominazione longobarda, Cerchiara si trovava ai confini meridionali del Ducato di Benevento. A questo periodo risale la costruzione di un sistema fortificato a strapiombo sulle gole del torrente Caldanello, fortezza che per via della propria posizione dominante su tutta la piana di Sibari costituiva un avamposto in caso di scorribande da parte dei bizantini di stanza a Rossano.\nMonumenti e luoghi d'interesse.\nArchitetture religiose e civili.\nImmersa nel Parco nazionale del Pollino, Cerchiara di Calabria ospita nel suo territorio il santuario della Madonna delle Armi. Costruito nel Quattrocento, sui resti di un preesistente edificio di culto, \u00e8 dedicato alla madonna delle Armi, di cui fu trovata una lastra di pietra con l'immagine naturale, non dipinta cio\u00e8 dall'uomo (immagine acheropita), della madonna. Ampliata nel XVI-XVII secolo, col palazzo ducale ed altri edifici, conserva opere seicentesche ed affreschi del Settecento di scuola napoletana.\nPalazzo Pignatelli.\nNella frazione Piana si trova il Palazzo Pignatelli, che ha ospitato i signori feudatari di Cerchiara fino al 1932, costruito intorno ad una torre preesistente posta a difesa dell'abitato dalle incursioni saracene.\nAree naturali.\nGrotte.\nOltre alla grotta di Santa Maria, situata laddove fu edificato il santuario della Madonna delle Armi, il territorio di Cerchiara conserva altre grotte naturali.\nAltro.\nMuseo del Pane.\nA Cerchiara, celebre per la produzione di un pane tradizionale particolarmente apprezzato, \u00e8 possibile visitare il Museo del Pane, in cui sono conservati vari strumenti, macchinari e macine della ruralit\u00e0 di un tempo, manichini che impersonano il mugnaio e il panettiere ed esempi di vere pagnotte di pane di Cerchiara.\nFerrata del Caldanello.\nNei pressi dei ruderi del Castello medievale, nelle ripide pareti della Gola del Caldanello, si pu\u00f2 accedere alla prima via ferrata del Meridione, detta \"Ferrata della Gravina\" o \"Ferrata del Caldanello\", meta ormai sempre pi\u00f9 frequentata da alpinisti e appassionati."}
{"id": "32957", "revid": "22416", "url": "https://it.wikipedia.org/wiki?curid=32957", "title": "Seulo", "text": "Seulo (\"Se\u00f9lu\" in sardo) \u00e8 un comune italiano di 793 abitanti della provincia del Sud Sardegna, che d\u00e0 il nome alla regione della Barbagia di Se\u00f9lo, in Sardegna.\nIl comune fa parte della XIII Comunit\u00e0 montana Sarcidano-Barbagia di Se\u00f9lo.\nStoria.\nL'area fu abitata sin dal periodo prenuragico e nuragico per la presenza nel territorio di alcune domus de janas e di alcuni nuraghi.\nNel medioevo appartenne al giudicato di Cagliari e fece parte della curatoria di Seulo, di cui fu capoluogo. Alla caduta del giudicato (1258) pass\u00f2 per breve tempo al giudicato di Gallura e in seguito sotto il diretto controllo della repubblica di Pisa.\nConquistato dagli aragonesi nel 1324, fu dato in feudo a diverse famiglie, tra cui i Carroz conti di Quirra.\nNel 1604 fu incorporato nel ducato di Mandas, feudo prima dei Maza e poi dei Tellez-Giron di Alcantara, ai quali fu riscattato nel 1839 con la soppressione del sistema feudale.\nCon Legge Regionale n. 10 del 13 ottobre 2003 il comune pass\u00f2 dalla provincia di Nuoro a quella di Cagliari, di cui fece parte fino alla successiva riforma del 2016.\nSimboli.\nLo stemma del Comune di Seulo \u00e8 stato concesso con decreto del presidente della Repubblica del 3 maggio 2010.\nGeografia fisica.\nTerritorio.\nSeulo ha una superficie di 58,9 chilometri quadrati per una densit\u00e0 abitativa di 14,3 abitanti per chilometro quadrato. Il territorio del comune risulta compreso tra i 281 (Guado Selasi) e i 1.334 (Punta monte Perdedu) metri sul livello del mare. L'escursione altimetrica complessiva risulta essere pari a 1.053 metri. Morfologicamente appartiene al contrafforte del Gennargentu, diviso da questo dal fiume Flumendosa, che lo attraversa per lasciando dietro di se uno spettacolo davvero eccezionale. Questa orografia aspra e accidentata ha creato, lungo tutto il suo percorso, profonde gole, inghiottitoi e laghetti cristallini, frequenti rapide e cascatelle che conferiscono al paesaggio una ricchezza di forme ed ambienti naturali unici. Il territorio si presenta ricco di grotte che presentano al loro interno magnifiche stalattiti e stalagmiti. Sorgenti ricche di ottima acqua abbondano in tutto il territorio. Il nome Barbagia, derivante dall'antico uso romano di definire Barbari coloro che non parlavano la lingua latina, \u00e8 un ampio territorio della Sardegna centrale caratterizzato da una scarsa antropizzazione. L'economia pastorale e la forestazione rappresentano alcune fra le pi\u00f9 importanti risorse della zona, mentre il paesaggio appare caratterizzato dalla macchia mediterranea, un'area climatica fortemente contraddistinta dalla presenza di svariati tipi di alberi e di arbusti, con prevalenza di specie del genere \"Quercus\" (leccio e sughera), quelle del genere \"Phillyrea\" (ilatro e ilatro sottile), ed inoltre Arbutus unedo, cio\u00e8 il corbezzolo, alcune specie del genere \"Juniperus\" (in particolare Ginepro rosso), ma anche tante erbe officinali con prevalenza di elicriso, lavanda, timo e rosmarino. La zona ospita anche una eterogenea colonia di specie animali selvatiche. La presenza del fiume Flumendosa, che segna il confine fra Monte Perdedu e la catena montuosa del Gennargentu, ha creato un territorio ricco di cavit\u00e0 e gole come \"su Stampu 'e su turrunu\" e la sorgente di \"Piscina 'e Licona\". Di notevole rilievo, dal punto di vista ambientale e paesaggistico, al confine con il territorio di Gadoni, si trova Sa stiddiosa, un laghetto naturale lungo il fiume, caratterizzato da un'enorme parete di travertino ricoperta interamente di capelvenere, in cui gocciola dell'acqua formando delle concrezioni calcaree . Di recente, considerato l'enorme afflusso di turisti, l'amministrazione comunale di Seulo ha deciso di far pagare un ticket di ingresso per regolamentare e controllare la visita al sito.\nIl territorio di Seulo presenta numerosi siti di interesse archeologico, ed in particolare alcune grotte hanno destato l'attenzione internazionale e sono state oggetto di scavi archeologici da parte di un team di studiosi, coordinati dal professor Robin Skeates del Dipartimento di archeologia dell', in collaborazione con le universit\u00e0 di Oxford (USA) e Adelaide (Australia), che ha portato alla luce numerosi reperti tra cui una testa di una dea madre e rare . La maggior parte di questi ambienti ha un'et\u00e0 compresa tra il Neolitico e l'Et\u00e0 del Bronzo, tra i quattromila e i duemila anni prima di Cristo.\nSociet\u00e0.\nEvoluzione demografica.\nZona blu della longevit\u00e0.\nSeulo rientra nella zona blu, un'area demografica e/o geografica del mondo in cui le persone vivono pi\u00f9 a lungo della media, in cui il comune \u00e8 stato ufficialmente inserito a partire dal marzo 2016 dall'Osservatorio della Longevit\u00e0. Dal 1996 al 2016 ha registrato in vent'anni altrettanti centenari risultando uno dei paesi con la maggiore longevit\u00e0 in proporzione alla popolazione.\nLingue e dialetti.\nLa variante del sardo parlata a Seulo \u00e8 il campidanese barbaricino meridionale.\nCultura.\nMusei.\nSeulo ha dato i natali al primo Ecomuseo della Sardegna, avviando un discorso di rete con tutte le comunit\u00e0 locali limitrofe. Fa parte della Comunit\u00e0 montana Sarcidano - Barbagia di Seulo e del Consorzio dei Laghi.\nCucina.\nCome in tutti i centri della Sardegna centrale, la cucina si basa soprattutto su antiche ricette tramandate da generazioni, che richiamano all'attivit\u00e0 pastorale ed a una cucina povera. Una cucina, quella di queste zone, che richiama l'interesse di tanti studiosi alla ricerca del segreto della longevit\u00e0. Seulo, oltre al classico \"porceddu\", maialetto da latte cucinato arrosto, e a tutti i sottoprodotti del maiale, si differenzia per alcune peculiarit\u00e0 come i classici dolci tipici, i \"picchirittus\" o i \"pistoccus de nuxi\", o i formaggi con le eccellenze di \"su callu 'e crabittu\" e \"su casu in filixi\". La produzione del vino, che prima rappresentava un'importante fonte dell'economia locale, ora si limita a ridotte estensioni di coltivazioni di vite soprattutto Cannonau, Monica e Niedda Carta.\nEventi.\nIl 13 agosto di ogni anno vi si tiene la manifestazione di Andalas (in italiano \"sentieri\"), e la manifestazione di \"S'Orrosa de Padenti\" ad aprile. A luglio si svolge la sagra de \"su casu in filixi\", un particolare formaggio cagliato su uno strato di felci. Altri eventi importanti sono le feste popolari di \"Santu Giuanni\" a fine giugno e \"Santu Cosumu\" a fine settembre.\nSport.\nCalcio.\nLa squadra di calcio locale \u00e8 denominata \"Polisportiva Seulo 2010\" e milita nel girone A sardo di Promozione."}
{"id": "32959", "revid": "76069", "url": "https://it.wikipedia.org/wiki?curid=32959", "title": "Cervicati", "text": "Cervicati (\"\u00c7ervikat\" in arb\u00ebresh \"Cirvic\u00e0tu\" in calabrese) \u00e8 un comune italiano di 810 abitanti della provincia di Cosenza in Calabria.\nGeografia fisica.\nCentro agricolo della valle del Crati, situato sul versante interno della Catena Paolana, su un poggio sottostante al crinale del contrafforte che divide la valle principale da quella del fiume Esaro.\nOrigine del nome.\nSull'origine del nome ci sono diverse teorie. C'\u00e8 chi sostiene che il nome \"Cervicati\" derivi da \u201c\"Cervi Capti\"\u201d (cervi catturati) per il gran numero di cervi un tempo esistenti nella zona. Esiste anche l'ipotesi che sarebbe stato chiamato \"\"Cervex\", \"Cervica\", \"Cervicatus\" che significa \"superbo\", \"furioso\", \"arrogante\"\", con riferimento all'indole dei primi abitatori.\nStoria.\nLe notizie storiche su Cervicati, detto anche \"Monte Verno\" o \"Monte Velso\" sono scarse. Alcuni storici ritengono che sia stato fondato nel 969 su un colle chiamato \u201c\"Castrocucco\"\u201d. \nNel 1050, il condottiero normanno Roberto il Guiscardo, avrebbe dato il via alla costruzione dell'Abbazia di Santa Maria ad Nives in contrada Conicella, la cui chiesa sarebbe stata consacrata nell'aprile 1066 e della quale, oggi, restano solo dei ruderi. Oltre alla presenza di Arnolfo, arcivescovo di Cosenza e di alte autorit\u00e0 locali, erano presenti il finanziatore dell\u2019opera, Guiscardo, e sua moglie Sichelgaita di Salerno.\nDai Registri angioini del 1276, si evince che \"Cervicatum\" era incluso nell'elenco di tutte le citt\u00e0, pagava una imposta di 14 once, 2 tar\u00ec e 8 grana, in base al sistema monetario di allora e contava circa 704 abitanti. Dai registri della Cancelleria angioina ci risulta che il feudatario del casale era un certo \"Iacobus de Cervicati\". Anche per il 1300, 1440, 1500 esistono documenti che comprovano l'esistenza di Cervicati.\nXIV secolo.\nNel 1345, Cervicati risulta appartenere a \"Guglielmo di Cervicatis\" che avrebbe trasformando il feudo rustico di \"Montenomo\" in territorio di San Marco in un feudo urbano. In quel periodo, il casale di Cervicati risultava nell'elenco di quelli che erano tenuti a pagare la decima alla diocesi di San Marco, il cui pagamento competeva ad \"Andrea da Cervicati\". Il 12 febbraio del 1324 risulta il versamento dell'ultimo tributo e da quel momento non si hanno pi\u00f9 notizie del paese fino all'inizio del XVI secolo.\nXV secolo.\nAl territorio di San Marco appartenevano, oltre a Cervicati, anche San Giacomo, Cerzeto, Cavallerizzo, Serra di Leo (oggi fa parte di Mongrassano), Mongrassano e altri. \nI Sanseverino.\nNel 1421, la citt\u00e0 di San Marco con il suo territorio venne concessa a Ruggero II Sanseverino, 4\u00ba Conte di Tricarico e 4\u00ba Conte di Chiaromonte, 5\u00ba Conte di Altomonte. Polissena (o Antonella) Sanseverino (fl. 15 ottobre 1427/1430), sorella di Ruggero II, dichiar\u00f2 con atto dato a Terranova di Tarsia il 15 ottobre del 1427, di aver ricevuto dal fratello e da suo figlio Antonio il territorio di San Marco e Mottafollone come pegno di dote. Dopo la morte di Polissena, senza eredi, le terre di San Marco andarono al nipote Antonio che, il 18 settembre del 1439, ottenne da re Alfonso I d'Aragaona il titolo di 1\u00ba duca di San Marco. Alla sua morte, avvenuta il 28 agosto del 1459, il feudo fu ereditato dal figlio Luca Sanseverino che, il 26 marzo del 1462, acquist\u00f2 dal Re di Napoli, Ferdinando I d'Aragona, la terra di Bisignano per la somma di 20.000 ducati e il 26 marzo del 1463 ottene il titolo di 1\u00ba principe di Bisignano. Luca favor\u00ec lo stanziamento degli albanesi nelle sue terre, accordando loro esenzioni tributarie e lo sfruttamento gratuito delle terre.\nDopo l'apertura del testamento di Luca il 14 gennaio del 1471, il figlio Girolamo o Geronimo divenne il 3\u00ba Duca di San Marco, 2\u00ba principe di Bisignano ecc. Quando Girolamo fu implicato nella Congiura dei Baroni (1485-1486), gli vennero confiscati i feudi e venne arrestato mentre tentava fuggire dal regno per unirsi al cugino Antonello Sanseverino, Principe di Salerno, il 14 luglio del 1487. I suoi figli (Bernardino, Giacomo) andarono esuli in Francia.\nNel 1494, Berardino Sanseverino fu tra quelli che si unirono a Carlo VIII di Francia contro gli Aragonesi e che lo accompagnarono nella marcia su Napoli. Carlo VIII di Francia, durante il suo breve regno come Carlo IV di Napoli (22 febbraio 1495-6 luglio 1495), ristabil\u00ec Berardino nei feudi paterni, compreso quello di Cervicati, il 1\u00ba maggio del 1495. Ritornato al trono Ferdinando II d'Aragona, questi conferm\u00f2 Berardino nell'investitura dei suoi feudi il 26 agosto del 1496.\nAlla morte di Berardino verso la fine dell'anno 1516, i feudi dei Sanseverino andarono al figlio Pietro Antonio che, intorno al 1540, vendette il feudo di Cervicati a Giovanni Tommaso Cavalcante.\nXVI secolo.\nNon \u00e8 chiaro quando Cervicati, abitata da una popolazione autoctona, accolse una colonia di profughi albanesi. Anche se Cervicati, nel 1503, risulta come \"Cervicali\", non esiste un censimento di fuochi albanesi, il che pu\u00f2 significare che non aveva raggiunto il numero sufficiente per la conta o, gli albanesi non erano ancora giunti oppure, come era in uso a quel tempo, si erano nascosti per non pagare la tassa sul focatico. \nLa prima volta che Cervicati risulta in un censimento, e nel 1543 quando contava 25 fuochi albanesi corrispondenti a circa 90 persone. Col tempo gli autoctoni di Cervicati assunsero gli usi e costumi, tuttora evidenti, degli albanesi, ma non la loro lingua.\nIntorno alla fine del XVI secolo, Cervicati insieme a Serra di Leo venne venduto a Cesare Sersale con il titolo di barone per 2165 ducati.\nXVII secolo.\nNel 1607, sotto il Pontificato di Paolo V, viene emanato un decreto nel quale \"Cervicata\" pass\u00f2 dal rito greco-bizantino a quello latino.\nNel 1631, Cervicati venne venduto da Maurizio Sersale, 4\u00ba Barone di Cervicati, ad Antonio Maiorano e, nel 1636, pass\u00f2 a Flavio Cozzolino (Guzzolini) che, nel 1651, ebbe il titolo di 1\u00ba barone.\nAltre notizie si trovano in un documento del 1650 (indulto a Flavio Cozzolino). In questo atto il paese viene citato per la prima volta con il nome latino \"\"Cervicarius\" e, successivamente, italianizzato come \"Cervicaro\". In un altro documento del 10 maggio 1649 viene usato per la prima volta il nome corrente \"Cervicati\"\".\nXVIII secolo.\nI Guzzolini tennero il feudo fino alle leggi eversive della feudalit\u00e0 mantenendo il titolo di barone. Giuseppe Bonaparte, con la legge del 10 gennaio del 1807, fece di Cervicati un \"Luogo\", ossia \"Universit\u00e0\". Quando i Luoghi e Governi, con la legge di riordino del 4 maggio del 1811, vennero mutati in Comuni e Circondari, Cervicati divenne comune.\nNel 1809 nel Consiglio Distrettuale di Cosenza figura come presidente il barone Angelo Guzolini da Cervicati.\nNel periodo dal 5 novembre 1849 al 15 dicembre 1850, i Guzolini ospitarono Francesco De Sanctis nelle loro dimore di Cosenza e Cervicati.\nEpoca moderna.\nNel 1929 Cervicati divenne frazione di San Marco Argentano, ma nel 1937, per interessamento del vescovo Domenico Petroni, originario di Cervicati, riacquist\u00f2 l'autonomia.\nSociet\u00e0.\nTradizioni e folclore.\nTestimonianza della presenza albanese sono soprattutto i costumi usati nelle manifestazioni folkloristiche e nelle piccole attivit\u00e0 artigianali tra cui proprio la produzione di vestiti tipici degli arb\u00ebresh\u00eb.\nOggi \u00e8 molto sentita e rinnovata la tradizione della \u201cvallja\u201d (ridda o ballo con canti) che si esegue di solito nei giorni di Carnevale. In questa occasione le donne indossano i costumi tradizionali degli arb\u00ebresh\u00eb di Cervicati; nei primi due giorni i vestiti usati sono di velluto, mentre l\u2019ultimo giorno viene indossato il vestito di gala, in seta laminata e raso gallonato in oro.\nFesta patronale di San Rocco.\nLa festa patronale in onore di San Rocco, patrono degli appestati, contagiati, emarginati, ammalati, viandanti e pellegrini, selciatori, invalidi, prigionieri, chirurghi, operatori sanitari, farmacisti, assicurativi, necrofori, volontari, cani, protettore delle ginocchia e delle articolazioni, ricade il sedici agosto.\nEconomia.\nColtivazione delle leguminose, della vite, dell'olivo. Vasti castagneti sono presenti sul territorio. Impianti enologici e oleari e numerose piccole aziende per la produzione di fichi secchi.\nInfrastrutture e trasporti.\nStrade.\nCervicati \u00e8 attraversata dalla SP 108.\nFerrovie.\nLa stazione ferroviaria pi\u00f9 vicina \u00e8 quella di Mongrassano-Cervicati.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "32961", "revid": "110157", "url": "https://it.wikipedia.org/wiki?curid=32961", "title": "Cerzeto", "text": "Cerzeto (\"Qana\" in arb\u00ebresh\u00eb) \u00e8 un comune italiano di abitanti della provincia di Cosenza in Calabria.\nIl territorio \u00e8 situato nella media valle del Crati sul versante interno della catena paolana. L'abitato sorge sulla strada provinciale Torano-S.Marco Argentano, con accesso alla statale 19 e all'autostrada A2 allo svincolo di Torano Scalo. Il comune conta due frazioni, anch'esse di etnia, lingua e cultura italo-albanese: San Giacomo di Cerzeto (\"Sh\u00ebn Japku\") e Cavallerizzo (\"Kajverici\"), quest'ultima attualmente non abitata in seguito ad una frana del 7 marzo 2005 e ricostruita a margine del centro amministrativo.\nOrigini del nome.\nIl nome deriva, probabilmente, dal latino \"quercus\", in quanto il luogo abbonda di querceti.\nStoria.\nCerzeto (\"Qana\") fu fondato verso il 1478, da gruppi di famiglie provenienti dall'Albania (grecis et albanensibus), rifugiatesi in Italia a causa della minaccia di aggressione dell'esercito ottomano nei Balcani. Insieme ad esso furono edificati altri due paesi arb\u00ebresh\u00eb limitrofi, oggi frazioni di Cerzeto: San Giacomo (\"Sh\u00ebn Japku\") e Cavallerizzo (\"Kajverici\"). Fu prima compreso nella Baronia di San Marco e poi pass\u00f2 ai Cavalvanti.\nCultura.\nA Cerzeto ancora si pu\u00f2 ammirare il costume nuziale tradizionale albanese, che le donne indossano in particolari circostanze, quali, appunto, il matrimonio.\nFeste e tradizioni.\nLe pi\u00f9 importanti tradizioni popolari sono legate alle feste religiose e al ciclo dell'anno. Durante le feste natalizie si pratica il gioco del formaggio e del disco e si continua fino alla festa di Carnevale. Durante i tre giorni di Carnevale nessuno lavora perch\u00e9 secondo un'antica leggenda sono i giorni di Santa Zagaria e tutto ci\u00f2 che si mette in opera viene rosicchiato dai topi. Il 6 dicembre si festeggia San Nicola di Mira, patrono del paese.\nGeografia antropica.\nFrazioni.\nEntrambe le frazioni di Cerzeto sono comunit\u00e0 di etnia e provenienza linguistica e culturale albanese.\nSan Giacomo di Cerzeto.\nA Sud di Cerzeto, distante un chilometro circa, \u00e8 situata la frazione di San Giacomo di Cerzeto (\"Sh\u00ebn Japku\"), ai piedi del colle \"Serra dei muli\" (\"Rahji mushkave\"), coperto da secolari castagni. Nella frazione si pu\u00f2 ammirare la statua della Madonna del Buon Consiglio di settecentesca fattura, nella chiesa dell'omonima Confraternita, e si pu\u00f2 visitare il museo etnografico albanese sorto da poco. Il museo raccoglie attrezzi che riguardano soprattutto l'ambiente contadino ed artigiano. Si tratta di oggetti poveri, ma ricchi di storia e di cultura popolare. A San Giacomo di Cerzeto visse lo scrittore albanese Padre Antonio Santoro.\nCavallerizzo.\nA nord di Cerzeto, a circa tre chilometri, sorgeva la frazione Cavallerizzo (\"Kajverici\"), detta anche \"San Giorgio in San Marco\". A Cavallerizzo \u00e8 esistita anche una scuola di tessitura, diretta dalla compianta Eva Melicchio, con una decina di telai in funzione. Si producevano coperte, arazzi con tradizionali disegni d'ispirazione orientale. A partire dal 2005, seppur intatto, l'abitato \u00e8 stato obbligatoriamente lasciato dagli abitanti a causa di una frana, a favore della vicina Cerzeto o di momentanei rifugi. Senza che si investisse sulla messa in sicurezza del centro di Cavallerizzo, recentemente \u00e8 stata neocostituita la \"Cavallerizzo di Cerzeto Nuova\", dove attualmente vi dimorano i suoi cittadini.\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per l'arte della tessitura, finalizzata alla realizzazione di arazzi, di coperte, di borse, caratterizzate da disegni e da temi ispirati dalla storia albanese."}
{"id": "32963", "revid": "22416", "url": "https://it.wikipedia.org/wiki?curid=32963", "title": "Sindia", "text": "Sindia (\"Sind\u00eca\" in sardo) \u00e8 un comune italiano di abitanti della provincia di Nuoro, di cui costituisce l'estremit\u00e0 occidentale. \nGeograficamente il suo centro abitato \u00e8 posto sull'altopiano di Campeda, mentre parti del territorio comunale ricadono nelle subregioni storiche di Planargia, Marghine e Montiferru. Fa parte della diocesi di Alghero-Bosa. Il nome ha origine preromana, ma etimologia incerta.\nStoria.\nIl territorio sindiese fu abitato in modalit\u00e0 diffusa fin dall'antichit\u00e0, come dimostrano gli oltre 40 nuraghi presenti nel suo territorio.\nAnche in epoca romana, Sindia, ebbe una posizione di importanza strategica: il suo territorio \u00e8 attraversato da vari tratti di strade romane secondarie (dette \"diverticulae\") nelle regioni di Sos Contones, \"Montecodes\" e dai resti di due ponti romani sul \"riu Carrabusu\" e di \"Oinu\".\nTracce di ceramiche e sepolture furono rinvenute in tempi passati presso i nuraghi Sa Mandra, Sant'Arvara (in Sindiese \"Sant'Alvara\") e Corizanas.\nL'odierno abitato di Sindia, nasce intorno alla chiesa medievale di San Pietro, costruita dai frati cistercensi e dai servi che lavoravano nella Grangia (azienda agricola, legata alla chiesa di Santa Maria di Corte).\nProbabilmente esisteva gi\u00e0 un piccolo nucleo abitativo, composto da abitazioni denominate pinnettas (tradizionali abitazioni a cono, coperte, costruite a secco da piccole lastre di pietra e usate dai pastori) intorno al nuraghe Giambasile (situato in via Eleonora all'interno del cortile di casa Virdis), intorno alle zone denominate \"Coa pira\" e \"Maraseche\".\nA questo preesistente nucleo, intorno all'anno 1150, si concentrarono e unirono gli abitanti sparsi in piccoli centri demici nelle localit\u00e0 di Muristevene, Sa Mandra 'e Sa Giua, Santu Deormitti (dove esisteva un santuario preesistente all'attuale chiesa), Corizanas, Sant'Albara, Campeda, Solomo, forse Sa Cherina e di Nodos Lados, anche in \"attrazione\" alla Grangia (azienda medievale cistercense), che si andava formando intorno alla chiesa di San Pietro.\nIl nome Sindia \u00e8 attestato per la prima volta nel \"Condaghe di San Nicola di Trullas\" (CSNT, scheda 274, nel XII secolo), viene citata anche nel \"Liber\" o \"Libellus Iudicum Turritanorum\" (LJT, XIII secolo), dove viene raccontata la donazione dell'azienda curtense \"curtis\" di Capuabbas ai monaci cistercensi da parte del giudice di Torres, Gonario II di Torres.\nL'arrivo dei cistercensi a Sindia fu conseguenza dell'incontro di Gonnario, al rientro da un pellegrinaggio in Terrasanta con Bernardo di Chiaravalle.\nSindia \u00e8 citata varie volte da Pietro Sella nelle sue \"Rationes Decimarum Sardiniae\" e da Dionigi Scano \"Relazioni tra la Santa Sede e la Sardegna\". Viene inoltre citata nel Codice di San Pietro di Sorres.\nNell'et\u00e0 giudicale Sindia fece sempre parte della curatoria del Marghine, sia durante la sua permanenza nel Giudicato di Torres, alla caduta di questo giudicato, intorno al 1272, divenne parte dei possedimenti privati dei Malaspina, nel 1308 venne perfezionato l'acquisto della Planargia e di Bosa Nuova da parte di Mariano III di Arborea e Andreotto de Bas, Giudici d'Arborea.\nAbbiamo la notizia e i nomi dei suoi rappresentanti che il 9 gennaio 1388 si recarono presso la chiesa di San Giovanni Battista a Magomadas nella Corona (=assemblea) di Curatoria, per firmare la pace tra il Regno d'Arborea (governato dalla reggente Eleonora) e la Corona d'Aragona (governata da Giovanni I il Cacciatore), pace che avrebbe portato il 1\u00ba gennaio 1390 alla liberazione di Brancaleone Doria, marito di Eleonora.\nNel 1416, l'ufficiale reale della Planargia di Bosa e Huguets de Serra, Maiore del Porto, riferirono a Jeorgi Oliverii, incaricato del re Ferdinando I di Aragona, di compilare un inventario dei beni e delle rendite della Planargia che il villaggio di Sindia conta fuochi, pari a abitanti.\nDopo la caduta del giudicato e il passaggio al Regno di Sardegna e Corsica; fu infeudata nel 1430 a Guglielmo Raimondo de Moncada e nel 1453 la \"villa\" di Sindia e il feudo vennero confiscati dalla Corona.\nNel 1469 Sindia, pass\u00f2 in possesso di Giovanni de Villamar\u00ec, ma alla met\u00e0 del secolo successivo ritorn\u00f2 alla Corona.\nNel 1629 il re spagnolo vendette il feudo della Planargia al Antonio Brondo a cui fu confiscato nel 1670.\nNel 1698 fu Giuseppe Olives ad acquistare il feudo e infine nel 1756 pass\u00f2 ad Antonio Ignazio Palliaccio, da allora il Marchese della Planargia assunse anche il titolo di \"Conte di Sindia\".\nAlla fine di questo secolo si schier\u00f2 contro i feudatari (in particolare le famiglie Delitala e Pinna) e Giommaria Angioy, protetto dagli abitanti trascorse una notte nell'accampamento dei suoi fedelissimi situato nelle localit\u00e0 di Corte e nella localit\u00e0 boschiva di Matta Sindia.\nNel 1839 anche il feudo della Planargia venne riscattato e liberato dopo 500 anni dal fardello feudale.\nCon regio Decreto del 2 gennaio 1927 pass\u00f2 dalla provincia di Cagliari, circondario di Cuglieri alla nuova provincia di Nuoro.\nNel 2004 ha scelto di restare con la provincia nuorese, staccandosi dopo secoli dalla Planargia che ha invece scelto il transito con quella di Oristano. Il 1\u00ba settembre 2010 il consiglio comunale ha deliberato che il nome del paese in sardo \u00e8 Sind\u00eca.\nMonumenti e luoghi d'interesse.\nArchitetture religiose.\nIl paese conta le chiese di Nostra Signora del Rosario (parrocchiale), San Giorgio, San Pietro, San Demetrio, Santa Croce (inglobata nel cortile dell'asilo parrocchiale) e i resti dell'abbazia cistercense di Nostra Signora di Corte o di Cabuabbas.\nSi hanno notizie di altre chiese ubicate nel territorio: Giuseppe Masia nella sua opera del 1982 ricorda quelle di Santa Sofia e San Michele, Vittorio Angius S. P. (1860 circa) ricorda quelle di \"Sas Recomandadas\" (Madonna della Misericordia o della Neve) e di Sant'Alvara, Vittorio Pinna (2002) cita quella di Santu Lianu (San Giuliano di Brioude); Hanno ipotizzato l'esistenza di una chiesa intitolata alla Nostra Signora d'Itria (Madonna del Buoncammino) nei pressi di quella di San Giorgio, e di una intitolata a Sant'Elena. Mentre quella di Santu Lianu o Bibianu, conosciuta dagli studiosi del luogo, sarebbe da ricondurre al culto di sant'Eligio di Noyon.\nSiti archeologici.\nNel territorio di Sindia, risultano da studi e citazioni i seguenti nuraghi: Miali 1 e 2, Sos Bandidos, Utturos de Gannas, Tziu Andria, Su Furrighesu, Stioccoro-Istioccoro-Su Ludrau, Corizanas, Tziu Mameli, Serras, Nelu, Serrese, Sa Fenestra, Sa Cherina, Biancu, Bidu Margiani, Codinatta, Su Annargiu, Mariotto, Nela, Sant'Alvara, Sos Benales, Pizzinnu, Fiorosu, Sa Casina, Monte Codes, Giambasile, Moresa, S'Ena 'e Solomo, Losa, Mura \u00e8 'Coga, Elighe, Giunturas, Mura 'Ena 1 e 2, Sa Tanca 'e sos Salighes, Mandra 'e Puddredros, a cui si sommano tombe di giganti (alcune come Su Furrighesu e Solomo importanti) un pozzo sacro e un dolmen. Quasi tutti questi monumenti sono in un pessimo stato di conservazione.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera era di 41 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Sindia \u00e8 quella logudorese centrale o comune.\nInfrastrutture e trasporti.\nFerrovie.\nIl paese \u00e8 attraversato dalla ferrovia Macomer-Bosa, in uso dal 1997 esclusivamente per servizi turistici, ed \u00e8 dotato di una stazione ferroviaria, attiva di norma in estate e nei mesi immediatamente antecedenti e successivi, in cui vengono effettuate delle relazioni a calendario dai treni dell'ARST nell'ambito del servizio Trenino Verde."}
{"id": "32964", "revid": "2202604", "url": "https://it.wikipedia.org/wiki?curid=32964", "title": "Civita (Italia)", "text": "Civita (\"\u00c7ifti\" in arb\u00ebresh) \u00e8 un comune italiano di 871 abitanti della provincia di Cosenza in Calabria.\nA 450 m s.l.m., all'interno della riserva naturale Gole del Raganello e nel cuore del Parco nazionale del Pollino, \u00e8 tra le storiche comunit\u00e0 albanesi d'Italia (\"arb\u00ebresh\u00ebt\"), non lontana dalle sorelle Ejanina e Frascineto.\nLa vallata in cui sorge \u00e8 circondata da montagne boscose, dove arrivano i riflessi azzurri del mare Ionio, che s\u2019intravede all\u2019orizzonte. Detto \u201cil paese tra le rocce\u201d, cos\u00ec definito per le immense montagne verdi che circondano la sua vallata, o \"Il paese del Ponte del Diavolo\", per via del suo antico e caratteristico ponte medievale in pietra. Civita custodisce ancora oggi l'identit\u00e0 e le antiche tradizioni del popolo albanese, come la lingua, il rito religioso e i costumi tradizionali.\nCivita fa parte de I borghi pi\u00f9 belli d'Italia e della Bandiera arancione.\nGeografia fisica.\nTerritorio.\nPosto prevalentemente in zona collinare, si trova nel Nord-Est della Calabria, affacciato sul mar Ionio. Situato in un altopiano a strapiombo, sulle strettissime gole del fiume Raganello, ed \u00e8 la porta al Parco nazionale del Pollino per i visitatori provenienti da Puglia, Calabria e Sicilia.\nOrigini del nome.\nDiverse sono le ipotesi sull'origine del nome della citt\u00e0. Alcuni affermano che derivi dalla lingua albanese moderna \"\u00e7ifti\" (coppia), o anche da \"qifti\" (aquila), vista l'origine dei suoi abitanti, che provenivano dall'Albania, il paese delle aquile, oltre che dal rilievo e morfologia del territorio in cui sorge l'insediamento, nascosto tra le rocce come un \"nido d'aquila\". Ma c'\u00e8 chi pensa che derivi dal latino \"civitas\" (citt\u00e0).\nStoria.\nIl Centro abitato di Civita, sembra essere sorto intorno all\u2019anno 1000, ad opera della gente di Cassano all'Ionio in fuga dalle incursioni dei saraceni di Sicilia. Denominato \"Castrum Sancti Salvatoris\", nel 1456 un violento terremoto rase al suolo il borgo costringendo gli abitanti ad abbandonarlo; restava solo il rudere di una cappella dedicata al Santissimo Salvatore che si poteva vedere ancora nella prima met\u00e0 del XIX secolo.\nIl 26 marzo del 1463, Luca Sanseverino, 3\u00ba duca di San Marco, acquist\u00f2 dal re di Napoli, Ferdinando I d'Aragona, per 20.000 ducati il feudo di Bisignano, divenendo il 1\u00ba principe di Bisignano. Il feudo comprendeva, tra l\u2019altro, anche il territorio dove ora sorge il paese ( in Arb\u00ebresh\u00eb Katund\u00eb) di Civita.\nNel 1470 Luca Sanseverino mor\u00ec; gli subentr\u00f2 suo figlio Girolamo, il quale svolse un ruolo molto importante nell'insediamento degli albanesi nelle sue terre, creando loro agevolazioni fiscali.\n\u00c8 molto difficile precisare quando gli albanesi giunsero a Civita; probabilmente i primi di loro giunsero tra il 1471 e il 1479, ma erano considerati solamente \"avventori del paese\" e non abitanti permanenti.\nNel 1485, Girolamo Sanseverino, 2\u00ba principe di Bisignano, spinto da suo cugino Antonello Sanseverino, principe di Salerno, ader\u00ec ad una congiura contro Ferdinando I d'Aragona, Re di Napoli. Questa congiura si concluse nel 1487. Girolamo Sanseverino venne arrestato e i suoi beni confiscati, compreso il Casale di Civita, e incamerati nei possedimenti del Regno di Napoli.\nNegli anni 1487/1488, il re di Napoli Ferdinando I d\u2019Aragona, concesse il casale di Civita al capitano di ventura \"\"messer Giorgio greco\" (o Giorgio Raglia, conosciuto anche come Giorgio Paleologo Assan) in qualit\u00e0 di \"Signore munifico dai grandi meriti per aver svolto l'opera di pacificazione del regno\". Si presume che sia stato lui a condurre gli Albanesi a Civita. La tradizione ci tramanda che questi albanesi abbiano edificato i loro pagliari nell\u2019attuale rione Magazzeno, dove sorgevano i ruderi di una cappella dedicata al Santissimo Salvatore.\nNel 1495 il Re Carlo VIII di Francia scese con le sue armate in Italia dando inizio alle cosiddette guerre d'Italia. Il 22 febbraio 1495 entr\u00f2 a Napoli, approfittando della fuga di Ferdinando II d'Aragona, e si fece incoronare come Re di Napoli. Nel suo breve regno (dal 22 febbraio 1495 al 6 luglio 1495) ristabil\u00ec nei titoli Bernardino Sanseverino, figlio di Girolamo e 3\u00ba Principe di Bisignano. Con l\u2019atto del 1\u00ba maggio del 1495 i Sanseverino tornavano ad essere proprietari anche del Casale di Civita.\nDurante l\u2019esistenza di Bernardino Sanseverino, furono effettuati due censimenti, cos\u00ec che nel 1503 Civita venne censito per 19 pagliari e nel 1508 per 18 fuochi.\nNel 1516 Bernardino Sanseverino mori e gli successe il figlio Pietro Antonio; con lui continu\u00f2 l\u2019appoggio dei principi di Bisignano agli Arb\u00ebresh\u00eb. Nel 1539 Pietro Antonio spos\u00f2 Irene Castriota, pronipote di Giorgio Castriota Scanderbeg.\nNel 1543, Civita venne censito per 27 fuochi, nello stesso censimento vennero registrati i seguenti cognomi: Belluscia, Blunetto o Brunetto, Bua, Camideca, Costa, Draina, Ferraro, Greco, Gul\u00e8, Lanza, Manisi, Saxaro, Scellizia, Truppa.\nPietro Antonio Sanseverino mor\u00ec nel 1559; a succedergli fu suo figlio, ancora minorenne, Niccol\u00f2 Sanseverino. La carestia del '500 fu tanto devastante in Calabria, che Irene Castriota, tutrice del figlio Niccol\u00f2, il 23 luglio del 1561 decret\u00f2 che venissero costituiti dei \"magazzini universali\", contenenti almeno 1000 tomoli di grano. Dal censimento del 1566 a Civita risultano censiti 173 fuochi, mentre nel 1567 furono censiti 148 fuochi.\nNel 1572 Niccol\u00f2 Sanseverino, divenuto maggiorenne, vendette il feudo di Civita a Francesco Campolongo (anche Campilongo) di Altomonte.\nIl 23 giugno del 1603, Dimitrio Michele Belluscio de Thodaro e Pietro de Martino, albanesi di Civita, acquistarono il casale di Civita per la somma di 4300 ducati.\nSuccessivamente il Katund\u00eb di Civita continu\u00f2 a vivere in una situazione di incertezza, passando da una mano all'altra: nel 1613 la troviamo in possesso di Tiberio d'Urso di Belvedere per la somma di 4.300 ducati; il 20 marzo del 1624 il feudo di Civita venne acquistato da Luigi Sanseverino, 7\u00ba conte di Saponara e 7\u00ba Principe di Bisignano; infine, il 1\u00ba ottobre 1631, Civita venne acquistata da Giovanni Serra la cui famiglia ne rest\u00f2 in possesso fino all'eversione della feudalit\u00e0.\nNel 1741, Civita contava 231 fuochi albanese e 43 fuochi latini per un totale di 1.233 persone. I rioni erano 12: Aleijanna, Blumetti, Castellano, Consolazione, D\u2019Agostino, Dorsa, La Cattiva, Marchian\u00f2, Mortati, Placco, Sciesci e Zuccaro.\nL'ordinamento amministrativo disposto dai francesi per legge 19 gennaio 1807 ne faceva Luogo, ovvero Universit\u00e0, nel Governo di Cassano. Con il decreto del 4 maggio 1811, istitutivo di Comuni e Circondari veniva dichiarato Comune e cos\u00ec confermato dalla sistemazione data dal Borbone per legge 1\u00ba maggio 1816.\nOggi a Civita, o \"\u00c7ifti\" come chiamata abitualmente, \u00e8 parlata ancora correntemente la lingua degli avi, infatti i suoi abitanti fanno parte della minoranza etnica e linguistica albanese d'Italia, riconosciuta e tutelata dallo stato italiano. Il comune di Civita \u00e8 stato tra i primi a istituire lo Sportello Linguistico Comunale (previsto dalla Legge 482/99) per la tutela e lo sviluppo del proprio patrimonio etno-linguistico.\nL'impronta orientale \u00e8 evidente soprattutto nelle sue chiese, le quali appartengono alla circoscrizione della Chiesa cattolica italo-albanese dell'Eparchia di Lungro. La pi\u00f9 importante \u00e8 quella di S. Maria Assunta, dove vengono celebrate le funzioni liturgiche greco-bizantine e mantengono la suggestiva simbologia cristiano orientale con antichi gesti e canti in greco della tradizione ed in particolare in albanese, con i paramenti sacri orientali, le sacre icone, i mosaici e l'iconostasi.\nMonumenti e luoghi d'interesse.\nCivita \u00e8 dignitosamente conservao, caratterizzando la tipica struttura urbanistica fatta di rioni in forma di scheshio, stradine abitazioni articolate secondo schemi di autodifesa . Questa struttura segue direttive parallele importate dalla terra di origine - presente nei principali rioni, Sant\u2019Antonio (il pi\u00f9 antico), piazza e Magazzeno e la chiesa. Il centro antico \u00e8 organizzato dai quattro nuclei basilari socialmente solidi e indivisibili. L'insieme si scompone in una serie di sottospecie sociali che lega la propria origine al concetto di famiglia allargata cannuniana, il luogo dei cinque sensi Gjitonia, essa con lo svolgersi del tempo ha assunto la funzione di istituto per la ricerca dell'antico ceppo familiare. in ogni ambito non definibile, in quanto consuetudine, si riuniscono prevalentemente donne e giovani a conversare e disegnare strategie di lavoro o previsioni future. La \"gjitonia\" \u00e8 una sorta di riverbero simile ai cerchi concentrici che nascono, quando una pietra colpisce la superficie di un lago, si parte dal tepore del camino e si espande lungo strade, vicoli e piazze, sino a raggiugere i partecipanti al gruppo, per rendere sempre vivo il valore dei cinque sensi..\nCaratteristici della macro area dove Civita \u00e8 allocata come in altre aree geografice dello stesso versante sono i comignoli e le \u201ccase antropomorfe, fenomeno edilizio del dopoguerra\u201d. I comignoli sono quasi delle opere d\u2019arte a scopo mistico, che dovevano tenere lontana la malasorte che poteva accedere nelle case dal foro sempre aperto del camino . Non si sa con precisione quando sia cominciata l\u2019usanza di innalzare comignoli imponenti e dalle forme capricciose, diversi per ogni casa e secondo l\u2019estro del mastro muratore. Il comignolo era come la firma per una nuova casa, di cui diventava il totem, con la funzione non solo di aspirare il fumo dai camini, ma anche di tenere lontano gli spiriti maligni. Sono una cinquantina i comignoli storici, costruiti probabilmente tra fine Seicento e inizio Novecento.\nPasseggiando per il borgo s\u2019incontrano inoltre alcune abitazioni dall\u2019aspetto antropomorfo, le cosiddette \"case di Kodra\" o \"parlanti\", una sorta di omaggio al pittore albanese naturalizzato italiano Ibrahim Kodra, di fama internazionale. Si tratta di abitazioni molto piccole, con finestrelle, canna fumaria e comignolo, la cui facciata richiama con evidenza la faccia umana.\nCostruzione caratteristica e che richiama un'antica leggenda \u00e8 il cosiddetto \"Ponte del Diavolo\", legato anche al Parco nazionale del Pollino e nota meta turistica.\nArchitetture religiose.\nNel centro storico, oltre alla cappella di Sant\u2019Antonio e a quella cinquecentesca di Santa Maria della Consolazione, \u00e8 presente la parrocchia di Santa Maria Assunta, costruita in stile barocco nella seconda met\u00e0 del XVI secolo. L\u2019impianto \u00e8 orientale: guarda verso il sorgere del sole e reca i simboli e le forme della teologia bizantina (l\u2019iconostasi, l\u2019altare quadrato, le icone e gli affreschi). Qui si celebra la liturgia bizantina in lingua albanese, perch\u00e9 gli albanesi stabilitisi in Italia hanno portato con se la fede della Madreterra. Interessante \u00e8 un organo Settecentesco ai lati del coro, sono da vedere le cappelle della Consolazione e di Sant'Antonio, del XVI secolo. Le icone del Cristo Pantokr\u00e0tor e della Vergine Odigitria sono state dipinte dal maestro iconografo Alfonso Caccese, quelle delle dodici feste dell\u2019anno liturgico sono giunte da Atene.\nArchitetture civili.\nNel centro storico emergono vari comignoli che simboleggiano lo status sociale delle famiglie albanesi.\nAree naturali.\nCivita \u00e8 un centro turistico noto per le sue bellezze naturali, il \"Ponte del Diavolo\", le Gole del Raganello, la \"Timpa del Demanio\", e il \"Parco del Pollino\". Sono superbe le montagne rocciose e suggestive del \"canyon\" del Raganello. Di interesse sono la gola del Raganello, dalla contrada Masello, la \"Fagosa\" e le vette del massiccio del Pollino.\nSociet\u00e0.\nReligione.\nLa Madonna del Rosario e San Biagio sono i patroni del paese con messa celebrata secondo il rito greco-bizantino.\nCultura.\nMusei.\nCivita possiede diversi musei. Si pu\u00f2 in primis visitare il \"Museo Etnico Arb\u00ebresh\u00eb\", che raccoglie testimonianze di una cultura minoritaria ma viva, quella dell\u2019etnia albanese, legata alla tradizione religiosa bizantina e al mondo contadino. Il museo presenta diverse sezioni interessanti, come quelle sulla cultura materiale con oggetti della vita quotidiana, e sul costume degli albanesi d'Italia e d'Albania, con splendidi modelli arricchiti di ornamenti in oro. Un altro \u00e8 il \"Museo della Filanda\", strumento azionato dall\u2019acqua del fiume Raganello, la vecchia filanda conserva i macchinari di fabbricazione tedesca della fine dell\u2019Ottocento e l'\"Ecomuseo del Paesaggio della Valle del Raganello\", ospitato nell\u2019antico palazzo castellano, sede dei primi signori di Civita.\nCostume.\nIl costume tradizionale albanese di Civita rappresenta per il suo popolo il simbolo di una coscienza etnica collettiva, uno dei legami pi\u00f9 forti con il proprio passato. Realizzato in ricchi tessuti di raso e sete naturali dai colori vivaci, ricamati e laminati in oro, guarniti di galloni e merletti, il costume femminile \u00e8 considerato tra i pi\u00f9 belli delle raccolte internazionali per la variet\u00e0, gli echi orientali e l\u2019austero fasto bizantino.\nUn\u2019altra tradizione che resiste \u00e8 quella dell'artigianato femminile: dalle mani d'oro delle donne escono splendide coperte al telaio, merletti e ricami.\nEventi.\nIl folclore di Civita \u00e8 ricco di elementi religiosi e storici.\nRiti della settimana santa.\nImportanti sono i riti della Settimana Santa (\"Java e Madhe\"), secondo la liturgia bizantina. Suggestive sono le \"\"kalimere\" (canti augurali in lingua albanese, che rievocano la passione e la morte di Cristo) e la cerimonia che si svolge all'alba della Domenica di Pasqua (\"E Diellja e Pashk\u00ebvet\"), che rappresenta l'entrata nel Tempio del Cristo trionfante. Il Marted\u00ec di Pasqua viene intrecciata la \"vallja\"' (danza o ridda cadenzata albanese) eseguita con canti corali da giovani e meno giovani che rievocano le vittorie di Giorgio Castriota Scanderbeg contro i turchi. La \"vallja\", guidata da due porta-bandiere (\"flamurar\u00ebt\") nei punti estremi della fila, compie fantasiose evoluzioni e con improvvisi spostamenti avvolgenti imprigiona qualcuno che assiste al suo passaggio, meglio se \"l\u00ebtir\" (lo straniero non albanese), e la sua liberazione si ottiene dopo aver offerto il proprio riscatto.\nKaminet.\n\u00c8 consuetudine nei primi tre giorni di maggio, accendere nei vari rioni dei fal\u00f2 (\"kaminet\") e per l'occasione vengono intonati \"vjersh\u00eb\" (canti tradizionali Arb\u00ebresh\u00eb) spontanei.\nCucina.\nLa gastronomia di Civita \u00e8 originale e dal carattere forte, poich\u00e9 presenta piatti della tradizione albanese, influenzati dalla vivace cucina calabrese. Connubio tra tradizioni \"arb\u00ebresh\u00eb\" e la cucina tipica del Pollino, la sapienza delle massaie unita a materie prime di qualit\u00e0 e alla presenza di erbe aromatiche, sforna piatti ricchi di sapore: pasta fatta in casa condita con sugo di capretto; prosciutto e capocollo; formaggio fresco; gnocchetti con ricotta pecorina; fettuccine con funghi porcini. Tipico \u00e8 l'agnello e capretto, con accompagnamento di vino del Pollino."}
{"id": "32965", "revid": "695729", "url": "https://it.wikipedia.org/wiki?curid=32965", "title": "Cleto (Italia)", "text": "Cleto (\"Petramala\" antico nome medioevale e in uso nel dialetto locale, \"Klet\u00e8\", \u039a\u03bb\u03b7\u03c4\u03ae in greco antico) \u00e8 un comune italiano di 1268 abitanti della provincia di Cosenza in Calabria.\nPosto sulle colline nell'entroterra del basso tirreno cosentino, ai piedi di Monte Sant'Angelo e di fronte alle Isole Eolie, confina con il fiume Savuto e la Presila cosentina ed \u00e8 conosciuto come \"Il Comune dei Due Castelli\".\nVi sono sul terreno comunale due castelli medioevali: Castello di Pietramala (di epoca Normanna tardo Bizantino) e il Castello di Sabuci (di epoca Angoina XIII sec.). Unico comune in Calabria ad avere questa caratteristica e uno dei pochi in Italia.\nGeografia fisica.\nIl paese \u00e8 posto ad una altitudine di circa 200 metri slm ai piedi del Monte S.Angelo. \nDista dal Mar Tirreno circa 10 chilometri e la posizione collinare ne fa s\u00ec che goda di un clima molto mite, con estati calde ed inverni soprattutto piovosi. \nVi si trova una vegetazione tipica della macchia mediterranea, con gran parte del territorio coperto da ulivi (cira 200.000 piante) di cui il 90% di tipologia Cultivar Carolea. \nSono presenti anche diverse coltivazioni di agrumi soprattutto nella zona ovest adiacenti alle rive del fiume Savuto.\nLocalit\u00e0.\nIl comune si suddivide nei due centri di Cleto e Savuto, sono presenti inoltre diverse localit\u00e0 urbane come Marina di Savuto, Contrada Pianta, Passamorrone e San Antonio. \nStoria.\nX secolo a.C. - Origini.\nSecondo la leggenda.\nnel periodo della guerra di Troia, X secolo a.C., la regina delle amazzoni Pentasilea \"\"rimase uccisa in battaglia da Achille, Cleta sua nutrice, che l'amava con tenerezza, nell'udire la triste notizia, posta su una nave e accompagnata da molta gente, part\u00ec col pensiero di poterle dare onorata sepoltura\".\" \nCos\u00ec, Cleta, ancella di Enea \"come fu nei nostri mari scese a terra e o perch\u00e9 trov\u00f2 impossibile compiere il pietoso ufficio o forse perch\u00e9 le piacesse l'amenit\u00e0 del sito decise di non passare pi\u00f9 oltre, vi si ferm\u00f2 ed edific\u00f2 la citt\u00e0 che dal suo nome si chiam\u00f2 Cleto\" realizzando cos\u00ec la profezia di Cassandra.\n\"La citt\u00e0 crebbe di popolo e di forze\", tanto che all'epoca dello splendore della Magna Grecia entr\u00f2 in guerra con Crotone (anno 16 a.C.). I Crotoniati, con un esercito, uccisero la regina, la quale, prima di morire, ebbe ad esprimere il desiderio che tutte le regine che avrebbero regnato dopo di lei portassero il suo nome; cos\u00ec \"tutte le regine della citt\u00e0 furono dette Cleta\".\nNell'Alessandra di Licofrone si assume che Caulone, figlio dell'amazzone Cleta, sia il fondatore della citt\u00e0 di Caulonia.\nSecondo le fonti.\nCome Terina e come Temesa, Cleta fu colonia di Crotone; e come Temesa si affranc\u00f2 dalla citt\u00e0 di Pitagora e divenne libera. Distrutta nel 16 a.C. dall'esercito di Crotone, Cleta conosce un periodo di decadenza che si trascina fino all'anno Mille, quando la Calabria \u00e8 costituita da una moltitudine di villaggi montani, isolati e autosufficienti, che fanno da corona ad una campagna abbandonata ed alle coste in preda alla malaria.\nL'antica Cleto, durante la dominazione normanna mut\u00f2 il suo nome in Pietramala e il nome rimase tale fino al 1862 quando divenne Cleto. Anche sul nome Pietramala le congetture sono molteplici, oltre che alla possibilit\u00e0 che il nome derivi dalla famiglia feudataria, si pensa che abbia qualche legame con la posizione: Pietramala nel senso di \"pietra dura\", cattiva, come scrive Vincenzo Padula: \u00abPietra grande, pietra inaccessibile a guisa di Piramide, (\u2026) le sole formiche possono salire in Pietramala\u00bb. \nC'\u00e8 ancora un'altra versione che i nativi sono soliti raccontare e che il Padula riporta nei suoi scritti: \u00abUn vescovo essendovi rotta una gamba, volle che si chiamasse Pietramala\u00bb.\nNei Registri Angioini che misurano la popolazione calabrese del 1276, Pietramala \u00e8 presente con 214 abitanti. \nSi pu\u00f2 ipotizzare la presenza di un abitato fortificato gi\u00e0 in periodo altomedievale, poich\u00e9 sono attestate nel periodo normanno notizie riguardanti il feudo di Pietramala, legate alla Badia dell'ordine Florense di Fontelaurato. \nDivenuta estremamente importante e influente, l'abbazia ebbe il governo di vasti possedimenti e tenute, oltre che a Fiumefreddo Bruzio, anche a Pietramala, Savuto e Nocera Terinese, nel cui territorio vantava il possesso delle coltivazioni del \u201cturbolo\u201d, con case e vigneti aggregati. Questi possedimenti, che si spinsero nell'attuale territorio di San Mango d'Aquino, furono confermati all'abbazia da Papa Clemente IV nel 1267, verso Sud fin oltre il fiume Savuto e a nord fino a Fuscaldo. \nLa Baronia di Petramala segu\u00ec con alterne vicende la storia della Contea di Aiello Calabro, della quale era parte integrante insieme con altri castelli e casali e dalla quale riuscir\u00e0 a ottenere una certa autonomia politica nel corso dei secoli. \nLe prime intestazioni feudali risalgono al periodo svevo, quando il castello risulta essere appartenuto prima a Jacobus de Petramala, e poi a Goffredo di Petramala.\n1266-1442 Periodo Angioino.\nNel periodo angioino Petramala, Cleto risulta essere casale dello Stato di Ajello insieme ad altri feudi e castelli. \nLa rivolta contro il dominio angioino, scoppiata all'arrivo in Italia di Corradino di Svevia (1268), figlio di Federico II, vide la resistenza di Cleto, Ajello e di Amantea contro Pietro Ruffo. \nNel 1269 Goffredo di Petramala si vide confiscato il feudo e venne bandito dal regno come traditore, per essere rimasto fedele alla Casa Sveva, e il feudo pass\u00f2 a Guglielmo de Forest e successivamente a Pietro Barbaro di Napoli.\nNel 1270 il re Carlo I d'Angi\u00f2 consegnava il Castello e la Baronia di Petramala al francese Ugo de Foret. \nNel 1273-77 risulta feudatario Guglielmo de Foret, un congiunto di Ugo, il quale veniva molestato nei suoi vassalli da Ludovico de Royre, signore di Aiello, tanto che dovette intervenire lo stesso re ad ammonire Ludovico. \nNel 1276, Petramala figura fra i nuclei urbani censiti dal catasto angioino con 1271 abitanti, insieme a Nocera Terinese (1325), Martirano (1816) e Nicastro (3637), mentre Ajello, che contava meno di 1000 abitanti, doveva pagare enormi tasse per il mantenimento delle milizie.\nNel 1278-79, fu feudatario di Petramala Giovanni Burbuno, milite e familiare di re Carlo I d'Angi\u00f2. Nello stesso tempo il re restituiva il feudo alla regia Curia in cambio di tutti i beni che la stessa possedeva nel casale Limate e consegnava il castello di Petramala a Giacomo di Roma, figlio di Federico, (a sua volta originato da un altro Giacomo, conte di Andria).\nNel 1282, in conseguenza dello scoppio della guerra del Vespro, le represse ma non spente forze \nantiangioine si destarono anche in Calabria e presero a parteggiare per re Pietro d'Aragona, che si considerava erede della corona sveva. \nCarlo I d'Angi\u00f2 fece costruire in questo periodo, a breve distanza dal castello di Petramala, un ben munito e forte castello sulla sponda settentrionale del fiume Savuto, per poter tenere sotto controllo l'ampia vallata, fino al mare, da dove era persistente il pericolo di sbarco delle navi siculo-aragonesi.\nNel 1285, scomparso tale pericolo, i due castelli, quello di Petramala e quello di Savuto furono dati in feudo alla famiglia dei Sersale e ad essi restarono fino al 1452.\nSecondo l'Adilardi, che fa riferimento ad un \u201cRegest.1314 c. fol. 240\u201d, Petramala nel 1314 sarebbe stata feudo dei Guinsac, ma su questo casato tale autore non fornisce ulteriore dettagli. \nSotto il pontificato di Papa Giovanni XXII (1305-1314), in una nota dei Regesti Vaticani, risulta che Petremala fa parte dei Comuni della Diocesi di Tropea insieme ad Amantea, Nuceria, Augelli, Fluminis Frigidis. \nNel 1323 lo spodestato Goffredo di Petramala, che in quegli anni si era rifugiato in Sicilia, torn\u00f2 furtivamente in Calabria con l'incarico ricevuto dallo stesso re Pietro d'Aragona di sollevare le popolazioni della riviera tirrenica, ma non riusc\u00ec mai pi\u00f9 a riavere il suo feudo. \nInsediatisi stabilmente gli Angi\u00f2 nel Regno di Napoli, Aiello ed insieme Cleto vengono incorporate nei beni della corona e da allora dipese direttamente da quei monarchi, che l'amministravano mediante Castellani o Capitani. \nNel 1327 Re Roberto confermava nell'incarico di amministratore dei feudi di Aiello, Petramala, Lago, Fagnano, Savutello, Cropani e Zagarise il sorrentino Antonio da Sersale, la cui famiglia gi\u00e0 da diversi anni conduceva tali feudi. \nI primi feudatari del periodo angioino avrebbero avuto con Aiello anche i casali tra cui Cleto in feudo a vita natural durante o per brevi periodi per la mancata continuit\u00e0 dei vari casati. \nNel XIV secolo, sembrerebbe attestata la presenza di un casato di Signori di Marano o Marani. Si tratterebbe di una famiglia estinta nel giro di poche generazioni. Si parla di un Raone investito del castello di Marano e di altri feudi dal re Roberto, nel 1337.\nNel 1360 si fanno i nomi di Gilberto, Filippo e Ruggieri, confermati nei loro titoli. Successivamente un Francesco figura come signore di Marano e titolare dei feudi nella valle del Savuto, un Mazzeo ottiene il titolo di capitano della cavalleria e risulta strettamente legato alla potente famiglia Sanseverino.\nNel 1421 Luigi III d'Angi\u00f2 nomina capitano e castellano di Aiello \u201cGiovanni\u201d conferendogli in feudo le dipendenze di Pietramala, Lago e Savutello. Le terre, passate in propriet\u00e0 di Andrea, nobile di Sorrento, ed ereditate dalla figlia Antonia e dal marito Artusio Pappacoda, furono vendute nel 1425 a Giovanni Sersale di Sorrento, con l'assenso di Luigi III tramite il suo giudice e consigliere Antonio Telesi.\n1442-1503 Periodo Aragonese.\nNel periodo aragonese il feudo di Petramala, insieme a Lago e Savuto, \u00e8 ancora alle dipendenze dello Stato di Aiello. \nNell'investitura del feudo di Ajello si succedono due importanti famiglie: i Sersale di Sorrento, casato nel quale si distinse il noto Sansonetto, e la famiglia spagnola dei Siscar, cavalieri premiati dai sovrani per la loro costante fedelt\u00e0.\nNel 1442 Alfonso I, detto il Magnanimo, primo re aragonese di Napoli, confer\u00ec ai suoi seguaci nell'impresa della riconquista del Regno, privilegi e investiture di feudi. Con un documento datato 24 luglio 1442, fu concessa la castellania e capitania di Agello \u201cpro se et suis heredibus\u201d al nobile Antonio Sersale di Sorrento, signore di Savutello, Petramala e Lago. Il documento indica anche i compensi che avrebbero dovuto formare lo stipendio dei Sersale. \nNel 1445 il sovrano gli assegnava uno stipendio annuo di 40 once (240 ducati) per la capitania e castellania della citt\u00e0.\nIn data 26 maggio 1452, con tre lettere indirizzate da Pozzuoli al Commissario del Re nel Ducato calabrese Antonio de Traiecto, all'Universit\u00e0 ed uomini di Aiello ed al suo Vicer\u00e9 e Luogotenente Francesco Siscar, il re Aragonese ordinava ai suoi amministrati di voler accogliere benevolmente nelle terre il nobile Sansonetto Sersale, Capitano e Castellano di \u201cAjello, Petramala, Sabucto et lo Laco cum tucti loro raduni et pertinencii\u201d.\nNella lettera inviata agli Aiellesi si legge:\u201dFideles nostri dilecti. Comandamove espressamente de certa nostra scientia per quanto avete cara la gratia nostra che debiate obbedire lo magnifico et fidele nostro Sansonecto Sersaro come Castellano et Capitaneo de questa terra, cuss\u00ec como avete obbedito so patre per lo passato fini ad altro nostro comandamento in contrario, significandone che sopra questo ia scriviamo al nostro Vice Re di questa provincia et ad Misser Antoni dello Jecto nostro commissario\u201d.\nMa nel 1452 e nel 1453 il re dovette intervenire a favore del Sersale, chiedendo aiuto anche al Vicer\u00e9 di Calabria, il suo devoto Francisco (de) Siscar di Valencia da Petramala. Sansonetto si era reso in realt\u00e0 protagonista di diverse angherie a danno della popolazione, e forse, rientrava tra quei feudatari il cui arrogante strapotere dava fastidio al governo centrale. Ma soprattutto aveva favorito gli Angioni nei loro tentativi di riconquista del regno: Giovanni d'Angi\u00f2 era infatti sbarcato nel novembre del 1459, ed aveva nominato \"il Mag.co\" Giovanni Bertone castellano di Ajello. \nSecondo le fonti archivistiche aragonesi per questo periodo pervenute dalla raccolta delle tassazioni relative al sale ed al \u201cfocatico\u201d, imposizioni fiscali correnti., \nPer Petra Mala risulta consegnare denaro \u201cper lo sale de septembre\u201d. Petramala il 22 settembre consegnava ad Andrea de Ponte, luogotenente di Renzo de Aflicto, regio tesoriere del Ducato di Calabria, tramite Giovanni de Lalina, la somma di 16 ducati, e 7 e \u00bd grana. \nNello stesso mese, il 28 settembre si versavano 11 ducati, 2 tar\u00ec e 15 e \u00bd grana \u201cin alfosini chinque e lo resto moneta\u201d. \u201cLo foculeri de Natale\u201d veniva consegnato a Francesco de Alexandro tramite Frantolino de Lioni. Inoltre vennero introdotte le tasse per le concubine dei chierici.\nDa un documento conservato nell'Archivio di Stato in Napoli si apprende che nel 1457 Don Francesco de Marano, signore di Lago e Laghitello, \u201cvenne a convenzione\u201d con Sansonetto di Sorrento e permut\u00f2 \u201cla mett\u00e0 di Laco\u201d, che era di suo possesso, con la terra di Petramala. Successivamente per\u00f2 il Marano, assieme a Geronimo Quattromano e a Sione Scaglione, nel 1462 si ribellarono a re Ferrante e questi priv\u00f2 allora il Marano del feudo di Petramala che concesse a Luca Sanseverino \u201cDuca di Santo Marco\u201d.\nNel 1461 lo spagnolo Francesco Siscar fu nominato dal re Ferrante \u201cGenerale Locotenente della Provincia di Calabria Citra\u201d (1463-1480) dopo aver sostenuto un assedio di ben sette mesi nel castello di Cosenza a seguito della sollevazione dei baroni in favore di Giovanni d'Angi\u00f2. \nIl 27 aprile 1463 Ferdinando I d'Aragona concesse in feudo al Vicer\u00e9 Francesco Siscar la contea di Ajello con tutte le terre Pietramala, Lago, Laghitello, Serra, Motta di Savutello, per la sua fedelt\u00e0 e i suoi meriti nel sedare le rivolte di Cosenza (1441) e del Centelles (1444). La dinastia dei Siscar sar\u00e0 feudataria della Contea di Ajello per oltre un secolo, dal 1463 al 1567. \nFrancesco Siscar rimase alla guida dello Stato di Aiello e Cleto fino al 1480, ed alla sua morte gli successe il figlio Paolo, il quale durante l'ennesima guerra tra francesi e Aragonesi sub\u00ec un lungo assedio nel castello di Cosenza.\n1503-1706 Periodo Viceregnale.\nNel 1524, secondo un documento del 1698, godeva del privilegio comitale aiellese D. Alfonso Siscar, figlio di Antonio, cui a primo settembre dello stesso anno veniva spedita la significatoria, tassa consistente in circa 1154 ducati, da pagarsi per il Relevio dovuto per la morte del genitore a proposito del feudo di Petramala \u201cet diverse annue entrate\u201d.\nAlfonso Siscar mor\u00ec nel novembre 1528 e gli subentr\u00f2 il figlio Antonio.\nNel 1544 Antonio II espose l'intenzione di vendere per 900 ducati a Gio. Tomaso Brancaleone la terra di Pietramala \u201ccum eius Castro ecc.\u201d;in seguito egli per\u00f2 vendette Petramala con \u201caltre su Terre e Feudi\u201d a D. Geronimo Gesualdo, cui add\u00ec 22 marzo 1548 era spedita la significatoria. \nSuccessivamente nello stesso anno 1548 il predetto conte venne a patti con Francesca de Vayso, sua ava, alla quale cedette il feudo di Pietramala in cambio di \u201ctutti li suoi beni feudali e Burgensatici sistentino Regno di Sicilia\u201d. \nNel 1549 il conte di Aiello e Petramala, con documento scritto, cedeva a D.Giulia Carafa di Napoli, vedova di D.Girolamo Gesualdo, il diritto di ricomprare dal di lui fratello Vincenzo la terra di Petramala, ovvero la cessione dei diritti di ricompera, e dalla zia Francesca Siscar quella di Savuto. Petramala costava a quel tempo ben 5370 ducati e 4600 Savuto. \nL'acquisto dei due feudi comprendeva le terre con \u201c\"suo castello, seu fortelleze, homini vaxalli, et redditi de vaxalli, stimo da Iurisdizione civile, criminale, et mixte, mero, mistoque Imperio, benj, membri feudi, bagliva, officio de mastro d'atti, ragionj, Iurisditionj, actionj et pertinentie qualsivogliano et Integro suo stato ecc.\"\u201d. Il documento, una richiesta di regio assenso,\u00e8 datato 15 settembre 1549. \nNell'anno 1552 risultava pagatore dei Relevi relativamente ad Ajello, Petramala e Savuto, D.Alfonso Siscar, figlio di D.Antonio. \nIntorno al 1555, Petramala venne conquistata dai turchi e come riferisce il Martire, \u201cessendo detta terra saccheggiata da' turchi n\u00e9 secoli passati, il buon Marco(Mazza), sacerdote, per voler conservare la sacra pisside coll'ostie sacre venne da loro ucciso in odio della fede, come si ha per tradizione, riportato da Gualtieri nel suo Martirologio\u201d.\n1565 Indipendenza.\nUn documento datato 1565 scritto da Giacobo Antonio Barbaro, inviato del Consiglio Reale, contiene una descrizione di Ajello, dal quale si ricava che Petramala e Savuto non facevano pi\u00f9 parte dello \u201cStato\u201d.\nNel 1567 si ha lo smembramento dello Stato di Aiello. \nNel 1569 Pietramala pass\u00f2 a Paolo Cavalcante, nobile di Amantea mentre nel 1574 la contea di Aiello fu comprata, dopo qualche passaggio di breve durata, dai Cybo-Malaspina, principi di Massa, per 38.000 ducati. L'avvento di questa famiglia, oriunda di Genova, in un feudo del Regno di Napoli, va visto nel contesto di quel grosso movimento di mercanti e nobili genovesi, i quali, avendo anticipato rilevanti somme ai monarchi spagnoli.\nIn quegli anni, familiari abitanti di Petramala sotto l'egemonia dei turchi versavano in Cosenza ingenti somme di denaro per la liberazione dei loro congiunti.\nNel 1574 il castello di Petramala pervenne a D. Francesco Murano e da questi a Giovan Tommaso Cavalcante. \nNel 1577 la terra di Pietramala venne venduta all'asta ad istanza dei creditori del conte Alfonso Siscar e per ordine della Real Corte, rimanendo aggiudicata a Gio. Tommaso Cavalcante \u201ccon le giurisdizioni di Baglive, officio di Mastro d'atti; Banco della Giustizia, e Cognizione delle Cause Civili, Criminali, e miste mero imperio\u201d.\nMorto Gio. Tomaso il 15 luglio 1562, successe il figlio Pietro Paolo, cui il primo ottobre si spediva la significatoria. \nNel 1577 si prestava Regio Assenso alla vendita di Pietramala fatta dal secondo Cavalcante \u201cin beneficio del Dr. Francesco Cavallo (seu Scipione) della Citt\u00e0 di Amantea\u201d, che risulta tassato per \u201cdetta terra\u201d nel \u201cCedulario dell'anno 1579\".\nA tale vendita si oppose per\u00f2 l'Universit\u00e0, che present\u00f2 un \u201cmemoriale all'Illustre Vicer\u00e9 di quel tempo supplicando esser ammessa al R. Demanio\u201d e offrendo di pagare quanto richiesto dal Cavalcante, La Regia Camera, interessata della cosa, approvava in data 7 maggio 1580 e il 26 agosto dello stesso anno spediva il \n\u201cRegal Privilegio\u201d. Ma da una lettera che \u201cEl Rey\u201d di Spagna spediva al \u201cVisorey Lungarteniente Y Capitan General\u201d in data 4 novembre 1580, dobbiamo rilevare che in tale tempo \u201cScipion Cavallo\u201d risultava \u201cBaron de Petramala\u201d, come pure nel 1582. \nNon sappiamo quanto tempo il Cavallo sia rimasto titolare del feudo di Pietramala (dal Cedolario 75 sembra fino al 1583), ma certo un tal barone non dovette riuscire ben accetto ai suoi sottoposti se nel 1579 l'Universit\u00e0, che lo considerava sempre \u201cpretenso barone\u201d veniva a denunziarlo per usurpazioni e malversazioni.\nNel 1577 il feudo di Petramala fu acquistato da Scipione Cavallo, patrizio d'Amantea, che ancor prima dell'acquisto aveva commesso varie usurpazioni e soprusi ai danni degli abitanti del luogo, come si ricava da una denuncia sporta alla Regia Corte dall'Universit\u00e0 di Petramala contro di lui considerato non legittimo signore ma \u201cpretenso barone\u201d. \nNel 1583 gli abitanti di Petramala si rivolsero alla Regia Corte denunciando il Barone per usurpazioni e maltrattamenti e dopo una lunga lite furono dichiarati liberi da vincoli feudali. Ma non potendo far fronte ai numerosi impegni finanziari ai quali era soggetta, l'Universit\u00e0 di Pietramala fu costretta a vendersi, ed il 1603 fu riconosciuto Signore di Pietramala Carlo d'Aquino, il quale ottenne dalla regia Camera il possesso della citt\u00e0 per 26.000 ducati. \nNel 1601 un D.Carlo Siscara concorse inutilmente all'acquisto del feudo di Pietramala.\nNel 1601 l'Universit\u00e0 di Pietramala, che frattanto si era affrancata, non riuscendo pi\u00f9 a soddisfare i creditori e non trovando rimedio alcuno per sanare i propri mali, dovuti alle tasse ed ai vari esosi Commissari, decise di chiedere alla Real Corte il permesso di uscire dal Demanio e vendersi al miglior offerente. Sempre nel Cedolario si dice che se non si fosse provveduto alla vendita richiesta, Petramala \u201cin breve tempo si saria disabitata non solo con ruina de loro Cittadini, ma anco con danno della Regia Corte\u201d.\nNell'occasione spunt\u00f2 ancora Scipione Cavallo, che pretese, come ex-feudatario, di essere considerato il preferito, ma la Regia Camera decise altrimenti e provvide a bandire regolare asta. Tra le tante offerte, pervenne quella di D. Carlo Siscara, a mezzo del procuratore Gio. Domenico Tasone, ma prevalse, add\u00ec 1\u00ba luglio 1603, quella del Dr. Pietro Alesio Boiano, che offr\u00ec per Petramala 22.500 ducati. \nL'8 luglio successivo per\u00f2 D. Carlo D'Aquino principe di Castiglione depositava nel banco genovese degli \u201cSpinola, Ravaschiero e Lumellino\u201d 26.000 ducati e faceva istanza alla R:Camera d'acquistare lui la Terra di Pietramala. La Regia Camera rispondeva positivamente e l'11 luglio ordinava ala capitano della Terra di Motta S.Lucia d'immettere in possesso del privilegio il d'Aquino, e, per esso, il procuratore Ambrosio Fido. \nNei primi anni del XVII secolo e probabilmente nel 1605, anno in cui Filippo III elev\u00f2 il marchesato di Aiello in ducato, i Cybo-Malaspina, successori di Alberico, comprarono dai d'Aquino il castello ed il feudo di Petramala. Il 1\u00ba luglio 1606 Carlo d'Aquino, Principe di Castiglione e Conte di Martirano, acquist\u00f2 all'asta, a danno di Francesco Scipione Cavallo e per il prezzo di 26.000 ducati il casale di Pietramala col dipendente feudo di Turboli.\nNel 1616 Petramala veniva ad appartenere, come per assenso regio del 2 gennaio, al Dott. Ercole Iannuccio o Giannuzzi. Morto il Dr. Ercole il 26 gennaio 1637, il feudo pervenne al figlio Odoardo, cui nel 1640 era spedita la significatoria e che avr\u00e0 il feudo fino al 1652 fortificandolo nel periodo compreso fra i due terremoti.\nPeriodo Giannuzzi-Savelli.\nI Cybo-Malaspina di Aiello mantennero il feudo di Petramala fino al 1629, anno in cui D. Carlo Cybo lo vendette per 30.000 ducati al barone Odoardo Giannuzzi-Savelli. \nNel 1616 la Citt\u00e0 di Ajello debbe ricorrere a prestiti con il barone di Pietramala Ercole Giannuzzi, come documentano atti notarili del 1622 e 1628, e si dice che il duca Carlo Cybo (figlio di Alberico morto il 1623) abbia allora venduto Petramala ai Giannuzzi, tramite il suo agente Sertorio Stefanizzi: in realt\u00e0 il Principe Cesare D'Aquino, cedente, ne era gi\u00e0 titolare dal 1615, e nel 1592 Savuto era passato al conte Carlo D'Aquino. \nLa famiglia Giannuzzi Savelli, avrebbe avuto origine da un Giovannuzzo Savello, figlio di un Dottor Antonio Savello, patrizio romano giunto in Aiello assieme al figlio nel 1421 per sottrarsi a delle persecuzioni politiche.\nSotto i Giannuzzi-Savelli Petramala ebbe un notevole incremento demografico passando dagli 825 abitanti del 1644 ai 1556 abitanti del 1798, e divenne una baronia indipendente, con vita autonoma; tale rimase, per pi\u00f9 di un secolo, sotto la stessa signoria, fino all'abolizione della feudal\u00ect\u00e0. \nIl primo barone di Petramala fu Odoardo Giannuzzi-Savelli, a cui successe Giovan Battista Giannuzzi-Savelli che restaur\u00f2 il castello dandogli miglior forma e fortificandolo. Gli ultimi feudatari furono Emilio e Domenico Giannuzzi-Savelli. Bernardino Giannuzzi-Savelli, figlio di Domenico, divenne Ministro di grazia e giustizia e dei culti (25 maggio 1883-30 marzo 1884) del Regno d'Italia e nominato Senatore il 12 giugno 1881. \n27 marzo 1638 terremoto: a Pietramala 53 morti. \nIl terribile sisma del 1638 caus\u00f2 danni e vittime e Pietramala si vide costretta a rinnovare la richiesta di sgravi fiscali gi\u00e0 avanzata a seguito della crisi.\nNel 1648 l'Universit\u00e0 di Pietramala \u00e8 terra e titolare di tutte le entrate feudali.\nNel 1656 peste, crisi economica, malaria, incursioni dei pirati turchi, emigrazione.\n1707-1734.\nDominazione austriaca\n1734-1806.\nDominazione borbonica\nIl re Carlo III di Borbone attu\u00f2 una politica liberale, diminuendo i privilegi dei nobili e del clero, realizzando il censimento catastale (1741), incentivando l'economia ed il progresso sociale. \nPoca importanza ha, con il generale abbandono delle fortificazioni, che il castello fosse ormai distrutto, come attesta un atto notarile del l789, in cui vediamo un esponente della famiglia Giannuzzi, Scipione, rappresentare il Di Tocco. \nNel 1799, il cardinale Ruffo, a causa dello schieramento di Ajello in favore della repubblica partenopea, sequestra il feudo ai Cybo-Di Tocco, nominando amministratore il barone Lelio de Dominicis sino al 1801. \nQuindi il feudo fu perso definitivamente a causa delle leggi sull'eversione della feudalit\u00e0 (1806\u00a0\u2013 1808).\n1806-1815.\nDominazione francese\nNel decennio francese la cittadina passa nella giurisdizione del cantone di Belmonte, quindi nel governo di Rogliano, sino al 1811, anno in cui diventa capoluogo di Circondario (comprendente Terrati, Serra, Lago, Laghitello, Pietramala e Savuto).\nRisorgimento e 900.\nPietramala partecipa al movimento risorgimentale contro il governo borbonico con Nicola Pagliaro, accusato nel 1847 di cospirare contro la sicurezza dello Stato, e con Federico Span\u00f2 e Luigi Scorza, accusati di complicit\u00e0 in un mancato regicidio. \nAl momento dell'Unit\u00e0 d'Italia, Pietramala, che aggrega pure la frazione di Savuto, arriva a contare complessivamente 1.515 abitanti e nel 1863 il paese cambia la denominazione in Cleto. Nel 1928 la cittadina viene retrocessa a frazione ed aggregata ad Aiello, ma nel 1934 Cleto ottiene di nuovo l'autonomia amministrativa e torna ad essere un Comune.\nNel 1946 la Repubblica vince il referendum: 881 voti contro i 543 dati al sistema monarchico.\nDal dopoguerra si susseguono diverse amministrazioni a maggioranza Democrazia Cristiana fino al agli anni '80.\nMonumenti e luoghi d'interesse.\nCentro Storico di Cleto.\nSi accede al centro storico mediante quattro porte: Porta Pirillo a sud, Porta Forgia ad ovest, Porta Cafarone ad est e Porta Timpone a nord-ovest Alla sera le porte venivano chiuse e sorvegliate e il paese s'isolava cos\u00ec dal resto del territorio. Porta Pirillo cos\u00ec chiamata perch\u00e9 la piazzetta antistante aveva ed ha la forma di una pera; Porta Forgia antistante un'altra piazzetta ove i \"forgiari\" lavoravano il ferro per costruire le armi; Porta Cafarone chiamata cos\u00ec dal nome della persona addetta alla sorveglianza della gente che ne usciva o ne rientrava; Porta Timpone perch\u00e9 vicino ad un dirupo dal quale era impossibile avventurarsi.\nIl Castello di Savuto.\nDetto anche Castello Sabuci, \u00e8 situato nella vicina frazione di Savuto. Completamente ristrutturato negli anni 2010, presenta un'ingesso con arco rinascimentale. Su una parete d'ingresso si trova un'iscrizione dedicata a Eliodora Sabbasia, moglie del Regio Thesoriere di Calabria Citra, risalente al XVI sec. Attualmente accessibile e visitabile, funge da teatro naturale per eventi di natura culturale quali spettacoli teatrali e musicali.\nIl Castello di Cleto.\nLe origini del Castello di Cleto sono da far risalire ai Normanni che si stabilirono sulle pendici del Monte Sant'Angelo, dove sulla cima costruirono il castello. Attualmente sono ancora visibili e in perfette condizioni le due torri. All'interno del castello si trova anche un'ampia cisterna raccoglieva l'acqua piovana. Il Castello di Cleto \u00e8 attualmente la principale meta turistica della zona insieme al Castello di Savuto.\nChiesa della Consolazione.\nEretta nel 1600 (e restaurata nell'Ottocento), ha un campanile a bulbo (o cipolla) ricurva con manto di maiolica policroma gialloe. verde (XVII secolo), affreschi ottocenteschi di R. Aloisio da Aiello e un dipinto ad olio su tela, con la Madonna della Consolazione che per\u00f2 fu trafugato. Su tutto il pavimento della Chiesa \u00e8 raffigurato in diverse dimensioni il Fiore della vita.\nChiesa di Santa Maria Assunta.\nLa Chiesa Matrice risale al 1500 dc. Ha una struttura a 3 navate, senza transetto con un'abside semicircolare collocato ad est. Analizzando la struttura, \u00e8 ben evidente nella parte del prospetto sud, un arco in pietra tamponato, testimonianza di un antico impianto, forse modificato o ricostruito a causa dei vari terremoti che hanno interessato la zona in passato. Sono presenti due portali: uno nella facciata principale di fattura seicentesca; il secondo sul lato nord, una semplice arcata a tutto sesto, che poggia su degli elementi in pietra.\nIl campanile ha forma quadrata e s'innalza a tre livelli scanditi da cornici modanate. Ha una copertura conoidale, rivestita d'intonaco, su un tamburo ottagonale. La struttura \u00e8 costruita completamente in muratura portante con la pietra locale. Si notano diversi interventi quali il tamponamento da alcune finestre originali in pietra, la trasformazione delle esistenti e uso di materiali moderni. Internamente si possono ammirare una serie d'elaborati stucchi che ricoprono tutte le navate, realizzati da anonimi maestri artigiani, completamente di color bianco (voluto o causa dei lavori non terminati) particolare nel suo genere.\nChiesa del Santissimo Rosario.\nDetta anche Chiesa Castellense, \u00e8 ubicata in cima al centro storico alla porte del castello.\nFontana Cece.\nL'area di Cece, localit\u00e0 Pantano, \u00e8 di eccezionale rilevanza archeologica. In essa alcuni scavi hanno portato alla luce una Tomba a grotticella intatta e risalente al XIV secolo a.C. i cui reperti si trovano presso l'Universit\u00e0 degli Studi di Perugia. In precedenza (primo Novecento) l'Archeologo Paolo Orsi ha rinvenuto due asce di rame datate alla fine dell'Eneolitico e altri reperti in bronzo ora conservati al Museo Archeologico di Reggio Calabria.\nAree naturali.\nMonte Sant'Angelo.\nPunto pi\u00f9 alto del territorio comunale attraversato da un percorso adibito al trecking. Nelle giornate terse da qui si possono ammirare le Isole Eolie e Monte Cocuzzo\nPineta Jiddrizzi.\nSi trova a circa 5 km direzione nord verso Cannavali ed al suo interno presenta percorsi di trecking oltre che ad aree pic-nic. \nRuscello del San Giovanni.\nPercorso lungo il ruscello che scende lungo la parte est del centro storico di Cleto, \u00e8 una zona ricca di acqua dove i possono ammirare diverse cascate.\nGastronomia.\nProdotti tipici locali.\nOlio, olive sott'olio, olive nere, olive \"ammaccate\", formaggi pecorini e caprini, prodotti derivati dalla macellazione del maiale.\n\"Patate mpacchiuse\" tipico della tradizione contadina e composto da patate, peperoni, melanzane, aglio, cipolla, olio e origano della zona.\nEconomia.\nOlivicoltura.\nLa produzione e la commercializzazione dell'olio sono alle basi dell'economia locale. Il territorio \u00e8 quasi interamente ricoperto da uliveti e questo fa si che sorgano circa 10 frantoi attivi nella produzione di un olio locale particolarmente pregiato.\nAgricoltura.\nLa particolare posizione esposta a sud est e il clima meditteraneo favoriscono la coltivazione tutto l'anno, in particolare pomodori, zucchine, melanzane, carciofi, cavoli, patate, finocchi, verza, cetrioli e fragole.\nViticoltura.\nSono presenti sul territorio moltissimi vigneti che producono soprattutto vino rosso.\nApicoltura.\nSono presenti sul territorio circa 10 aziende produttrici di miele soprattutto di al castagno e ai millefiori.\nAllevamento.\nSono presenti diverse aziende di allevamento di bovini, ovini e suini. \nTurismo.\nIl settore del turismo \u00e8 attivo soprattutto durante i mesi estivi grazie a particolari eventi di natura culturale ma anche ad escursioni di trecking sui percorsi intercomunali.\nSport.\nE' presente una squadra dilettantistica militante nel campionato di terza categoria chiamata ASD Cleto che si caratterizza per i colori rosso-blu.\nAttivit\u00e0 all'aperto.\nE' possibile effettuare numerosi percorsi trekking che variano tra loro per tipologia, interesse e difficolt\u00e0 soprattutto nella zona Sant'Angelo e Jiddrizzi. \nSociet\u00e0.\nDati demografici.\nNel 1961 Cleto conta 2.492 abitanti, e c'\u00e8 pi\u00f9 gente nella frazione di Savuto (1.180) che nel capoluogo (1.109); il resto vive nella frazione di Torbido (203). Quarant'anni dopo, i dati Istat assegnano a Cleto 1.373 abitanti, con 847 abitazioni a fronte di 486 famiglie."}
{"id": "32967", "revid": "123394038", "url": "https://it.wikipedia.org/wiki?curid=32967", "title": "Colosimi", "text": "Colosimi (\"Culuas\u00ecmi\" in calabrese) \u00e8 un comune italiano montano di abitanti, posto nella Sila Piccola, in provincia di Cosenza, al confine con la provincia di Catanzaro.\nGeografia fisica.\nIl territorio di Colosimi \u00e8 montuoso: situato nei contrafforti meridionali della Sila, ha un'altitudine compresa fra i 709 e 1495 , nella valle del torrente Bisirico, affluente di sinistra del Savuto. Il capoluogo \u00e8 posto a circa 870 metri s.l.m.\nLa maggior parte del territorio \u00e8 coperta da boschi, soprattutto di castagni. I corsi d'acqua hanno carattere torrentizio.\nL'altitudine fa s\u00ec che il clima sia di tipo continentale, con inverni rigidi ed estati fresche; in media si hanno oltre 100 giorni piovosi l'anno.\nCome si nota dalla mappa a destra, il Comune di Colosimi consiste di due territori non contigui.\nOrigini del nome.\nL'etimologia \u00e8 legata al cognome calabro \"Colosimo\", molto diffuso nella zona. Il nome deriverebbe dal greco \"kalosmos\", ossia \"profumato\".\nStoria.\nDal punto di vista urbanistico, il territorio comunale si presenta come un insieme di undici piccoli villaggi, compreso il capoluogo, il cui popolamento avvenne a partire dal XVII secolo. Si ritiene che fino ai primi decenni del Seicento Colosimi fosse abitata soltanto nella stagione estiva e che i primi abitanti permanenti si siano stabiliti nel territorio di Colosimi in conseguenza di alcune calamit\u00e0 succedutesi nel XVII secolo, quali carestie e terremoti, soprattutto il terremoto del 27 marzo 1638, le quali indussero molte famiglie sciglianesi a trasferirsi nei casali dove possedevano terreni.\nLa storia di Colosimi prima dell'autonomia amministrativa (1811) \u00e8 legata alle vicende politiche dell'Universit\u00e0 di Scigliano, una citt\u00e0 demaniale. Fino al 1820 al comune di Colosimi appartennero anche i territori del comune di Bianchi, divenuto autonomo in quell'anno.\nNel 1813 Colosimi vedeva nascere una delle pi\u00f9 antiche Officine Massoniche, ossia la loggia \"Mamertini\" la quale, assieme alla \"Ginnosofisti silani\" di Carlopoli e a \"La Sila\" di Decollatura, pu\u00f2 essere definita una delle fucine culturali di queste lande montane nel XIX secolo.\nCultura.\nLe singole frazioni partecipano di differenti tradizioni. Le frazioni di \"Rizzuti\", \"Coraci\", \"Arcuri-Gigliotti\" e \"Carrano\" possedevano una propria parrocchia e festeggiavano rispettivamente Santa Maria delle Grazie (in agosto), la SS Trinit\u00e0, San Vito e Santa Barbara. Tutte le parrocchie sono comprese nell'Arcidiocesi di Cosenza-Bisignano. \"Carrano\", una delle tante frazioni di Colosimi, ancora oggi mantiene le sue tradizioni come quella del pane fatto di grano con un forno a legna in comune. Tra le particolarit\u00e0, da segnalare la frazione \"Melilla\", omonima delle pi\u00f9 famose Melilla presenti sul pianeta delle quali la pi\u00f9 rinomata \u00e8 quella iberica, \"enclave\" spagnola in terra africana insieme a Ceuta.\nInfrastrutture e trasporti.\nColosimi \u00e8 lambita dalla Strada statale 19 delle Calabrie, la quale attraversa la frazione \"Coraci\". Colosimi \u00e8 tuttavia collegata all'A2-Autostrada del Mediterraneo, a cui si accede dallo svincolo di Altilia-Grimaldi, per mezzo della Strada statale 616 di Pedivigliano, lunga 16\u00a0km, che parte ugualmente dalla frazione \"Coraci\". Percorrendo questa strada si possono raggiungere agevolmente in pochi minuti le spiagge del mar Tirreno, immettendosi nello svincolo di Altilia-Grimaldi sulla A2-Autostrada del Mediterraneo ed uscendo a quello di Falerna (CZ).\nSempre da \"Coraci\" ha origine la Strada Statale 108 bis Silana di Cariati: il percorso iniziale lambisce la frazioni \"Volponi\", attraversa il Rione \"Ischi\" e la parte pi\u00f9 alta del centro abitato di Colosimi e dopo un percorso di circa 18\u00a0km consente di raggiungere, dopo aver toccato Bocca di Piazza, frazione di Parenti, il lago Ampollino.\nTramite una strada provinciale da Colosimi si pu\u00f2 arrivare a Soveria Mannelli dopo circa 8\u00a0km; una diramazione della stessa provinciale invece si dirige verso Bianchi. Su tale tragitto si attraversa la frazione Mascari.\nColosimi era servita con una propria Stazione dalla linea Catanzaro - Cosenza delle Ferrovie della Calabria.\nAmministrazione.\nLista dei sindaci del comune a partire dal 1995."}
{"id": "32969", "revid": "1369234", "url": "https://it.wikipedia.org/wiki?curid=32969", "title": "Suni", "text": "Suni (\"Sune\" in sardo) \u00e8 un comune italiano di abitanti della provincia di Oristano in Sardegna, nella antica regione della Planargia. Fa parte della diocesi di Alghero-Bosa. Dista 53\u00a0km da Alghero e 58\u00a0km da Oristano.\nStoria.\nL'area fu abitata gi\u00e0 in epoca prenuragica, nuragica e romana, per la presenza sul territorio di numerose testimonianze archeologiche, tra cui domus de janas, necropoli ipogeiche e nuraghi.\nNel medioevo appartenne al Giudicato di Torres e fece parte della curatoria della Planargia. Alla caduta del giudicato (1259) venne governato dai Malaspina e successivamente (1308) entr\u00f2 a far parte del Giudicato di Arborea. Intorno al 1420 pass\u00f2 sotto il dominio del Regno di Sardegna aragonese e divenne un feudo, concesso inizialmente alla famiglia Villamarina, per poi essere incorporato nel XVIII secolo dai Savoia insieme a Flussio nel marchesato della Planargia, feudo dei Paliaccio. Fu riscattato agli ultimi feudatari nel 1839 con la soppressione del sistema feudale.\nAi sensi della Legge Regionale n. 10 del 13 ottobre 2003, che ha ridefinito le circoscrizioni delle province sarde, il comune di Suni \u00e8 passato dalla provincia di Nuoro alla provincia di Oristano.\nSociet\u00e0.\nLingue e dialetti.\nLa variante del sardo parlata a Suni \u00e8 quella logudorese centrale o comune."}
{"id": "32970", "revid": "22416", "url": "https://it.wikipedia.org/wiki?curid=32970", "title": "Talana", "text": "Talana (\"Tal\u00e0na\" in sardo) \u00e8 un comune italiano di 976 abitanti della provincia di Nuoro nella subregione barbaricina dell'Ogliastra nella Sardegna centro orientale.\nGeografia fisica.\nTerritorio.\nIl territorio del comune di Talana si estende per 118,68 km\u00b2 nell'area nord-occidentale della sub-regione barbaricina dell'Ogliastra. Ha forma irregolare, molto allungata verso sud/sud-est, con una \"notevole escursione altimetrica\", che varia dai 1.506 della Punta Genziana (chiamata \"Serra Orronori\" o \"Orrunori\" dagli abitanti locali) alla media dei 50 al confine con i comuni della pianura. Ai piedi di Orrunori si estende un vasto altopiano, la cui altitudine media si aggira intorno ai 1.000 metri, attraversato da torrenti che alimentano i fiumi Flumendosa e Cedrino. Da collegamento tra l'altopiano e la piana vi sono numerosi costoni, di un'altezza compresa tra i 300 e gli 800 metri (sui quali, all'altezza di circa 700, si trova, con vista mare, il centro abitato); tali costoni sono per la maggior parte totalmente ricoperti da boschi e percorsi da torrenti e ruscelli, sfocianti nell'area di Tortol\u00ec. \nSulla piana, nel territorio di Talana, dominano alcuni elevati rilievi, come ad esempio il monte Mundugia (\"Munduge\" nella parlata talanese), il quale raggiunge l'altezza di 777 metri.\nConfini.\nIl paese confina per il tratto pi\u00f9 a lungo con il comune di Villagrande Strisaili (simile per variante linguistica e tradizioni), ad ovest, sud-ovest e sud, per pi\u00f9 di 30 chilometri; a nord-ovest, sul fiume \"Flumineddu\", nell'area del Gennargentu, Talana confina con il centro barbaricino di Orgosolo; proseguendo nuovamente verso sud, s'incontra con Urzulei e Triei, toccando anche Baunei, anche se solo nella localit\u00e0 \"S'Arcu 'e sa Persa Arba\". Ormai raggiunta la pianura, Talana confina per un 1 chilometro e mezzo con Lotzorai.\nGeologia.\nLa natura geologica di Talana \u00e8 caratterizzata dal granito, che costituisce gran parte del territorio comunale; sulle cime elevate situate a settentrione \u00e8 per\u00f2 possibile riscontrare scisti cristallini, come la maggior parte di quelle appartenenti al Massiccio del Gennargentu. A differenza di tutti i comuni con cui confina a nord, Talana non possiede territorio calcareo; grazie a questa caratteristica \u00e8 perci\u00f2 facilmente dividerne le terre da quelle di Urzulei o Orgosolo. Differenze, tuttavia, si riscontrano anche nella roccia granitica: nella zona di Sant'Efisio, situata sulla piana, \u00e8 presente quello grigio, con isolate aree di rosso; pi\u00f9 a nord, verso Urzulei, vi sono cime di granito rosa, prima fra tutte quella di \"Muduge\".\nOrigini del nome.\nIl nome deriva, secondo il linguista e glottologo Massimo Pittau potrebbe essere di origine nuragica (significativa in tal senso la triplice ripetizione della a). Secondo lo stesso studioso, inoltre, \"Thalna\", o \"Thalana\" sarebbe una divinit\u00e0 etrusca, dea della giovinezza. Pertanto si potrebbe supporre una presenza etrusca sul territorio, oppure un regolare e costante rapporto tra i nuragici della zona e popolazioni etrusche, tanto significativo da avere lasciato tracce nel nome stesso del paese.\nStoria.\nL'area fu abitata in epoca prenuragica (presenza di tombe dei giganti) e nuragica (presenza di alcuni nuraghi).\nLa villa nel Medioevo fece parte del giudicato di Cagliari, nella curatoria dell'Ogliastra, fino al 1258. Pass\u00f2 poi al giudicato di Gallura, quindi a Pisa, che conquist\u00f2 il villaggio e il territorio. Successivamente, quando gli aragonesi nel 1323 attuarono la spedizione in Sardegna per la conquista dell'isola, la zona fu occupata da Berengario Carroz. Il borgo fu poi annesso nel 1363 alla contea di Quirra, feudo del nobile valenciano, istituita in quell'anno dal Re d'Aragona Pietro IV \"il Cerimonioso\". Nel 1603 la contea venne trasformata in marchesato, feudo prima dei Centelles e poi degli Osorio de la Cueva, ai quali fu riscattato nel 1839 con la soppressione del sistema feudale voluta da Carlo Alberto di Savoia.\nSociet\u00e0.\nLingue e dialetti.\nLa variante del sardo parlata a Talana \u00e8 il campidanese ogliastrino, anche se con notevoli influenze provenienti dall'area barbaricina e logudorese e dunque riconducibile alla \"limba de mesania\" (\"lingua di mezzo\").\nInfrastrutture e trasporti.\nLa strada provinciale 56 che collega Talana e Lotzorai si incrocia con la Strada statale 125 Orientale Sarda, mentre a 20\u00a0km di distanza dal centro abitato si trova la Strada statale 389 var."}
{"id": "32972", "revid": "22416", "url": "https://it.wikipedia.org/wiki?curid=32972", "title": "Teti (Italia)", "text": "Teti \u00e8 un comune italiano di 612 abitanti della provincia di Nuoro in Sardegna.\n\u00c8 situato a 714 metri sul livello del mare alle falde nord-occidentali del Gennargentu ed \u00e8 parte della Comunit\u00e0 Montana n. XII della Barbagia Mandrolisai. Nel territorio circostante il paese sono presenti notevoli testimonianze archeologiche risalenti ai periodi prenuragico e nuragico, tra cui il Santuario nuragico di Abini, dove nel 1865 e nel 1878 sono stati ritrovati molti bronzetti nuragici, attualmente conservati nel museo archeologico di Cagliari.\nGeografia fisica.\nTerritorio.\n\u00c8 un centro agricolo a 58\u00a0km a sud-ovest da Nuoro, nella Barbagia di Ollolai.\nIl territorio comunale di Teti possiede una forma approssimativamente triangolare, e si compone di una regione principalmente occupata e ricoperta da boschi, tagliata da profonde vallate create da corsi d'acqua. A poca distanza dal centro abitato scorre il fiume Tino, che confluisce nel lago artificiale Cucchinadorza, l'invaso artificiale intermedio dei tre creati lungo il corso del fiume Taloro.\nStoria.\nPeriodo prenuragico ed et\u00e0 nuragica.\nIl territorio di Teti fu abitato sin dal periodo prenuragico, come testimoniano alcuni ritrovamenti nell'altopiano di Atzadalai (4700 a.C. circa). Ma le maggiori tracce presenti nel territorio risalgono al periodo nuragico, come \u00e8 testimoniato da vari siti, tra cui Abini e il villaggio nuragico di S'Urbale.\nDal medioevo alla dominazione dei Savoia.\nL'attuale centro abitato ha origini medioevali, faceva parte del Giudicato d'Arborea ed era incluso nella curatoria di Austis. Dopo la caduta del giudicato arborense fu amministrato direttamente da funzionari reali spagnoli, ma la sua popolazione mantenne una certa autonomia. Nel 1461 Teti, assieme a tutto il territorio di Austis, fu acquistato da marchese di Oristano, e rimase incluso nel marchesato fino a quando non fu sequestrato a Leonardo Alagon. Nel 1478 fu concesso in feudo a Pietro Pujades, che per\u00f2 mor\u00ec senza lasciare figli, nel 1503. Nel 1504 Teti entr\u00f2 a far parte del feudo acquistato da Matteo Arbosich; per\u00f2 gli abitanti di Teti nutrivano un forte sentimento di autonomia, e nel 1514, assieme agli abitanti di Tiana, entrarono in conflitto con gli abitanti di Ovodda per il controllo dei pascoli nelle terre situate tra i vari paesi. Questi scontri costrinsero l'Arbosich a intervenire per placare la controversia. Dopo vari passaggi di feudo, Teti fu ereditato, dopo il 1718, da Pietro Manca Guiso, la cui discendenza si estinse nel 1788. Successivamente la signoria sulla baronia di Austis, con i paesi che vi facevano parte, fu ereditata per via matrimoniale dagli Amat di San Filippo, ai quali fu riscattata nel 1836 con l'abolizione del sistema feudale, per cui divenne un comune amministrato da un sindaco e da un consiglio comunale. Nel 1821 fu incluso nella provincia di Oristano, nel 1848 entr\u00f2 a far parte della divisione amministrativa di Cagliari e nel 1859 dell'omonima provincia. Nel 1927, quando fu ricostituita la provincia di Nuoro, Teti entr\u00f2 a farne parte.\nSimboli.\nLo stemma del Comune di Teti \u00e8 stato concesso con decreto del presidente della Repubblica del 2 ottobre 2006.\nMonumenti e luoghi d'interesse.\nArchitetture religiose.\nChiesa di Santa Maria della Neve.\nLa chiesa di Santa Maria della Neve \u00e8 la parrocchiale del paese. Situata nel centro storico e costruita nel suo primo impianto nel secolo XVII, \u00e8 composta al suo interno da tre navate e conserva gli arredi storici.\nChiesa di San Sebastiano.\nAltra chiesa di Teti \u00e8 quella campestre di San Sebastiano, di origine medioevale, situata al di fuori dell'abitato, in una posizione pi\u00f9 bassa. L'edificio, che inizialmente doveva avere caratteristiche gotico-aragonesi pi\u00f9 marcate, \u00e8 composto da un'unica aula con una pianta a croce latina (con l'asse verticale pi\u00f9 lungo rispetto al transetto che lo interseca). Presso la chiesa si svolge nel mese di agosto l'omonima festa, una delle pi\u00f9 importanti dell'area.\nSiti archeologici.\nI reperti pi\u00f9 antichi ritrovati nel territorio di Teti sono riferibili ad un periodo che va dal Neolitico medio (4700 a.C.) al Neolitico finale (3000 a.C.), e sono stati rinvenuti in un pianoro in localit\u00e0 Atzadalai. Nel territorio di Teti sono presenti siti di notevole rilevanza riconducibili sia al periodo prenuragico, ma anche alla Civilt\u00e0 nuragica. Il sito pi\u00f9 conosciuto e studiato \u00e8 il Santuario Nuragico di Abini, una importante area archeologica che, secondo alcune ipotesi, fu un \"santuario federale\" degli antichi sardi. Altro luogo di notevole importanza \u00e8 il villaggio nuragico di S'Urbale, posizionato su un'altura nei pressi dell'omonimo nuraghe, lungo la strada per Austis.\nSono presenti anche i nuraghe Alineddu, Funtana Bona, Istei, Istecori e Turr\u00eca, le tombe di giganti di Azzadolai e di Perdalonga, i villaggi nuragici (oltre a quello di S'Urbale) di Su Carrazzu e di Su Ballu.\nAtzadalai.\nNel pianoro in localit\u00e0 Atzadalai sono venuti alla luce, durante lavori di bonifica, diversi menhir in granito di tipo aniconico antropomorfo (la tipologia pi\u00f9 primitiva di menhir con sembianze umane), asce di pietra, punte di freccia in ossidiana, grattatoi, raschiatoi (strumenti in selce o in ossidiana utilizzati nella lavorazione delle pelli) e una grande quantit\u00e0 di schegge di lavorazione, cio\u00e8 scarti della lavorazione della selce. Dal pianoro di Atzadalai proviene anche un idoletto neolitico con sembianze femminili, realizzato in roccia vulcanica bruno-rossiccia ben lavorata e databile al Neolitico medio (4700-4000 a.C.).\nL'idoletto rinvenuto ad Atzadalai \u00e8 uno dei pi\u00f9 antichi esempi di opere d'arte sarde, pu\u00f2 essere interpretato come una \"venere grassa\", o una \"dea madre dormiente\". Gli occhi sono segnati con una leggera incisione asimmetrica, il naso \u00e8 realizzato con una piccola incisione rettangolare e la bocca segnata da un'incisione sulla parte inferiore del viso. Le braccia, raccolte sotto il seno, sono evidenziate da una profonda incisione ad angolo con il vertice rivolto verso il ventre, il braccio sinistro presenta delle incisioni che probabilmente schematizzano la presenza di un bambino in grembo.\nSantuario nuragico di Abini.\nIl Santuario nuragico di Abini era un antico luogo di culto e pellegrinaggio delle antiche genti sarde durante l'et\u00e0 nuragica. Il sito si compone di un villaggio nuragico e di un'area sacra dove, all'interno di un recinto (\"temenos\") che racchiudeva le strutture sacre, \u00e8 presente un pozzo sacro probabilmente attivo dal periodo del Bronzo recente (fine XIV secolo a.C.) all'et\u00e0 del Ferro (VII secolo a.C.). Nell'area sacra furono ritrovati molti bronzetti nuragici realizzati fra il X e il VII secolo a.C., conservati al museo archeologico nazionale di Cagliari. Nel settembre del 1865 un ragazzo del luogo convinse alcuni contadini a scavare in un terreno dalla cui superficie affioravano resti di antiche costruzioni, lo scavo port\u00f2 alla luce un deposito di oggetti votivi in bronzo contenuti tra delle lastre di pietra sotto la superficie del terreno; il luogo del rinvenimento, all'epoca chiamato \"Sa Badde de sa Bidda\" (in italiano: \"La Valle della Citt\u00e0\"), corrisponde al sito di Abini. Nello stesso anno il canonico Giovanni Spano pubblic\u00f2 i materiali bronzei, che vennero acquistati dallo studioso Efisio Timon, che a sua volta li don\u00f2 al Regio museo di antichit\u00e0 di Cagliari. Nel 1878 vennero ritrovati all'interno di un grosso recipiente in terracotta altri materiali bronzei che confluirono come i precedenti al museo archeologico di Cagliari. In seguito il sito fu visitato da Filippo Vivanet, che riusc\u00ec ad individuare il recinto sacro ed il relativo tempio a pozzo; altri scavi cominciarono nel 1929 sotto la direzione dell'archeologo Antonio Taramelli, scavi che nel 1930 liberarono il recinto sacro precedentemente individuato insieme al pozzo sacro, e che nel 1931 riportarono alla luce il villaggio contiguo al grande recinto sacro. L'ultima campagna di scavo nel sito fu intrapresa nel 1981, consentendo di scoprire nuove capanne circolari collegate tra loro da edifici di forme differenti.\nVillaggio nuragico di S'Urbale.\nA pochi chilometri dal paese, situato su una collina a 900 metri d'altitudine, si trova il villaggio nuragico di S'Urbale. \u00c8 costituito dai resti di alcune capanne andate distrutte a causa di un incendio di cui non si ha memoria.\nSociet\u00e0.\nEvoluzione demografica.\nI primi dati disponibili sulla popolazione di Teti risalgono al 1485, a quel tempo il villaggio contava 25 fuochi, corrispondenti ad un totale di 100 abitanti. Dopo un secolo, nel 1583, la popolazione era cresciuta, e contava 113 fuochi, corrispondenti a 456 abitanti. Nel 1698 Teti contava, a causa delle pestilenze e delle carestie, 386 abitanti. Nel 1728 la popolazione era ulteriormente calata a 334 abitanti. Nel 1848 furono censiti 383 abitanti e nel 1861, alla proclamazione del Regno d'Italia, contava 541 abitanti.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 14 persone. Le nazionalit\u00e0 maggiormente rappresentata in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Teti \u00e8 riconducibile alla Limba de mesania.\nCultura.\nIl Museo Archeologico Comprensoriale di Teti.\nIl Museo Archeologico di Teti ospita principalmente reperti provenienti dagli scavi del villaggio nuragico di S'Urbale. All'interno di una sala del museo \u00e8 stata ricostruita la capanna F del villaggio nuragico, con al suo interno il vasellame rinvenuto negli ultimi scavi. Nel museo si possono osservare anche i reperti provenienti dal pianoro di Atzadalai, compreso l'idolo neolitico con sembianze femminili, delle ricostruzioni fedeli di alcuni bronzetti rinvenuti nel Santuario nuragico di Abini, e alcuni reperti provenienti dalle campagne dei paesi vicini di Tonara, Sorgono e Meana Sardo.\nEconomia.\nTeti basa la propria economia sull'allevamento del bestiame, in modo particolare di ovini e caprini, ma anche di bovini e suini. L'agricoltura \u00e8 sviluppata nel campo cerealicolo, ma anche nella frutticoltura, nella viticoltura e nella olivicoltura. Negli ultimi decenni si sta sviluppando anche l'attivit\u00e0 industriale, nei settori edile e della produzione di energia elettrica. La rete di distribuzione commerciale \u00e8 poco organizzata."}
{"id": "32973", "revid": "22416", "url": "https://it.wikipedia.org/wiki?curid=32973", "title": "Tiana", "text": "Tiana \u00e8 un comune italiano di 447 abitanti della provincia di Nuoro in Sardegna. Si trova nella subregione storica della Barbagia di Ollolai ed \u00e8 distante pochissimi chilometri dall'esatto centro geografico della Sardegna che si trova nel territorio del confinante comune di Sorgono.\nIl comune di Tiana fa parte, con i comuni di Ovodda, Olzai, Gavoi, Ollolai, Lodine, Sarule e Oniferi, dell'Unione di comuni Barbagia, e appartiene alle cosiddette zone blu della longevit\u00e0 internazionale.\nIn questo paese \u00e8 nato, vissuto e morto l'uomo italiano pi\u00f9 longevo di tutti i tempi: Antonio Todde, che visse 112 anni e 346 giorni.\nGeografia fisica.\nTerritorio.\nIl paese si trova ubicato a circa 600 metri sul livello del mare (il municipio a 564 metri). Il punto pi\u00f9 alto del territorio comunale \u00e8 \"Bruncu Muncinale\" a 1267 m s.l.m., in localit\u00e0 \"Monte 'e Susu\", dove si trova l'omonimo lago, il punto pi\u00f9 basso a 386 m s.l.m. quasi all'inizio dell'invaso artificiale di Cuchinadorza (Taloro), per cui il dislivello dal punto pi\u00f9 basso al punto pi\u00f9 alto \u00e8 di quasi 900 metri, il che comporta una variet\u00e0 di clima, territorio e vegetazione.\nIl paese \u00e8 incastonato nella valle del fiume Tino e circondato da montagne ricoperte da una fitta vegetazione, le cui essenze dominanti sono i lecci, le sughere, i castagni e le noci. I rilievi che lo circondano oltrepassano la quota dei mille metri, e costituiscono gli ultimi avamposti del Massiccio del Gennargentu (Ghennarghentu nella parlata locale). Il comune di Tiana \u00e8 uno dei comuni inseriti nel Parco nazionale del Golfo di Orosei e del Gennargentu.\nIl territorio di Tiana \u00e8 attraversato oltre che dal fiume Tino anche dal fiume Torrei. Per lungo tempo, su questi due corsi d'acqua si \u00e8 imperniata un'importante parte dell'economia di Tiana. Sulle loro sponde, infatti, si trovano ancora oggi un mulino e una gualchiera, ultimi superstiti di una schiera di diverse decine di esemplari che davano lavoro a molti Tianesi fino a mezzo secolo fa. Questi due macchinari sono ora adibiti a \"museo animato\", e possono essere visitati.\nOrigini del nome.\n Secondo il canonico Giovanni Spano deriverebbe invece da Tinia, divinit\u00e0 etrusca.\nIl toponimo Tiana \u00e8 presente anche in altre aree geografiche, per alcune di esse si potrebbe ipotizzare una correlazione oppure origine comuni.\nTiana infatti \u00e8 il nome di una localit\u00e0 nel comune di Arzachena (SS) in cui sono presenti delle fortificazioni megalitiche. In Spagna esiste Tiana comune catalano di 8.000 abitanti situato a pochi chilometri da Barcellona. Tiana inoltre era una citt\u00e0 greca nella Cappadocia, in cui nacque il famoso filosofo, Apollonio di Tiana.\nStoria.\nPreistoria e storia antica.\nIl territorio di Tiana era abitato dall'uomo almeno dal Neolitico, come testimonia la presenza di domus de janas nel territorio di \"Mancosu\", e di alcuni resti di insediamenti nuragici nelle localit\u00e0 di \"Sa Piraera\" e \"Tudulo\". A partire dal VI secolo a.C. mentre buona parte della Sardegna veniva mano a mano assoggettata dai Cartaginesi prima e dai Romani poi, le popolazioni di queste zone centrali dell'Isola, aiutate dalla morfologia del territorio montuoso e ricoperto da fitti boschi non facilmente accessibili (anche ai giorni nostri), combatterono fieramente contro gli invasori, opponendosi in particolare modo alla conquista Romana dando luogo alla cosiddetta \u201cCivitates Barbariae\". Dopo alterni periodi di relativa pace e di combattimenti, la \u201cGens Barbaricina\", governata da Hospitone, nel 594 concluse un patto di non belligeranza con i Bizantini, suggellato con la conversione di queste popolazioni al Cristianesimo.\nMedioevo.\nIn epoca giudicale Tiana era una \u201cVilla\u201d del Giudicato di Arborea, inserita nella Curatoria della Barbagia di Ollolai. Negli anni che precedettero la dissoluzione e scomparsa del Giudicato, agitati dalle lotte tra Mariano IV d'Arborea e successori e gli Aragonesi, Tiana assieme a Teti fece anche parte della Curatoria di Austis, che sicuramente fu di breve durata, infatti non compare nell'elenco delle 13 curatorie storiche del Giudicato di Arborea. Bisogna considerare che le curatorie avevano un peso economico ed una popolazione all'incirca omogenea tra loro per cui quella di Austis, costituita solo da tre piccole \u201cVille\u201d, si discostava in modo eccessivo dalle restanti curatorie tale da giustificare la sua presenza nel periodo giudicale classico. In seguito, nel 1410, alla caduta del Giudicato, pass\u00f2 alla Corona d'Aragona, e successivamente infeduata assieme all'\"incontrada\" di Austis a nobili famiglie iberiche/spagnole che si spartirono l'Isola. In particolare, Tiana entr\u00f2 a far parte della baronia di Austis, feudo dei marchesi Amat di San Filippo, ai quali venne riscattata nel 1839 con l'abolizione del sistema feudale, quando divent\u00f2 un comune amministrato da un sindaco e da un consiglio comunale.\nEt\u00e0 moderna.\nA partire dal 1720, come il resto della Sardegna, pass\u00f2 in mano ai Savoia. Una descrizione di Tiana in questo periodo ci viene data da Goffredo Casalis e da Vittorio Angius, che nel loro Dizionario scrivono:\n\u00abNel censimento del 1846 si notano per Tiana anime 571, distribuite in famiglie 151 e in case 135. Sono applicati all'agricoltura circa 100 persone, alla pastorizia 80. I mestieri hanno pochi applicati, e nel bisogno si ajutano gli uni gli altri. Le donne attendono molto alla tessitura e vendono i loro panni a' gavoesi che lo portano in tutte le parti dell'isola per rivenderlo. Lavorano anche della tela, ma per i bisogni propri. La macinazione dell'orzo e del grano si fa ne' ventun molini che si hanno lungo la corrente del Tino, i quali bastano non solo al servigio delle famiglie del paese, come abbiam gi\u00e0 detto, ma a molte dei paesi vicini. Con queste correnti si mettono in movimento alcuni molini e circa 18 gualchiere, di cui si servono anche le tessitrici di altri paesi. I terreni di Tiana sono veramente poco idonei alla cultura de' cereali, siccome quelli che sono petrosi e sabbionosi. Tuttavolta i coltivatori studiano a trarne qualche frutto. Le vigne vegetano bene e con lusso e hanno circa venti uve diverse, le quali danno un vino che nel luogo vantasi molto come spiritoso e confortante. La quantit\u00e0 che si ottiene nelle vendemmie \u00e8 di circa 25 mila litri, i quali essendo pi\u00f9 di quanto vuole la consumazione interna, per\u00f2 vendesi l'eccedente a Tonara e ad altri paesi circonvicini. Il bestiame rude componesi di vacche 250, capre 1500, porci 600, pecore 3000. Queste nell'ottobre, quando cominciano i freddi, si conducono in luoghi di pi\u00f9 dolce temperatura e spesso nei campidani. I tianesi han guadagno da qualche poco d'orzo, di vino, e frutta (noci, castagne, che vendono ai campidani) e dal prodotto del bestiame.\u00bb\nNel 1861 da Regno di Sardegna si pass\u00f2 al Regno d'Italia e nel 1927 venne inserita della neonata Provincia di Nuoro.\nSimboli.\nLo stemma del comune di Tiana \u00e8 stato concesso con decreto del presidente della Repubblica del 26 giugno 2008.\nIl gonfalone municipale \u00e8 un drappo di giallo.\nMonumenti e luoghi d'interesse.\nSiti naturalistici, boschi e laghi.\nCon una superficie boschiva che copre pi\u00f9 dell'85% del territorio comunale, Tiana assieme a Belv\u00ec e Seulo possiede uno dei territori pi\u00f9 boscosi dell'intera Sardegna. Fitte foreste miste di lecci, roverella, sughere, castagno e altre specie circondano l'abitato e si congiungono al resto dei boschi che coronano il massiccio del Gennargentu. A tali selve si pu\u00f2 accedere pi\u00f9 o meno facilmente attraverso le numerose \"andelas\" i sentieri utilizzati nella transumanza del bestiame, molte oggi in disuso, e da piccole strade di penetrazione agraria. Le precipitazioni, anche nevose, che interessano l'area del Gennargentu alimentano numerose sorgenti, ruscelli e fiumi lungo i quali sono stati realizzati diversi laghi artificiali.\nTra i luoghi di interesse naturalistico e paesaggistico possiamo annotare:\nL'area di \"Monte \u2018e Susu\" che comprende l'omonimo lago artificiale, \"Bruncu Muncinale\" e \"Tolovisco\" ai confini con il territorio di Desulo, non molto distante dal passo di Tascus\u00ec, nonch\u00e9 le rigogliose pendici del monte \"Mungianeddu\" (Munzaneddu in dialetto tianese) la cui vetta (1.469 m s.l.m.) culmina in territorio di Tonara.\nLa lussureggiante vallata attraversata dal fiume Torrei, caratterizzata lungo le sue rive dalle coltivazioni di nocciolo e dalla presenza di un piccolo lago collinare in prossimit\u00e0 della Gualchiera.\nLa verdissima valle che da \"Bau \u2018e Fonne\" (lett. guado di Fonni) arriva fino a \"Ieni\" e a \"Bruncu Lepogheri\".\nI fitti boschi di \"Sa costa \u2018e Sili\", \"Orovole\" e So\"rrozello\" che lambiscono la periferia dell'abitato.\nIn fondo valle, appena oltrepassati i confini comunali si trova, alimentato dal fiume Torrei, il lago artificiale del Cucchinadorza, comunemente chiamato lago di Taloro\nArcheologia industriale.\nNotevole e rara testimonianza di archeologia industriale \u00e8 la gualchiera (in sardo sa cracchera) situata nei pressi del fiume Torrei, da cui accinge l'acqua per il suo funzionamento, a circa un chilometro dal paese e adiacente alla strada statale SS 128 in direzione di Tonara. Si tratta di una delle poche sopravvissute in Sardegna. Recentemente \u00e8 stata costruita, a ridosso della storica gualchiera, un'altra analoga che viene azionata in occasione delle visite. Poco distante inoltre \u00e8 stato recuperato un antico mulino adibito alla macina dei cereali. La forza dell'acqua era sfruttata per indurre la rotazione di una ruota a pale, la quale trasmetteva il movimento alle macchine che, nel caso del mulino, macinavano il grano. Il funzionamento della gualchiera era analogo, ma il suo utilizzo era quello della lavorazione dell'orbace, il tessuto con cui si producevano, fino a non molto tempo fa, i vestiti dei pastori, le coperte ed i costumi tradizionali della popolazione. L'orbace veniva ammorbidito con dei robusti magli, messi in movimento, anch'essi, da una ruota, azionata dalla corrente fluviale.\nCentro storico.\nIl centro storico dell'abitato richiama urbanisticamente i tipici centri montani, caratterizzati da vie strette, case addossate le une con le altre e la presenza dei caratteristici \u201ccorzos\u201d, una sorta di passaggi coperti adibiti ad abitazione nella parte superiore ed a pubblica via in quella inferiore. Nei diversi corzos i \u201cmaistos de muru\u201d con un sapiente utilizzo delle pietre, ciottoli, legno, riuscivano a sfruttare i pochi spazi a disposizione permettendo un collegamento tra le vie e contemporaneamente la possibilit\u00e0 di usufruire di spazi abitativi al di sopra. In uno di essi la distanza tra i muri perimetrali \u00e8 talmente risicata, tale da permettere il transito di una sola persona alla volta.\nPoco fuori dal centro storico \u00e8 presente la chiesa parrocchiale di Sant'Elena Imperatrice.\nSiti archeologici.\nIl pi\u00f9 importante sito archeologico del territorio \u00e8 la necropoli di Mancosu, un complesso di 7 \"domus de janas\". Si tratta di tombe scavate nella roccia dalle popolazioni che vissero in Sardegna nel Neolitico, in tutto il territorio del comune e facile trovare schegge di ossidiana (scarti di lavorazione). In regione Santu Leo, Tudulo, Sa Pira Era, Costi si trovano ruderi che interessano un arco di tempo che va dal nuragico passando per il romano fino al Medioevo. Al 1912 risale il ritrovamento di una spada e un cinturone, nelle localit\u00e0 Santu Leo, donati al . Durante la costruzione del ponte sul fiume Torrei furono inoltre rinvenuti dei bronzetti nuragici, allo stesso periodo risale il ritrovamento in regione Abba 'Ona di una pietra, forse miliare romano con segni non leggibili, consegnata al .\nSociet\u00e0.\nLingue e dialetti.\nLa lingua sarda parlata a Tiana \u00e8 riconducibile alla Limba de mesania.\nCucina.\nOltre ai piatti barbaricini tipici (le carni, i \"culurzones\", le \"seadas\") che vengono ancora preparati in casa come, del resto, il pane (fresa o carasau), vanno segnalati anche vari tipi di dolci che accompagnano le diverse ricorrenze dell'anno: \"sa panemanna\", per la festa di Sant'Antonio; le \"pardulas\" per Pasqua; i \"papassinos\" per Ognissanti (oltre ad altre variet\u00e0 che non sono legate a periodi particolari). Un altro dolce tipico di questo paese sono \"le fruttine\", piccoli dolci fatti con la pasta di mandorla che riproducono i pi\u00f9 comuni frutti (mela, pera, fico, uva ed altri). Vengono colorati a mano e ricoperti di zucchero. Altri gustosi piatti sono preparati a base del Fagiolo tianese, utilizzato anche nelle creazioni culinarie di rinomati chef isolani e non.\nEconomia.\nL'economia del paese \u00e8 quella tipica dei paesi della Barbagia situati ai piedi del Gennargentu e dei piccoli centri della Sardegna centrale in generale. Alla tradizionale economia agro-pastorale che ha risentito della profonda crisi che ha colpito tutto il settore, si affiancano attivit\u00e0 quali la silvicoltura, l'artigianato, l'edilizia, servizi ecc. In passato l'attivit\u00e0 prevalente era quella agricola e pastorale. L'agricoltura si basava essenzialmente nello sfruttamento della fertile vallata del fiume Torrei, nella raccolta di nocciole e castagne, coltivazione della vite e delle olive. La pastorizia era sostanzialmente transumante e, oltre agli spostamenti all'interno del territorio comunale, in inverno i pastori conducevano le loro greggi nei climi pi\u00f9 miti dei Campidani. Si pu\u00f2 affermare che nessun lembo del territorio veniva precluso dallo sfruttamento economico. Lungo il fiume Torrei e nei terreni pi\u00f9 vicini al paese si praticava l'orticultura e la coltivazione delle nocciole. I terreni pi\u00f9 lontani, \u201cin su Pranu\u201d, erano destinati alla pastorizia e alla coltivazione della vite e dei cereali, mentre i terreni pi\u00f9 impervi all'allevamento delle capre. Numerosi furono quelli che spostarono il centro dei loro interessi economici nel capoluogo sardo, raggiungendo spesso posizioni di rilievo nel campo del commercio, dell'imprenditoria e conseguentemente nella vita pubblica di Cagliari. Tra essi si possono annoverare Francesco Zedda Piras, fondatore del celebre marchio del mirto Zedda-Piras, Salvatore Marcello e suo figlio Ing. Giovanni Marcello, Sindaci di Cagliari rispettivamente negli anni 1880 - 1886 e negli anni 1907-1910. Un'altra attivit\u00e0 in cui s\u2019industriarono i Tianesi era quella della follatura dell'orbace da cui si ricavavano i mantelli dei pastori, le coperte ed i costumi per la popolazione facendo diventare Tiana un centro di rilievo per questo tipo d\u2019attivit\u00e0. Si trattava di un'economia principalmente autoctona che entr\u00f2 in crisi a partire dal secondo dopoguerra. In quel periodo si assistette all'emigrazione di numerosi Tianesi nel centro nord Italia, in Francia, Belgio, Germania per lavorare soprattutto nelle fabbriche e nelle miniere, mentre un nutrito numero di famiglie di pastori si trasferirono in Toscana in una sorta di transumanza oltremare che per\u00f2 \u00e8 stata senza ritorno. Attualmente sono soprattutto i giovani che dopo un percorso di studi, in Sardegna o nella Penisola, si stabiliscono altrove. Molto stretti comunque rimangono i legami, non solo economici, dei Tianesi \u201cnon residenti\u201d con il paese d'origine. In questi ultimi anni si stanno rilanciando delle attivit\u00e0 economiche che erano diffuse nel recente passato. Una di queste \u00e8 la coltivazione del fagiolo di Tiana (Fagiolo tianese), che \u00e8 catalogato come variet\u00e0 tipica della regione Sardegna."}
{"id": "32975", "revid": "461730", "url": "https://it.wikipedia.org/wiki?curid=32975", "title": "Tinnura", "text": "Tinnura (\"Tinn\u00f9ra\" in sardo) \u00e8 un comune italiano di 239 abitanti della provincia di Oristano in Sardegna, nella antica subregione della Planargia, conosciuto per i suoi famosi murales. Il centro abitato \u00e8 unito senza soluzione di continuit\u00e0 con quello di Flussio, comune col quale condivide il corso principale che corrisponde alla strada statale 292.\nOrigini del nome.\nIl toponimo \"Tinnura\" \u00e8 considerato di origine assai antica, certamente preromana. In esso si rileva in particolare la radice \"Tin\", derivante dal protosardo \"t(h)inn\u00eda\", \"thinn\u00edga\", che indicava, secondo gli studiosi, la pianta del giunco spinoso. L'abitato di Tinnura \u00e8 ancora oggi famoso per l'uso di tale vegetale (oltre che dell'asfodelo) nei lavori di artigianato.\nStoria.\nL'area fu abitata gi\u00e0 in epoca prenuragica, nuragica e romana, per la presenza sul territorio di numerose testimonianze archeologiche, tra cui tombe dei giganti e nuraghi.\nNel medioevo appartenne al Giudicato di Torres e fece parte della curatoria della Planargia. Alla caduta del giudicato (1259) venne governato dai Malaspina e successivamente (1308) entr\u00f2 a far parte del Giudicato di Arborea. Intorno al 1420 pass\u00f2 sotto il dominio del Regno di Sardegna aragonese e divenne un feudo, concesso inizialmente alla famiglia Villamarina, per poi essere incorporato nel XVIII secolo dai Savoia insieme a Flussio nel marchesato della Planargia, feudo dei Paliaccio. Fu riscattato agli ultimi feudatari nel 1839 con la soppressione del sistema feudale.\nAi sensi della Legge Regionale n. 10 del 13 ottobre 2003, che ha ridefinito le circoscrizioni delle nuove province sarde, il comune di Tinnura \u00e8 passato dalla Provincia di Nuoro alla Provincia di Oristano.\nSimboli.\nLo stemma del comune di Tinnura \u00e8 stato concesso con il decreto del presidente della Repubblica del 16 dicembre 1983.\nMonumenti e luoghi di interesse.\nArchitetture religiose.\nSulla stessa via \u00e8 presente la chiesa parrocchiale di Sant'Anna.\nInfrastrutture e trasporti.\nFerrovie.\nNel comune \u00e8 presente la stazione di Tinnura, scalo ferroviario posto lungo la linea Macomer-Bosa, in uso dal 1997 per il solo traffico turistico legato al servizio Trenino Verde dell'ARST. Lo scalo \u00e8 quindi servito da alcune corse a calendario nel periodo estivo, oltre che da eventuali treni effettuati su richiesta di comitive di viaggiatori."}
{"id": "32976", "revid": "22416", "url": "https://it.wikipedia.org/wiki?curid=32976", "title": "Tonara", "text": "Tonara \u00e8 un comune italiano di abitanti della provincia di Nuoro in Sardegna.\nEra parte della disciolta Comunit\u00e0 montana n. XII Barbagia - Mandrolisai. Il paese \u00e8 noto in Sardegna per la produzione artigianale e il commercio del torrone. Negli ultimi anni il commercio del torrone sta superando quello che \u00e8 il mercato dell'Isola per approdare in varie regioni Italiane. Discreto lo sfruttamento del patrimonio forestale che \u00e8 rivolto principalmente alla produzione di legna da ardere e in piccola parte legname da opera (castagno). Irrisorio al confronto degli altri comuni sardi l'apporto economico dell'allevamento. A Tonara \u00e8 anche in sviluppo il turismo montano, che in Sardegna non ha mai goduto di grosse fortune.\nGeografia fisica.\nTerritorio.\nIl comune di Tonara come ora lo conosciamo, \u00e8 nato dalla fusione di tre rioni: Arasul\u00e9, Toneri e Teliseri.\nA questi tre si \u00e8 successivamente aggiunto un altro quartiere: Su Pranu, formatosi a partire dagli anni sessanta con l'espansione edilizia del paese. I rioni sono dotati di un proprio comitato per relazionarsi con le istituzioni comunali.\nIl territorio estende per 52,02\u00a0km\u00b2 e comprende una serie di abitazioni in localit\u00e0 Monte Corte, dove \u00e8 situata la Stazione Desulo-Tonara.\nFra i comuni pi\u00f9 alti della Sardegna \u00e8 situato nella regione del Mandrolisai, circondato da boschi di lecci, querce, castagneti e nei fondovalle noccioleti, \u00e8 uno dei comuni pi\u00f9 \"verdi\" della Sardegna, ricco di acque e sorgenti perenni anche se nessuna di grossa portata, tutte tributarie del fiume Tirso.\nA breve distanza dal paese si trovano punte piuttosto alte come Mungianeddu, gi\u00e0 monte Margianeddu, (1468 m) e Conca Giuanni Fais (1496 m).\nNel territorio di Tonara sono presenti numerose specie endemiche sia vegetali che animali e alcuni rari tipi di uccelli come l'astore sardo, la poiana di Sardegna e lo sparviero di Sardegna.\nNumerose sono le specie di felci ma la specie vegetale padrona e simbolo di Tonara \u00e8 senza dubbio il castagno affiancata dal leccio e in misura minore dalla sughereta.\nDegna di nota \u00e8 anche la componente micotica, nel versante sorgonese, tra S'Isca 'e sa mela e Sorgono i boschi sono rinomati per la presenza di nobili funghi quali l'ovolo buono e il porcino nero mentre nell'altra parte del territorio o non vi \u00e8 presenza di funghi o abbonda l'amanita verdina.\nClima.\nIl clima non \u00e8 di tipo mediterraneo come in gran parte dell'isola, bens\u00ec leggermente pi\u00f9 freddo. L'inverno \u00e8 pi\u00f9 freddo della media isolana, con nevicate, talvolta abbondanti, mentre le estati sono fresche, con una media di luglio di 21 gradi. . Talvolta il manto nevoso supera il metro.\nStoria.\nPreistoria.\nTonara ha origini antichissime e deve il suo nome, presumibilmente, al tacco calcareo di Su Toni. Nel suo territorio sono conservate numerose testimonianze prenuragiche.\nLa grotta funeraria di \"Pitzu e' Toni\", e la \"domus de janas\" di \"Is Forreddos\", lungo la direttrice per Sorgono ne sono testimonianze. La prima tomba \u00e8 scavata nel calcare, e vi furono ritrovati i pi\u00f9 antichi resti mai scoperti nel territorio tonarese, l'altra nella puddinga ed \u00e8 formata da tre ambienti comunicanti tra loro, che furono utilizzati fino al periodo romano. Del periodo nuragico dovevano esistere i resti del nuraghe \"Su Nuratze\", che era situato sulla cima dell'omonima formazione rocciosa, ai piedi del tacco calcareo di Su Nuratze sopravvivono i resti di un villaggio nuragico.\nA Tonara si ritrovano anche dei resti di antichi insediamenti: \"Idda intr'Errios\", \"Tracullau\", \"Trocheri\" e \"Gonnal\u00e8\", sono tutti insediamenti di probabile origine nuragica, in particolare \"Idda intr'Errios\", posto sotto Tonara, tra due torrenti. Ilal\u00e0 \u00e8 un antico rione del paese ormai abbandonato dagli anni trenta del Novecento, per colpa della sua posizione (era il rione situato nella parte pi\u00f9 bassa della vallata) che lo escludeva dalle vie principali che passavano per gli altri rioni di Arasul\u00e8, Toneri e Teliseri.\nMedioevo.\nIl primo documento scritto che cita il paese \u00e8 il Condaghe di Santa maria di Bonarcado, dove alla scheda n. 98 si legge di un \"donnu Leonardu mandadore de Tonara\"\". Per ritrovare il nome del paese, si deve arrivare al\"l'atto di pace fra Giovanni II d'Aragona e la giudicessa Eleonora d'Arborea, stipulato il 24 gennaio 1388, sottoscritto dai prinzipales dei villaggi facenti parte del Giudicato d'Arborea nell'epoca di massima espansione. Per Tonara, si legge: \"item a Bildosino de Sori maiore villae Tonara.\"\nNel Medioevo, oltre ai centri attuali di Arasul\u00e9, Toneri e Taliseri, si aggiungeva quello di Ilal\u00e0 che fu abitato sino agli inizi del Novecento. Tonara era collocata nella curatoria del Mandrolisai appartenente al Giudicato di Arborea.\nA Tonara sono legate anche le vicende di un villaggio, Spasuley o Spasul\u00e9, che si trovava a mezza via tra Sorgono e Atzara, i cui abitanti, a seguito di lotte di varia natura con le popolazioni vicine, cominciarono a trasferirsi gradualmente nel pi\u00f9 grande rione di Tonara, Arasul\u00e9, fino al completo abbandono avvenuto agli inizi del Settecento.\nAlla caduta del giudicato (1420), e alla definitiva sconfitta degli arborensi del Marchesato di Oristano (1478), il territorio pass\u00f2 sotto il dominio aragonese, ma ottenne, insieme a tutto il Mandrolisai, di essere governato da un signore nativo della contrada e scelto per elezione.\nEt\u00e0 moderna.\nNel 1711 il paese fu incorporato nella contea di San Martino, feudo dei Valentino. Fu riscattato all'ultimo feudatario, don Gaetano Valentino, conte di San Martino e Signore del Mandrolisai, nel 1839 con l'abolizione del sistema feudale, per cui il paese divenne un comune amministrato da un sindaco e da un consiglio comunale.\nIl Casalis riferisce che \u201cgi\u00e0 nel 1839 il paese contasse 2383 anime, 1130 maschi e 1253 donne; la maggior parte della popolazione preferiva risiedere nel soleggiatissimo Arasul\u00e8, 1323 persone in tutto, 760 abitanti a Toneri, 203 a Teliseri, 97 ad Ilal\u00e0\". In tutto sono 591 fuegos, tra le quali 310 ad Arasul\u00e8, 199 a Toneri, 57 a Teliseri, 25 ad Ilal\u00e0.\nSecondo il Dizionario del Casalis gli alfabetizzati erano poco pi\u00f9 di 50 e le donne con la loro filatura davano un buon apporto all'economia del paese.\nNoceti e Castagni venivano considerati all'epoca, di miglior uso rispetto ai cereali, inoltre sgravavano dalla cura dei campi.\nI formaggi bianchi erano smerciati a Napoli.\nMentre tutti i centri del Circondario di Lanusei, e non solo, proseguivano nelle classiche iniziative agro-pastorali, Tonara invece cominciava ad abbandonare progressivamente queste attivit\u00e0, e le attivit\u00e0 artigianali, gli ambulanti ed i torronai ebbero il sopravvento, cos\u00ec come gli impresari del legno e del carbone.\nIl piccolo centro montano cominciava la sua trasformazione, a partire da una delle attivit\u00e0 particolari ed uniche del paese, quella dei \u201csonaggiargios\u201d, i fabbricanti di campanacci, che utilizzando le recenti invenzioni dell'industria continentale adattarono il loro modello di produzione all'evolversi delle tecniche industriali ed ottenendo un prodotto che diventava non solo un elemento utile e fondamentale nell'allevamento isolano ma persino uno strumento musicale.\nNel 1927 la neonata Provincia di Nuoro accorp\u00f2 nei suoi territori, anche Tonara.\nSimboli.\nLo stemma del comune di Tonara \u00e8 stato concesso con decreto del presidente della Repubblica del 7 aprile 2003.\nIl gonfalone municipale \u00e8 un drappo di bianco.\nSociet\u00e0.\nLingue e dialetti.\nIl dialetto della lingua sarda parlato nel paese \u00e8 riconducibile alla Limba de mesania in particolare alla variante barbaricina accomunabile ad altri tre paesi della Barbagia di Belv\u00ec: Belv\u00ec appunto, Aritzo e Desulo.\nNonostante questo, il dialetto tonarese differisce dai precedenti per la -g- dura anzich\u00e9 dolce e l'uso della consonante -z- al posto della consonante -c-; inoltre la parola pronunciata \"cimme\", nei paesi di Desulo, Aritzo e Belv\u00ec, si pronuncia \"chime\".\nCultura.\nCostume tradizionale.\nCostume della vedova.\nLe vedove tingevano di nero il proprio costume o lo riconfezionavano con stoffe nere. Sul capo indossano su manteddhu un drappo quadrato che nascondeva parte del viso e formava sulla fronte una punta verso l'alto (\"su biccu\") sotto \"s'iscoffia\" che teneva in ordine i capelli.\nGeografia antropica.\nStoricamente Tonara era suddivisa in diverse zone abitative, chiamate rioni o anche vicinati, in origine separate da zone campestri non edificate; i rioni storici sono quattro:\nEsiste poi il quartiere di Su Pranu che ha unito Toneri e Arasul\u00e9.\nEconomia.\nPur essendo l'area comunale coperta di castagneti essi sono in buona parte inselvatichiti e scarsamente curati, piccole aree sono destinate a noccioleti e qualche albero residuo di noci, ma scarsi sono gli investimenti per sviluppare e rendere economica la coltivazione degli ultimi due frutti menzionati. Sarebbero ben utili per l'economia locale infatti, negli ultimi decenni, l'industria alimentare del torrone ha fatto conoscere Tonara oltre i confini della Sardegna, ma l'artigianato delle cassapanche di legno, dei campanacci per il bestiame e dei tappeti sono altri punti di forza in ambito regionale per il paese del Mandrolisai. I tappeti tonaresi vengono realizzati con telai verticali e sono caratterizzati dalle dimensioni notevoli, dalla predominanza dei colori giallo, verde, rosso, dai disegni geometrici o dalle figure ispirate da oggetti rurali oppure da elementi della natura.\nInfrastrutture e trasporti.\nI trasporti urbani e interurbani di Tonara vengono svolti con autoservizi di linea gestiti da ARST.\nNel comune si trova la stazione ferroviaria di Desulo-Tonara posta sulla ferrovia Isili-Sorgono, una linea ferroviaria turistica a scartamento ridotto gestita dall'ARST nell'ambito del servizio Trenino Verde.\nSport.\nCalcio.\nHa sede nel comune la societ\u00e0 di calcio U.S. Tonara A.S.D. che disputa il campionato di Promozione regionale, e una seconda squadra, la Tonarese A.S.D. militante in prima categoria."}
{"id": "32978", "revid": "123185669", "url": "https://it.wikipedia.org/wiki?curid=32978", "title": "Torp\u00e8", "text": "Torp\u00e8 (\"Torp\u00e8\" in sardo) \u00e8 un comune italiano di abitanti della provincia di Nuoro. Situato sulla costa nord-orientale della Sardegna ha 92,30\u00a0km\u00b2 di superficie territoriale e confina con i comuni di San Teodoro e Buddus\u00f2 a nord, con quelli di Budoni e Posada a est, con quello di Lod\u00e8 ad ovest e con quello di Siniscola a sud.\nStoria.\nL'area fu abitata gi\u00e0 in epoca prenuragica, per la presenza sul territorio di alcune domus de janas e di tombe dei giganti.\nNel territorio comunale sono presenti anche vari nuraghi risalenti all'et\u00e0 del bronzo, fra cui il nuraghe San Pietro.\nNella documentazione medioevale (XII secolo) l'abitato figurava come Torp\u00e8 di Posada, facente parte del giudicato di Gallura, curatoria di Posada.\nIn seguito alla conquista aragonese assorb\u00ec gli abitanti dei villaggi vicini andati distrutti e fu incorporato nella baronia di Posada, di cui divise le sorti, finch\u00e9 nel XVII secolo venne unito alla contea di Montalvo, feudo dei Masones Nin.\nIl paese fu coinvolto successivamente, nel XVIII secolo, dalla colonizzazione degli abitanti di Buddus\u00f2, che si stabilirono nel suo territorio fondando le frazioni di \"Brunella\", \"Talav\u00e0\" e \"Su Cossu\".\nIl paese venne riscattato all'ultimo feudatario, la marchesa Marianna Nin Zatrillas, nel 1839 con l'abolizione del sistema feudale, quando divenne un comune amministrato da un sindaco e da un consiglio comunale.\nIl 18 novembre 2013 il paese \u00e8 stato colpito da una violenta alluvione, dovuta al passaggio nella Sardegna nord-orientale del ciclone Cleopatra, che ha causato la morte di una donna.\nMonumenti e luoghi d'interesse.\nLuoghi di interesse naturalistico.\nNel comune di Torp\u00e8 ricade una parte del territorio del Parco naturale regionale di Tepilora, Sant'Anna e Rio Posada che comprende la foresta demaniale di Usinav\u00e0.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera era di 113 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Torp\u00e8 \u00e8 quella logudorese centrale o comune."}
{"id": "32979", "revid": "22416", "url": "https://it.wikipedia.org/wiki?curid=32979", "title": "Tortol\u00ec", "text": "Tortol\u00ec (, \"Tortol\u00ec\" in sardo) \u00e8 un comune italiano di abitanti della provincia di Nuoro in Sardegna. In precedenza il comune \u00e8 stato concapoluogo della provincia dell'Ogliastra.\nGeografia fisica.\nTerritorio.\nLa citt\u00e0 \u00e8 situata nella costa centro-orientale della Sardegna e il suo porto, situato ad Arbatax, e l'aeroporto (Tortol\u00ec-Arbatax) ne permettono il collegamento con la penisola italiana e il resto dell'Europa. Confina a nord con Girasole e Lotzorai, a ovest con Villagrande Strisaili, Elini e Ilbono, a sud con Bari Sardo.\nIl territorio si estende per circa di pianura fertilissima, creata dai depositi alluvionali del rio Foddeddu e del rio Sa Teula che terminano il loro corso, rispettivamente, il primo negli stagno di Orr\u00ec e il secondo nel grande stagno di Tortol\u00ec.\nLe colline che delimitano ad ovest il territorio comunale sono gi\u00e0 nei confini del comune di Villagrande, di Arzana, di Elini e di Ilbono: appartengono a Tortol\u00ec solo la collina di monte Attu ed un piccolo appezzamento sulla montagna di fronte all'Istituto agrario denominato \"Is Terras de Sa Idda\".\nUna particolarit\u00e0 geologica \u00e8 costituita dalla presenza di una cresta di porfido rosso che dal promontorio di capo Bellavista corre parallelo alla costa tortoliese per terminare in mare nella spiaggia di Cea: \u00e8 lo stesso filone che ha creato gli scogli rossi di Arbatax.\nClima.\nIl clima \u00e8 di tipo mediterraneo con estati calde e temperature che raggiungono anche i 35\u00b0 e inverni miti con scarse precipitazioni.\nOrigine del nome.\nL'origine del toponimo \u00e8 controversa. C'\u00e8 chi ha sostenuto che Tortueli fosse una corruzione di Portus Ilii (Giovanni Spano nel suo Vocabolario sardo del 1872), cio\u00e8 gli ilienses, con patronimico porticenses, del Sulpicius portus. Altri hanno intravisto la derivazione dal termine Portu con il suffisso Elia: Portuelie (Porto di S. Elia). I Pisani lo scrivevano Tortohelie.\nStoria.\nNeolitico e civilt\u00e0 nuragica.\nLe tracce dei primi insediamenti risalgono al neolitico, dal 6000 al 2900 a.C. Il culto pagano dei popoli prenuragici \u00e8 segnalato dalla presenza di vestigia megalitiche quali i \"menhir\" e le \"domus de janas\".\nNell'area di Tortol\u00ec, e pi\u00f9 in generale nel territorio circostante, la presenza di oltre 200 monumenti di et\u00e0 nuragica (nuraghi, tombe dei giganti, pozzi sacri) documentano il fiorire di importanti insediamenti agevolati dalla ricchezza del territorio, dall'abbondanza di risorse idriche ed alimentari.\nSulci Tirrenica.\nL'arrivo dei navigatori fenici nel VII secolo a.C. e successivamente dei punici determina la nascita dell'insediamento dell'antica Sulci Tirrenica. La posizione della citt\u00e0 lungo la rotta dall'Africa alle foci del Rodano, la pianura circostante ricca di risorse agricole e di acqua, l'orografia della costa orientale che colloca il porto di Sulci subito prima o subito dopo i terribili \"Montes Insani\" lungo la rotta marittima di levante, sanciscono l'importanza del sito e ne fanno un punto fermo per i navigatori antichi e fino al medioevo.\nTracce dell'insediamento punico sono state rinvenute nello stagno di Tortol\u00ec nel 1988 durante i lavori di dragaggio della laguna, con la scoperta di grandi blocchi in pietra squadrata appartenenti presumibilmente alle fondazioni dell'antico porto. Il medievale castello di Medusa, nella vicina Lotzorai, sembra sia stato edificato sulle fondazioni di una preesistente fortezza punica. Il poeta romano Claudiano nel IV secolo d.C. parlando della citt\u00e0 di Sulci ne ricorda le antiche origini puniche: \"pars adit antiqua ductos Carthagine Sulcos\".\nPortus Sulpicius di Sulci.\nL'arrivo dei romani \u00e8 datato alla met\u00e0 del III secolo a.C., al tempo della prima guerra punica. Nel primo secolo dell'impero Plinio certifica che in Sardegna esistevano 18 \"oppida\", cio\u00e8 citt\u00e0 aventi diritto di \"res pubblica\"; a tal proposito Ettore Pais approfondisce la ricerca enumerandole tutte ed individuando l'oppidum di Sulci sulla costa orientale - oltre alla pi\u00f9 nota Sulki nell'isola di Sant'Antioco - ed anche il grande geografo Tolomeo ne individua la posizione in un punto della costa orientale equidistante fra la foce del Cedrino e quella del Flumendosa. Dalle fonti antiche apprendiamo inoltre che i popoli dimoranti nei dintorni di Sulci erano i \"Sulcitani\", i \"Bulgares\" e i \"Fifenses\"\nDurante la seconda guerra punica una flotta di 50 nuove quinquereme al comando del console Claudio Tiberio Nerone, in viaggio verso l'Africa per congiungersi all'esercito di Scipione l'Africano, viene quasi completamente distrutta al largo dei Montes Insani, corrispondenti al tratto di mare fra capo Comino e capo Montesanto: \"ibi superantem Insanos montes multo et saevior et infestioribus locis tempestas adortas disiecit classem\". Nerone riusc\u00ec comunque a condurle a Caralis e da l\u00ec alla fine dell'anno consolare le riport\u00f2 a Roma.\nIn epoca tardo imperiale, nel 397 una spedizione inviata da Stilicone contro il comes Africae Gildone che aveva bloccato le forniture di grano fra l'Africa, la Sardegna e la Capitale, parte da Pisa e discende la consueta rotta che tocca il porto di Olbia, Porto Sulpicio di Sulci, Caralis e la costa africana: all'altezza dei Monti Insani una terribile tempesta disperde le navi. Alcune trovano rifugio a Sulci, altre ad Olbia. Dopo la sosta necessaria alle riparazioni la spedizione raggiunge il porto di Caralis e da qui Cartagine dove, la primavera successiva Gildone viene sconfitto. Tuttavia \u00e8 possibile che in questo caso la Sulci in questione fosse quella del sud-ovest della Sardegna.\nTracce di insediamenti romani sono state rinvenute presso la chiesa di San Lussorio e nell'area a destra della SS 125 in direzione Girasole, adiacente all'ansa della laguna dove doveva essere l'antico porto punico e poi romano. Altre importanti vestigia sono rappresentate dagli innumerevoli ritrovamenti di relitti di navi romane e del loro carico nelle acque antistanti il golfo di Tortol\u00ec-Arbatax.\nL'invasione dei vandali dal nord Africa si estese anche sulla Sardegna e pose fine alla dominazione romana nell'anno 455. Nel 534 l'imperatore Giustiniano sconfisse i Vandali e riconquist\u00f2 la Sardegna che venne amministrata da un delegato bizantino, tuttavia l'espansionismo arabo nel Mediterraneo determin\u00f2 via via una sempre maggiore autonomia da Bisanzio fino alla costituzione dei Giudicati.\nIl Giudicato di Ogliastra e gli Arabi.\n\u00c8 possibile (anche se estremamente improbabile, vista l'assenza di qualsiasi forma di documentazioni) che un insediamento arabo fosse presente in Sardegna nell'VIII secolo e forse fin dall'inizio dell'espansionismo arabo nel Mediterraneo. Secondo una contestata teoria il toponimo \"Arbatax\" sarebbe di derivazione araba, precisamente dalla parola \"arba\u02bfat \u02bfashara\", che significa \"quattordici\".\nAltro curioso riferimento alla presenza araba nel territorio orientale \u00e8 dato dalla costante citazione del termine \"Liberus de paniliu\" in documenti Giudicali dell'XI secolo che ne assegnano la cessione alla Diocesi assieme alla villa di Kolostrai. Il termine Liberus de paniliu, si riferiva ai servi cristiani semi-liberi nati da schiavi musulmani nella disponibilit\u00e0 del Giudice.\nLa presenza di una popolazione stanziale araba sulla costa orientale motiva poi il fatto che l'Ogliastra sia stata l'unica zona della Sardegna non interessata ad insediamenti monastici, n\u00e9 di rito romano, n\u00e9 di rito orientale.\nIn questo quadro trova ragionevole motivazione quanto descritto nei documenti storici della Repubblica Marinara di Pisa.\nLo storico pisano Raffaello Roncioni, nelle sue \"Historie Pisane\" racconta che nel 1003 una flotta pisana assal\u00ec l'Ogliastra, la occup\u00f2 e subito dopo si diresse verso la citt\u00e0 di Olbia che venne messa sotto assedio e conquistata.\nQuesto episodio storicamente documentato, \u00e8 importante per cercare di illuminare il periodo antecedente dei secoli VIII e IX sui quali poco si sa e che hanno visto mutare la situazione politico amministrativa della Sardegna, prima territorio Bizantino poi autonomo Giudicato ed infine dopo l'anno 1000 organizzata nei Regni Giudicali definitivi.\nLo storico pisano non dice chi fossero i nemici contro cui combatt\u00e9 l'armata pisana ma \u00e8 facile immaginare che non potessero essere che gli Arabi del Califfato omayyade di Cordoba, insediati in maniera stabile lungo gli approdi della costa orientale fin dall'inizio dell'espansione araba nel Mediterraneo i quali esercitavano la guerra di corsa nell'alto Tirreno partendo appunto dalle coste del Sarrabus e dell'Ogliastra.\nLa grande spedizione militare del 1004 composta da 120 navi, 10.000 soldati e 1000 cavalli, condotta dall'Emiro della Ta'ifa di Denya (Baleari), il famoso Muj\u0101hid al-\u02bf\u0100mir\u012b (detto dalle popolazioni italiche \"Mugetto\" o \"Musetto\"), sbarc\u00f2 in Sardegna con l'intenzione di conquistarla per farne la base operativa delle incursioni musulmane contro la Penisola italica e, in particolare, contro le Repubbliche Marinare di Pisa e di Genova. Un'operazione militare di questa portata avrebbe potuto essere organizzata con l'aiuto e con le informazioni fornite dai musulmani insediati lungo la costa orientale in maniera stabile, ma nessuna documentazione esiste in merito mentre le ceramiche e i manufatti ritrovati nella piana di Tortol\u00ec e Barisardo, cos\u00ec come il reliquiario mozarabico di provenienza andalusa, ritrovato sotto l'altare della chiesa di Santa Maria Navarrese e risalente all'XI secolo, potrebbe essere semplicemente la dimostrazione di un probabile commercio tra le opposte sponde del Mediterraneo.\nLa grande vittoria conseguita da Muj\u0101hid al-\u02bf\u0100mir\u012b contro il Signore di Sardegna (presumibilmente lo Judex Provinciae Salut di Cagliari che mori in battaglia insieme alla maggior parte dei suoi funzionari e della Corte), determin\u00f2 una grave crisi dinastica nell'organizzazione Giudicale della Sardegna e consent\u00ec ai maggiorenti delle altre parti dell'isola che ambivano a rendersi indipendenti dal potere centrale di instaurare i nuovi Giudicati autonomi.\nNacquero cos\u00ec oltre a Cagliari i Giudicati di Torres, Arborea, Gallura e, come conseguenza delle campagne militari dei Pisani contro gli Arabi di Muj\u0101hid, anche il Giudicato di Agugliastra retto, per conto di Pisa, dalla famiglia dei Sismondi.\nLa curator\u00eca d'Ogliastra e la Contea di Quirra.\nDurante il medioevo Tortol\u00ec fece parte del giudicato di Cagliari, nella curatoria dell'Ogliastra. . Le vicende intrecciate del Giudicato di Cagliari e delle due Repubbliche marinare portarono alla fine del Giudicato di Cagliari con la distruzione di Santa Igia e con spartizione in tre parti del territorio giudicale: l'Ogliastra venne ceduta nel 1258 al Giudice di Gallura, il pisano Giovanni Visconti. Pass\u00f2 poi sotto il controllo della Repubblica di Pisa\nGli atti documentali datati dal XIV secolo in poi individuano il territorio ogliastrino come giudicato a s\u00e9 a differenza delle altre parti del territorio sardo che vengono appellate \"Curatorias o Mandamenti \". Nell'anno 1579 il \"Libro de todas las Gracias\" registra che, anticamente, le riunioni della Corona de Logu del Giudicato Agugliastra si tenessero nella chiesa di San Antonio Abate a Tortol\u00ec, vicino all'attuale stazione ferroviaria.\nIl Comune di Pisa controll\u00f2 il territorio esercitando una fortissima pressione fiscale sulle popolazioni tale da determinarne lo schieramento di queste ultime con l'esercito aragonese di Francesco Carroz sbarcato nel 1324 sulle coste ogliastrine per conquistare il porto di Tortol\u00ec ed il castello di Medusa a Lotzorai che venne consegnato, senza colpo ferire, all'ammiraglio di Valencia. A seguito delle successive vicende belliche ed alla capitolazione di Villa di Chiesa l'attuale citt\u00e0 di Iglesias, il 10 maggio 1324 l'Ogliastra fu assegnata alla contea di Quirra. Il feudo venne completato il 20 febbraio 1325, con l'atto di infeudazione delle ville di Tortol\u00ec e Lotzorai a Francesco Carroz concesso da Giacomo II di Aragona.\nI cento anni successivi videro le alterne vicende della guerra fra i giudici di Arborea e gli Aragonesi, fino alla definitiva conquista della Sardegna il 17 agosto 1420. Un ruolo determinante nelle vicende militari, ebbero le popolazioni ogliastrine schierate con gli Aragonesi che ottennero in cambio della loro fedelt\u00e0, importanti concessioni nei capitoli di grazia del feudo e particolari esenzioni fiscali. \u00c8 interessante notare che ancora intorno al 1550 l'istituzione giudicale di Agugliastra \u00e8 presente nell'ordinamento amministrativo della Sardegna catalano-aragonese dove nei documenti di araldica nobiliare viene citato, col titolo di capitano del giudicato di Ogliastra il nobile tortoliese Antonio Puliga, cos\u00ec pure il figlio don Biagio Puliga e don Sebastiano Quigino tutti appartenenti alla nobile casata tortoliese dei conti Quigini-Puliga.\nLa dominazione spagnola dur\u00f2 fino al XVIII secolo. Dopo una brevissima dominazione austriaca la Sardegna fu assegnata ai Savoia, che presero possesso del Regno di Sardegna, confluito poi nel Regno d'Italia. Nel periodo che va dal 1835 al 1838 il re Carlo Alberto promulg\u00f2 le leggi finalizzate all'abolizione dei feudi: 180 comunit\u00e0, fra cui Tortol\u00ec diventarono liberi comuni.\nMonumenti e luoghi d'interesse.\nSiti archeologici.\nArea archeologica attrezzata S'Ortali 'e su Monti.\nIl complesso archeologico sorge a sud-est di Tortol\u00ec lungo la direttrice per Orr\u00ec. \u00c8 un'area di circa 7 ettari, recintata da un muro in pietra, su cui insistono un nuraghe complesso, una tomba dei giganti, due menhir, un villaggio di capanne circolari, una \"domus de janas\", un muro rettilineo e un secondo nuraghe di cui residuano solo alcuni filari di base.\nIl sito \u00e8 recintato, custodito, ed affidato in gestione ad una cooperativa culturale che offre servizi di visite guidate.\nLuoghi di interesse naturalistico.\nCoste.\nIl territorio comunale a est si affaccia sul mare con le lunghe e rinomate spiagge di sabbia granitica. La prima, partendo da nord al confine con Lotzorai, \u00e8 delimitata dallo stagno di Tortol\u00ec e prende il nome di Riva di ponente, \u00e8 lunga pi\u00f9 di un chilometro ed \u00e8 orlata da una pregevole pineta alle spalle del canale di Baccasara.\nUnico nel suo genere \u00e8 il piazzale degli Scogli Rossi ad Arbatax: le grandi scogliere di porfido rosso disegnano uno scenario di grande bellezza per questo sito ubicato dentro l'abitato di Arbatax, all'ingresso del porto ed ai piedi della collina di Bellavista.\nIl bagnasciuga \u00e8 qui costituito in parte da ciottoli di granito e di porfido rosso e per il resto da maestose scogliere che da sempre sono frequentate dai ragazzi del paese per il cimento nei tuffi.\nEsposta a sud-est, protetta dal vento di maestrale dal promontorio di Bellavista \u00e8 la spiaggia di Portu Frailis: costituita da sabbia e rocce levigate \u00e8 totalmente inserita nel tessuto urbano della citt\u00e0 nei pressi della torre saracena e della chiesa di San Gemiliano \u00e8 una spiaggia frequentata anche al di fuori della stagione estiva, anche per la presenza di varie strutture ricettive.\nSegue la grande spiaggia di San Gemiliano: lungo i suoi tre chilometri di lunghezza gli accessi al mare del Saraceno, di Sos Flores, Abbas a Oru, nota anche come Basaura, de S'Orrologiu, e degli stagni di Orr\u00ec.\nIl Lido di Orr\u00ec, pur essendo il prosieguo del litorale di San Gemiliano, \u00e8 completamente differente essendo costituito dall'alternarsi di cale di sabbia finissima con scogli di granito grigio; sulla collina una cresta ininterrotta di porfido rosso termina in mare nell'ultima spiaggia di Tortol\u00ec: si tratta della bianca spiaggia di Cea, lunga 4\u00a0km e circondata da macchie secolari di ginepro.\nParchi e giardini.\nTortol\u00ec ha una buona dotazione di aree verdi attrezzate distribuite nei vari quartieri della citt\u00e0 e tutte, in genere dotate di giochi per i pi\u00f9 piccini, di illuminazione e di parcheggi. La pi\u00f9 importante \u00e8 senza dubbio l'area di piazza Rinascita, situata in pieno centro a ridosso delle pi\u00f9 importanti strade commerciali di Tortol\u00ec, dotata di un grande parcheggio, vi si trovano l'ufficio postale e la stazione dei Carabinieri. Ogni venerd\u00ec si tiene il mercato delle bancarelle.\nLungo la direttrice stradale fra Tortol\u00ec ed Arbatax si trova il grande parco urbano \" \"La Sughereta\" \" realizzato in un reliquato della grande foresta di sughere e lecci che ricopriva la piana di Tortol\u00ec. Sette ettari di parco sono stati recintati ed attrezzati dei necessari servizi e di percorsi vita e fitness.\nLeggermente pi\u00f9 piccolo ma ubicato in una posizione importante \u00e8 il \"parco Batteria\" ad Arbatax.Si trova sulla collina che sovrasta il piazzale degli Scogli Rossi, il porto e l'abitato di Arbatax in una posizione panoramica sul golfo e sulla pianura tale da consentire di ammirare la costa da capo Montesanto al Monteferru e di abbracciare con lo sguardo in un tutt'uno l'intera Ogliastra dai Tacchi di Jerzu al Supramonte di Urzulei. Il progetto realizzato ha consentito di recuperare un sito di grande importanza storica e culturale: trattasi infatti della zona militare dove erano, durante la seconda guerra mondiale, le batterie antiaeree poste a difesa del porto di Arbatax, con le casematte, le piazzole dei cannoni ed i rifugi dei soldati addetti alla difesa.\nSociet\u00e0.\nEvoluzione demografica.\nIn base ai dati del censimento 2001 nel comune di Tortol\u00ec sono stati rilevati abitanti residenti, dei quali abitanti (pari al 74%) nel centro urbano di Tortol\u00ec. Altra localit\u00e0 abitata del territorio comunale \u00e8 Arbatax con abitanti, mentre la restante popolazione sparsa ammonta a 343 unit\u00e0.\nEtnie e minoranze straniere.\nAl 31 dicembre 2016 gli stranieri residenti nel comune di Tortol\u00ec sono 263, pari al 2,4% circa della popolazione totale. Le nazioni di origine pi\u00f9 rappresentate sono Romania, Marocco e Senegal.\nLingue e dialetti.\nLa variante del sardo parlata a Tortol\u00ec \u00e8 il campidanese ogliastrino.\nReligione.\nTortol\u00ec fa parte della diocesi di Lanusei (o \"dell'Ogliastra\"), di cui \u00e8 stata sede vescovile fino al 1927.\nLe parrocchie sono cinque: Sant'Andrea Apostolo con sede nella chiesa Cattedrale in via Cagliari, Sant'Antonio Abate nella Via Vittorio Emanuele, Madonna di Stella Maris ad Arbatax, San Giorgio tra Arbatax ed il quartiere di Portu Frailis e San Giuseppe nel popoloso quartiere di Monte Attu. Poi sono presenti alcune chiese campestri come San Salvatore, San Lussorio, San Gemiliano.\nCultura.\nMusei.\nMuseo Su logu de s'iscultura.\nA Tortol\u00ec \u00e8 stato realizzato un importante museo di arte moderna che ha la particolarit\u00e0 che le opere sono posizionate in spazi all'aperto. Sono esposte opere di Mauro Staccioli, Antonio Levolella, Umberto Mariani, Ascanio Renda, Maria Lai e Hidetoshi Nagasawa.\nCucina.\nA Tortol\u00ec e nei paesi vicini viene prodotto il famoso vino Cannonau DOC, vinificato nelle versioni classico e riserva nella locale cantina sociale. Oltre trecento soci conferiscono le pregiate uve del pi\u00f9 famoso vitigno della Sardegna per una produzione di oltre 1.500.000 bottiglie ogni anno.\nI piatti della cucina tortoliese sono quelli della tradizione agricola della zona. Da segnalare i \"culurgiones\" a base di patate, formaggio e menta chiusi nella classica forma a spiga, le zuppe e le minestre cucinate con le variegate verdure dei giardini e degli orti della piana, le fave con il lardo, le carni del territorio quali la vitella, il porcetto e l'agnello cucinate allo spiedo e non ultima la carne di pecora bollita con le verdure e le erbe selvatiche \"a cappottu\". A questa cucina tipicamente di terra si sovrappone quella di mare della frazione di Arbatax: I pescherecci di Arbatax conferiscono prodotti di qualit\u00e0 quali aragoste, astici, gamberi, tonni, pesci spada, dentici, orate, spigole e molte altre specie presenti nel Mediterraneo. Un discorso a parte merita la produzione ittica dello stagno di Tortol\u00ec con le sue anguille, le orate ed i cefali in particolare che attivano la produzione di una vera rarit\u00e0 gastronomica, un'eccellenza da gourmet universalmente riconosciuta per la sua qualit\u00e0, visto l'habitat dove viene allevato il cefalo: la \"bottarga di muggine di Tortol\u00ec\".\nEventi.\n\"Is Festas de Sartu\".\nFra la terza domenica di agosto e la seconda domenica di settembre, ogni anno si festeggiano i tre santi ai quali sono dedicate le chiese campestri: san Lussorio (la terza domenica di agosto), san Gemiliano (ultima domenica di agosto, o, se questa fosse la terza, la prima domenica di settembre) e san Salvatore, celebrata nella seconda domenica di settembre. I festeggiamenti civili e religiosi durano dal venerd\u00ec alla domenica. Il venerd\u00ec si svolge nella piazza antistante la chiesa di Sant'Andrea il rito tradizionale \"Su Imbidu\". Il giorno seguente il simulacro del santo posto su un antico carro trainato da un maestoso giogo di buoi rossi, viene accompagnato da una processione nella sua chiesa campestre, dove star\u00e0 tutta la notte. La domenica, dalla chiesetta il santo riparte alla volta della Cattedrale, accompagnato da una processione nella quale in genere sfilano gruppi folk da tutta la Sardegna.\nFesta di \"Stella Maris\".\nLa Festa si celebra il terzo fine settimana di luglio in onore della Madonna patrona del borgo di Arbatax. Sono coinvolti non solo i paesani e i parrocchiani ma anche numerosi turisti e pellegrini provenienti da tutta l'Ogliastra e oltre. Tradizionalmente il venerd\u00ec si svolge la Sagra delle cozze mentre il sabato la Sagra del pesce fritto. L'apice della festa si raggiunge nel pomeriggio della domenica quando una solenne processione, con il simulacro della Madonna, parte dalla chiesa e passando per le vie del borgo raggiunge le banchine del porto dove viene celebrata la santa messa. \u00c8 da qui che ha inizio la parte pi\u00f9 suggestiva della Festa. Alla conclusione della messa infatti la statua della Madonna viene posta su un peschereccio messo a disposizione e preparato per l'occasione. Al seguito del peschereccio si raccolgono numerose imbarcazioni colme di fedeli che si avviano in processione per fare i tradizionali tre giri nel porto. I fedeli e pellegrini che osservano dalla banchina seguono la processione con devozione e rispetto nella preghiera fino al lancio della corona di fiori in ricordo delle vittime del mare. La festa si conclude alla mezzanotte di domenica con i tradizionali fuochi di artificio.\nEconomia.\nL'economia di Tortol\u00ec ha i suoi punti di forza nella variet\u00e0 degli elementi che ne compongono il tessuto. \u00c8 largamente diffuso il settore primario costituito dall'agricoltura, specialmente nel settore orticolo, e dalla pesca, sia quella marittima che quella lagunare. Sono storicamente radicati l'artigianato agroalimentare, meccanico, manifatturiero.\n\u00c8 presente un'area industriale consortile dove sono insediate imprese industriali nei comparti della cantieristica navale petrolifera, dell'optoelettronica, del settore alimentare, della costruzione riparazione e rimessaggio di imbarcazioni da diporto, dell'industria ittica, della costruzione di manufatti in cemento prefabbricato, delle manutenzioni industriali e delle energie alternative.\nUn altro segmento importante \u00e8 costituito dal terziario commerciale e dai servizi. Di importanza strategica e di livello territoriale il porto, l'aeroporto e la piattaforma intermodale trasporti ferro-gomma.\nInfine, ma non certamente ultimo per importanza il settore turistico ricettivo: il pi\u00f9 importante della Sardegna centrale con oltre 5000 posti letto nel settore alberghiero con classificazione medio alta.\nL'allevamento degli struzzi.\nUn'attivit\u00e0 economica che in passato rivest\u00ec grande importanza per Tortol\u00ec fu quella dell'allevamento degli struzzi, che si svilupp\u00f2 tra il 1908 e il 1930, quando l'attivit\u00e0 fu abbandonata perch\u00e9 non pi\u00f9 redditizia. Il primo allevamento venne impiantato a S. Maria Navarrese, allora frazione di Lotzorai e lo scopo principale era per il commercio delle piume, che all'epoca erano molto di moda per decorare i cappelli, gli abiti femminili e i boa (sciarpe tubolari). I primi otto struzzi (6 maschi e 2 femmine) provenivano dalla Germania e si riprodussero rapidamente. Poco tempo dopo a Baccasara, nella piana di Tortol\u00ec, fu creato uno stabilimento pi\u00f9 grande e completo in un terreno di 26 ettari. Si arriv\u00f2 ad avere 175 esemplari e la produzione era talmente abbondante che le piume vennero vendute non solo in Italia, ma anche all'estero. Alcuni struzzi vennero inoltre addomesticati e addestrati in modo da poterli cavalcare ed abituarli a trainare il sulky e il calesse e fu allestito allo scopo uno struzzodromo. Il 24 maggio 1921 il re d'Italia Vittorio Emanuele III visit\u00f2 lo struzzodromo e confer\u00ec il titolo di Cavaliere della Croce al merito della Corona d'Italia al proprietario dell'allevamento, Giuseppe Meloni.\nNegli anni immediatamente successivi le piume cessarono di essere un ricercato elemento decorativo e l'allevamento ne risent\u00ec con la progressiva riduzione del numero degli uccelli. Si imbocc\u00f2 come alternativa la strada delle corse; grazie a un accordo con alcuni finanziatori si var\u00f2 un programma che prevedeva esibizioni nei maggiori ippodromi europei: corse al galoppo e corse col sulky.. I ricavi per\u00f2 non furono sufficienti e anche questa attivit\u00e0 termin\u00f2. Gli struzzi furono cos\u00ec usati come attrazione pubblicitaria, trainando in giro per le citt\u00e0 sulky con cartelli di reclame; tra le aziende che sfruttarono questa modalit\u00e0 vi furono tra le altre la Martini e la S. Pellegrino. Esaurite le richieste delle industrie nazionali, la troupe si trasfer\u00ec all'estero: Costa Azzurra, Barcellona, Parigi, Vienna (dove pubblicizz\u00f2 il cabaret di Jos\u00e9phine Baker), Belgio, Paesi Bassi, Svizzera e Germania. In seguito, gli struzzi vennero quasi tutti affidati ad alcuni zoo; nel 1930, con la morte dell'ultimo esemplare di allevamento rimasto, l'attivit\u00e0 cess\u00f2 definitivamente.\nInfrastrutture e trasporti.\nStrade.\nLa citt\u00e0 \u00e8 attraversata dalla Strada statale 125 Orientale Sarda e dalla Strada statale 198 di Seui e Lanusei.\nFerrovie.\nTortol\u00ec \u00e8 attraversata dalla linea ferroviaria Mandas-Arbatax, dal 1997 chiusa al traffico ferroviario ordinario ed impiegata per il solo Trenino Verde, il servizio turistico ferroviario dell'ARST.\nLa tratta, che \u00e8 dotata di uno scalo a Tortol\u00ec, ha il capolinea nella stazione di Arbatax, sita in prossimit\u00e0 delle banchine del porto, dopo 159\u00a0km di tragitto in siti di grande pregio paesaggistico. La tratta, stando ai dati del 2005, \u00e8 quella che catalizza il maggior numero di passeggeri per il servizio: su 60771 passeggeri hanno viaggiato su tutte le tratte del Trenino Verde in Sardegna, ben 40307 hanno scelto la tratta da Arbatax a Mandas.\nIn estate numerosi turisti intraprendono un viaggio che li porta, attraverso scenari di grande bellezza a visitare l'interno dell'isola dal mare ai contrafforti del Gennargentu ricchi di canyon, di foreste, laghi e fiumi.\nPorto.\nArbatax \u00e8 collegata con Civitavecchia e Cagliari. I collegamenti sono effettuati con navi di Grimaldi Lines, in regime di continuit\u00e0 territoriale.\nAeroporti.\nL'aeroporto di Tortol\u00ec \u00e8 un aeroporto privato. Dal 2011 \u00e8 chiuso al traffico.\nMobilit\u00e0 urbana.\nIl servizio di trasporto urbano ed extraurbano di Tortol\u00ec-Arbatax \u00e8 assicurato dai minibus pollicino di un'azienda privata concessionaria.\nTortol\u00ec \u00e8 inoltre collegata con le principali citt\u00e0 della Sardegna e con i porti e gli aeroporti della regione con i mezzi dell'ARST, l'azienda trasporti regionale.\nLa stazione di partenza ed il deposito degli autobus sono situati nella centrale piazza Fra Locci.\nAmministrazione.\nGemellaggi.\nTortol\u00ec \u00e8 gemellata con:"}
{"id": "32982", "revid": "1543377", "url": "https://it.wikipedia.org/wiki?curid=32982", "title": "Triei", "text": "Triei \u00e8 un comune italiano di abitanti della provincia di Nuoro che sorge a 140 metri sul livello del mare.\nGeografia fisica.\nTerritorio.\nIl paese sorge sul versante Orientale della subregione barbaricina dell'Ogliastra e confina con Baunei, Talana, Urzulei e Lotzorai. Il suo territorio \u00e8 prevalentemente collinoso e pianeggiante ed \u00e8 inserito in un contesto ambientale ben conservato. Il paese \u00e8 circondato da una vegetazione rigogliosa costituita da boschi di lecci, carrubi, olivastri, sughereti e dalla tipica macchia mediterranea che ospita una fauna molto varia: mufloni, cinghiali, martore, avvoltoi, falchi e l'aquila reale.\nStoria.\nNon si hanno notizie certe sulla fondazione del paese perch\u00e9 non si ha nessun documento che ne attesti la nascita. Si ricordano per\u00f2 varie leggende come quella che narra che il paese fu fondato dalle popolazioni costiere che si spostarono all'interno per sfuggire alle incursioni saracene oppure quella secondo cui gli abitanti dell'altopiano di \u00d3sono, situato a 3\u00a0km da Triei, scesero a valle per salvarsi dalla peste fondando un nuovo paese.\nPer quanto riguarda l'origine del nome Triei, si pensa che derivi da Tereiu, luogo ricco di ginestra: in primavera infatti le colline si colorano del giallo intenso dalla ginestra in fiore che abbonda in questi luoghi. In sardo infatti questa pianta \u00e8 chiamata Ter\u00eca. Ci sono per\u00f2 altre ipotesi secondo cui Triei deriverebbe da Trisei, ossia paese formato da tre piccoli villaggi.\nL'area fu abitata in epoca prenuragica (presenza di tombe dei giganti) e nuragica (presenza di alcuni nuraghi).\nNell'altopiano di Osono, a pochi chilometri dall'abitato, anticamente sorgeva un villaggio, chiamato appunto Osono, sicuramente precedente allo stesso Triei, citato in un documento che risale alla fine del periodo giudicale (1227) dove si fa riferimento ad una serva chiamata \u201cMaria Locci, ankila de la villa de Osono\u201d. Sulla scomparsa di questo villaggio cos\u00ec come per altri che hanno subito medesima sorte, non si hanno notizie certe ma solo leggende tramandate oralmente.\nLa villa nel medioevo fece parte del giudicato di Cagliari, nella curatoria dell'Ogliastra, fino al 1258. Pass\u00f2 poi al giudicato di Gallura, quindi a Pisa, che conquist\u00f2 il villaggio e il territorio. Nel 1316 compare per la prima volta il nome Triei in un documento concernente le rendite pisane delle curatorie di Sarrabus, Tolostra, Chirra e Ogliastra.\nSuccessivamente, quando gli aragonesi nel 1323 attuarono la spedizione in Sardegna per la conquista dell'Isola, la zona fu occupata da Berengario Carroz. Il borgo fu poi annesso nel 1363 alla contea di Quirra, feudo dei Carroz, istituita in quell'anno dal Re d'Aragona Pietro IV \"il Cerimonioso\". Nel 1603 la contea venne trasformata in marchesato, feudo prima dei Centelles e poi degli Osorio de la Cueva, ai quali fu riscattato nel 1839 con la soppressione del sistema feudale voluta da Carlo Alberto di Savoia.\nMonumenti e luoghi d'interesse.\nIl paese intero \u00e8 divenuto un museo a cielo aperto, infatti dopo diverse edizioni della manifestazione Arte a Triei, che si svolge nel mese di maggio, i muri del paese e le vie sono diventate opere d'arte. Troviamo sparse per le vie cittadine numerosi murales sui pi\u00f9 svariati temi, dall'emigrazione alla guerra, alla storia con il gigantesco murales sull'inquisizione, il pi\u00f9 grande d'Europa. Numerose sono inoltre le statue realizzate da maestri sardi, italiani ed internazionali.\nArchitetture religiose.\nLa chiesa dei Santi Cosma e Damiano.\nDa qualche anno, la provincia di Nuoro, ha inserito la piccola chiesa del paese in un percorso artistico, insieme ad altre 4 chiese della provincia, per gli affreschi che la caratterizzano. Risalenti al XVIII secolo, gli affreschi sono attribuiti alla bottega degli Are di Nuoro.\nAll'attivit\u00e0 tarda della bottega dovrebbero essere assegnati i dipinti murali di recente scoperti nella chiesa dei Ss. Cosma e Damiano a Triei. La decorazione, voluta dai frati minori che amministrarono la chiesa, \u00e8 attualmente visibile solo nel transetto e nella crociera, ma \u00e8 probabile che fosse in origine pi\u00f9 estesa, e sia ancora in gran parte coperta dall'intonaco.\nSiti archeologici.\nIl territorio di Triei \u00e8 ricco di tracce di vita antichissima risalenti all'et\u00e0 preistorica. Sono presenti costruzioni di et\u00e0 nuragica come il nuraghe Nonn\u00f9ccoli a circa un chilometro da Triei, del quale rimangono pochi resti, Bau Nuraxi, a due chilometri dall'abitato costruito con grossi massi di calcare e del quale \u00e8 visibile la base della torre; nuraghe Fratta, nuraghe Figu e Pizzu \u2018e Serra.\nDi particolare interesse archeologico \u00e8 l'imponente Tomba dei giganti edificata sull'altopiano di Osono in un leggero pendio. Questo importante monumento preistorico fu riportato alla luce da una campagna di scavi iniziata nel 1989, rivelando una struttura funeraria in ottimo stato di conservazione grazie alla presenza di una fitta vegetazione che la ricopriva e quindi in qualche modo la proteggeva. I materiale di cui \u00e8 caratterizzata sono il granito e lo scisto locali. Durante gli scavi sono stati rinvenuti un pugnale di bronzo, frammenti di ceramiche, tegami e olle e collane in pasta di vetro e in ambra.\nIl complesso nuragico Bau Nuraxi si trova sulla sponda destra del Rio Murta a due chilometri dal paese ed \u00e8 stato realizzato con grossi massi di granito. Presenta una torre centrale e due laterali, un vasto antemurale che circonda tutto il complesso e che comprende altre quattro torri. Nella parte antistante sono ancora visibili le capanne a pianta circolare.\nSociet\u00e0.\nLingue e dialetti.\nLa variante del sardo parlata a Triei \u00e8 riconducibile alla limba de mesania\nTradizioni e folclore.\nA Triei sono molto vive e sentite le antiche tradizioni legate alle feste paesane. Una in particolare vale la pena di descrivere in maniera pi\u00f9 dettagliata perch\u00e9 \u00e8 caratterizzata da un rituale particolare legato al pane.\nSi tratta della festa detta de \u201cS'Orroseri\u201d (Rosario) ossia della Madonna del Rosario e del pane, che ricorre la prima domenica di maggio e la prima domenica di ottobre. La manifestazione \u00e8 organizzata dalla \"Confraternita della Madonna del Rosario\", un'antica associazione di fedeli uniti dal voto alla Madonna. Le varie famiglie del paese, i giorni prima della festa comprano il pane speciale a forma di corona chiamato \"simbula\" (anticamente veniva preparato in casa) che il giorno della festa, prima della messa, viene portato a casa dell'obriere, la consorella o confratello che ha fatto la promessa di organizzare la festa. Dopo la celebrazione della messa e la processione per le vie del paese, il sacerdote si reca a casa dell'obriere e benedice il pane.\nA questo punto ogni singolo pane viene frazionato in due o tre parti uguali a seconda della destinazione del pane:\nSa parte cumuna: era destinata anticamente a chi non poteva permettersi di acquistare \"sa simbula\", per ricevere la parte si doveva adagiare uno strofinaccio su delle frasche di corbezzolo, che l'obriere dova disporre davanti alla propria abitazione per l'occasione.\nSa parte \u2018e is Sarteras: viene distribuita alle vedove che non possono partecipare alla festa a causa del lutto\nSa parte \u2018e is parteris: \u00e8 la porzione che spetta a tutti coloro che hanno portato il pane a casa dell'obriere.\nIl 17 gennaio per la festa di Sant'Antonio abate si prepara la paniscedda.\nGeografia antropica.\nIl territorio comunale comprende anche l'isola amministrativa di \"Punt'e Figu\", avente una superficie di 4,40\u00a0km\u00b2.\nFa parte della giurisdizione di Triei la frazione di Ardali che mentre oggi non conta neppure un centinaio di abitanti. A testimonianza \u00e8 rimasto solo il campanile della chiesa del cimitero.\nEconomia.\nTurismo.\nPer gli amanti della natura e della quiete Triei offre dei paesaggi particolarmente incantevoli a pochi chilometri dal centro abitato e pertanto facilmente raggiungibili.\nPrimo fra tutti il grazioso parco di Mull\u00f2 a 4\u00a0km dal paese dove \u00e8 possibile ammirare lentischi millenari e un'antica chiesa dove ancora oggi si celebra la festa di Sant'Antonio. Di particolare interesse archeologico \u00e8 invece l'altipiano di Osono dove oltre a godere di una stupenda veduta che arriva fino al mare \u00e8 possibile visitare una Tomba dei Giganti, monumento preistorico di grande suggestione e fra le maglio conservate. All'interno del paese invece \u00e8 particolarmente interessante visitare i rioni pi\u00f9 antichi come \u201cSu \u2018ngiasseddu\u201d e \u201cSerra \u2018e pinna\u201d dove si possono scoprire antiche case caratterizzate dalla semplicit\u00e0 ma anche dal singolare senso delle proporzioni di cui erano dotati i costruttori del passato. In questi ultimi anni inoltre il paese \u00e8 stato abbellito dalla presenza di Murales realizzati dai ragazzi di alcuni Istituti artistici di diverse scuole della Sardegna, per un'iniziativa promossa dalle istituzioni comunali e dalla Proloco.\nProduzioni agroalimentari e gastronomia.\nUno dei settori trainanti dell'economia di Triei \u00e8 l'agricoltura in particolare la viticoltura con la quale si producono vini di ottima qualit\u00e0 quali il cannonau, moscato e vernaccia. Anche l'apicoltura fa parte della tradizione locale e infatti si ottengono varie qualit\u00e0 di miele, rare e pregiate come quello amaro che si ottiene dai fiori di corbezzolo. La pastorizia ha avuto in passato un ruolo importante per l'economia del paese mentre oggi riveste un ruolo di secondo piano.\nA Triei ancora sussiste l'antica tradizioni gastronomica caratterizzata da prodotti locali coi quali si realizzano antiche ricette a base di arrosti di capra, maialetto e agnello. Un'altra squisita pietanza sono \"is tacculas\", merli e tordi lessati e adagiati su foglie mirto che imprimono al piatto un aroma unico. Ancora culurgiones di patate, formaggio e menta, macarrones de busa, pasta fresca lavorata con il ferro per fare la maglia, macarrones de patata (gnocchi di patate), e pistoccu incasau, tipico pane fatto in casa condito con sugo al pomodoro e formaggio e infine varie qualit\u00e0 di dolci artigianali come sa paniscedda, pabassinus, piricchittus, seadas, amaretti e torrone.\nArtigianato.\nFra i prodotti dell'artigianato che vengono ancora prodotti troviamo tappeti e copriletti tessuti col telaio a mano, cestini di vimini, arresojas in osso e taglieri in legno.\nInfrastrutture e trasporti.\nTriei \u00e8 collegata alla Strada statale 125 Orientale Sarda tramite la strada provinciale 55.\nSport.\nCalcio.\nLa squadra di calcio della citt\u00e0 \u00e8 la \"Polisportiva Triei\" e milita nel girone D sardo di 2\u00aa Categoria. I colori sociali sono il bianco ed il verde."}
{"id": "32986", "revid": "1986921", "url": "https://it.wikipedia.org/wiki?curid=32986", "title": "Dipignano", "text": "Dipignano \u00e8 un comune italiano di abitanti della provincia di Cosenza situato su un declivio alla destra del torrente Iassa, nell'alta Valle del Crati, a Sud di Cosenza. \u00c8 composto da 6 frazioni principali: Dipignano Centro, Dipignano Doviziosi, Dipignano Basso, Tessano, Laurignano e Molino Irto.\nIl territorio ha un'altitudine minima di 243 metri s.l.m. e una massima di .\nPresente ed attiva \u00e8 la comunit\u00e0 valdese di Dipignano, concentrata in un antico nucleo abitativo chiamato Doviziosi, dove da pochi anni ha anche acquistato dalla Curia la chiesa intitolata a sant'Ippolito, restaurandola e adibendola a proprio luogo di culto.\nOrigini del nome.\nSecondo alcuni studiosi il nome del paese deriva dall'ebraico \"Di-biniam\" che ha il significato di \"ricco di case\" o \"ricco di pigne\". Secondo altri \u00e8 in collegamento ad un nome prediale latino e significa \"Terra di Depinius\".\nStoria.\nTradizioni e folclore.\nLa sagra del polentone.\nLa sagra del polentone \u00e8 una delle feste pi\u00f9 importanti del paese e viene celebrata ogni due anni in settembre. La tradizione risale ad un evento storico del XVI secolo quando un gruppo di calderai di Dipignano, nell'anno 1571, giunse a Ponti. Al cospetto del Marchese Cristoforo del Carretto, noto per la sua cortesia e carit\u00e0, i calderai dipignanesi chiesero asilo e dei viveri offrendo in cambio la loro maestria ed abilit\u00e0 nella preparazione di vettovaglie.\nFu cos\u00ec che il Marchese diede loro un enorme paiolo promettendo loro di riempirlo di farina qualora fossero riusciti a ripararlo. Riusciti nell'impresa il nobile Cristoforo del Carretto mantenne la parola consegnando loro una ingente quantit\u00e0 di farina da polenta. I polentari pontesi di oggi fanno parte dei Maestri Polentari d'Italia.\nLa tradizione della polenta \u00e8 il motivo del gemellaggio dipignanese con Ponti.\nLa leggenda della Campana Santa"}
{"id": "32987", "revid": "239497", "url": "https://it.wikipedia.org/wiki?curid=32987", "title": "Ussassai", "text": "Ussassai (\"Uss\u00e0ssa\" in sardo) \u00e8 un comune italiano di 480 abitanti della provincia di Nuoro, il pi\u00f9 piccolo della Barbagia di Se\u00f9lo con i suoi 47,3\u00a0km\u00b2, attraversato dalla Strada statale 198 di Seui e Lanusei. Si trova a 710 metri sul livello del mare.\nGeografia fisica.\nTerritorio.\nUssassai sorge sulle pendici di nord-est del monte Arcuer\u00ec e domina la valle del Rio San Gerolamo. Nel paese si distinguono la parte bassa, con caratteristiche casette in pietra, e la parte alta, maggiormente estesa, con case di pi\u00f9 recente costruzione.\nIl suo territorio, compreso tra i 331 (\"S'isca de sa pira\") e i 1123 metri (\"Su pissu de s'abba\") di altitudine, si estende in un paesaggio piuttosto isolato ma ricco di foreste di lecci e querce, corbezzoli, macchia mediterranea, sorgenti; spiccano all'occhio i numerosi \"Tacchi\", imponenti affioramenti rocciosi calcarei, che rendono il paesaggio ussassese particolarmente selvaggio. In questo scenario suggestivo si snoda un tratto della ferrovia a scartamento ridotto Mandas-Arbatax, dal 1997 utilizzata solo come servizio turistico specialmente nella stagione estiva.\nStoria.\nIl suo territorio \u00e8 stato abitato fin dal Neolitico, come testimoniano numerosi resti archeologici della civilt\u00e0 nuragica, in particolare alcuni nuraghi.\nNel medioevo appartenne al giudicato di Cagliari e fece parte della curatoria di Seulo. Alla caduta del giudicato (1258) pass\u00f2 per breve tempo al giudicato di Gallura e in seguito sotto il diretto controllo della repubblica di Pisa.\nConquistata dagli aragonesi nel 1324, fu dato in feudo a diverse famiglie, tra cui i Carroz conti di Quirra.\nNel 1604 fu incorporato nel ducato di Mandas, feudo prima dei Maza e poi dei Tellez-Giron di Alcantara, ai quali fu riscattato nel 1839 con la soppressione del sistema feudale, quando divenne un comune amministrato da un sindaco e da un consiglio comunale.\nMonumenti e luoghi d'interesse.\nArchitetture religiose.\nA pochi chilometri dal centro abitato si trova la chiesetta campestre in stile romanico-bizantino del Santissimo Salvatore (\"Santu Sarbadori\"), risalente al XII secolo, nella quale da alcuni secoli vi si festeggia anche San Gerolamo (\"Santu Gironi\"). Intorno ad essa, disposte a semicerchio, sono presenti delle casette in pietra dette cumbessias o posadas. Ogni anno ricorrono i festeggiamenti in onore del Santissimo Salvatore (12 settembre) e di San Gerolamo (30 settembre).\nSociet\u00e0.\nLingue e dialetti.\nLa variante del sardo parlata a Ussassai \u00e8 il sardo campidanese ogliastrino\nInfrastrutture e trasporti.\nFerrovie.\nIl territorio comunale \u00e8 attraversato dalla ferrovia Mandas-Arbatax dell'ARST, in uso dal 1997 esclusivamente a scopo turistico nell'ambito del progetto Trenino Verde. Nessuno scalo \u00e8 situato nel paese: la stazione di Ussassai, la principale del comune, \u00e8 infatti posta a nove chilometri di distanza stradale a nord-est del borgo. Sono inoltre presenti le fermate di San Girolamo e Niala: gli scali sono di norma attivi nel periodo turistico (aprile-ottobre), con l'impiego quasi giornaliero nel periodo estivo."}
{"id": "32988", "revid": "123351622", "url": "https://it.wikipedia.org/wiki?curid=32988", "title": "Domanico", "text": "Domanico \u00e8 un comune italiano di abitanti della provincia di Cosenza in Calabria. Dista da Cosenza, capoluogo di provincia.\nGeografia fisica.\nIl paese, centro dell'alta valle del Busento, affluente di sinistra del Crati, situato sul versante interno della Catena Paolana, alle falde del Monte Cocuzzo (1.541\u00a0m), sorge a 730 metri sul livello del mare. L\u2019abitato si allunga sul crinale di un dosso alla sinistra del fiume, ai lati della strada che collega Cosenza ad Amantea. Il territorio comunale si dispone su un profilo altimetrico compreso tra 499 e 1294 metri sul livello del mare.\nStoria.\nDi incerta origine, il borgo fino al 1445 appartenne all'arcivescovo di Cosenza. Compreso nella Contea di Rende appartenne agli Adorno (1445-1532) e successivamente agli Alarcon Mendoza della Valle. (1532-1806) che lo tennero fino all'eversione della feudalit\u00e0. Fu danneggiato dal terremoto del 1905.\nSimboli.\nLo stemma di Domanico \u00e8 stato estratto dall\u2019Archivio di Stato di Napoli, come bozzetto autenticato dal Direttore dell\u2019Istituto stesso con relativa nota esplicativa sulla dicitura posta sul sigillo di detto Comune esistente nel Fondo Voci di Vettovaglie, dicembre 1728, fascio 58, fascicolo 14, pagina, 29.\nLo stemma e il gonfalone sono stati concessi con l'apposito Decreto del Presidente della Repubblica n. 1533 datato al 18 maggio 1976\nMonumenti e luoghi d'interesse.\nLa chiesa parrocchiale, tardo settecentesca, ha le navate decorate da stucchi ottocenteschi. In via San Marco \u00e8 una balconata di ferro del secolo XVIII. La parrocchia \u00e8 intitolata a San Giovanni Battista, Patrono comunale, che \u00e8 festeggiato il 24 giugno. La chiesa parrocchiale, intitolata dapprima a San Quirdeo fu poi detta di San Giovanni Battista, e trasferita nella Chiesa di Santa Maria del Carmine, in seguito alla soppressione del Convento nel 1642.\nGeografia antropica.\nIl comune conta le frazioni di Capirossi, Motta, Potame e Storticati.\nEconomia.\nL'economia \u00e8 basata sull'agricoltura, con produzioni di cereali e patate. Notevoli anche la pastorizia e la sivicoltura, con produzione di legname e castagne.\nIl turismo ha trovato un avvio a Potame ove \u00e8 sorto un villaggio residenziale con impianti ricettivi e di svago (1962).\nLa mancanza di altre attivit\u00e0 ha determinato un forte movimento di emigrazione stagionale e permanente verso l'Italia settentrionale ed i paesi dell'Europa Occidentale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nRaggiunto il paese, proseguendo in direzione Sud per 7\u00a0km sulla Strada Provinciale 257, s'incontra, a 1019 metri d'altitudine, la frazione Potame, che sorge in posizione amena in quanto circondata da una folta pineta. Potame dista 22\u00a0km dal centro urbano di Cosenza e 20\u00a0km da Amantea."}
{"id": "32989", "revid": "15756", "url": "https://it.wikipedia.org/wiki?curid=32989", "title": "Villagrande Strisaili", "text": "Villagrande Strisaili (\"Biddam\u00e0nna Stris\u00e0ili\" in sardo) \u00e8 un comune italiano di abitanti della provincia di Nuoro in Sardegna.\nGeografia fisica.\nTerritorio.\nVillagrande \u00e8 un comune dell'alta Ogliastra della subregione barbaricina dell'Ogliastra, ai confini con la Barbagia di Ollolai. L'abitato principale si trova su un pendio del monte Suana e si sviluppa tra i 650 e i 750 m di altitudine. Il monte Suana protegge l'abitato a ovest, mentre a nord vi incombono il monte Isadalu e il monte Orguda e a sud il monte Id\u00f2lo, tutte montagne della catena del Gennargentu, che superano i 1300 metri di altitudine. Il territorio comunale di Villagrande si sviluppa in base altimetrica dai 30 m ai 1829 m. Sul livello del mare del monte Bruncu Spina. A est si affaccia sulla piana ogliastrina con una panoramica visuale del Mar Tirreno nel tratto del Golfo di Arbatax. L'abitato \u00e8 al centro del bacino idrografico del rio \"Sa Teula\", con i suoi piccoli affluenti (rio \"S'Arrescotu\", rio \"Bau Arcili\", rio \"Bau 'e P\u00f2rcos\", rio \"Figu Niedda\", rio \"bau e meu\", e rio \"Isadalu\"), che a valle del paese si uniscono. Il 6 dicembre 2004 questi fiumi hanno dato luogo a una devastante alluvione, che all'interno del paese ha provocato due morti e ingenti danni a strade, abitazioni e infrastrutture.\nIl territorio, di 240\u00a0km\u00b2, \u00e8 il terzo per estensione fra i comuni della Sardegna, includendo il Monte Novu (oltre 35\u00a0km\u00b2) in enfiteusi perpetua al comune di Fonni. Si alternano piccoli altopiani calcarei e valli con ripidi fianchi a circa 700\u00a0m sul livello del mare.\nLa frazione di \"Villanova Strisaili\" dista 7\u00a0km dall'abitato di Villagrande, in mezzo a un esteso altopiano a 850\u00a0m sul livello del mare fino alle pendici del Gennargentu. Vi sono estesi boschi primari di leccio e rovere nella cornice del lago alto del Flumendosa. Questo lago alimenta l'acquedotto d'Ogliastra. Dall'altopiano di \"Villanova\" la Strada statale 389 di Buddus\u00f2 e del Correboi conduce al pi\u00f9 alto valico automobilistico della Sardegna, il Correboi, verso Fonni e la Barbagia, a circa 1245-1248 m s.l.m.\nPi\u00f9 a valle, quasi al confine con il comune di Girasole, il rio \"Mirenu\" si allarga in un altro bacino artificiale, il lago di \"Santa Lucia\".\nAbbondano le acque sorgive e i corsi d'acqua con un habitat favorevole ai boschi: oltre al leccio e al rovere, la quercia da sughero, il ginepro, l'ontano, il salice e l'agrifoglio. I boschi pi\u00f9 importanti sono quelli di \"Santa Barbara\", \"Sa Paule\", \"Monte Id\u00f2lo\", \"Saromonis\", \"Nuradulu\", le foreste \"Gambasuntas\" e altre aree del Gennargentu. Nel sottobosco abbondano il corbezzolo, l'erica, il cisto, il mirto, il timo, il lentisco, l'elicriso e vari tipi di pianta officinale come la digitalis, la genziana, ecc.\nOrigini del nome.\nLa prima parte del nome \u00e8 la traduzione in lingua italiana del toponimo sardo \"Bidda Manna\", derivato dal latino \"Villa Magna\", ossia villaggio grande, mentre Strisaili ricalca il sardo \"Tres Ailes\" (\"tre ovili\"). Secondo un'altra ipotesi, il nome Strisaili deriverebbe dal protosardo.\nStoria.\nAbitato sin dall'epoca prenuragica (presenza di domus de janas) e nuragica (presenza di alcuni nuraghi e di vari reperti).\nLa villa nel medioevo fece parte del giudicato di Cagliari, nella curatoria dell'Ogliastra, fino al 1258. Pass\u00f2 poi al giudicato di Gallura, quindi a Pisa, che conquist\u00f2 il villaggio e il territorio. Successivamente, quando gli aragonesi nel 1323 attuarono la spedizione in Sardegna per la conquista dell'Isola, la zona fu occupata da Berengario Carroz. Il borgo fu poi annesso nel 1363 alla contea di Quirra, feudo dei Carroz, istituita in quell'anno dal Re d'Aragona Pietro IV \"il Cerimonioso\". Nel 1603 la contea venne trasformata in marchesato, feudo prima dei Centelles e poi degli Osorio de la Cueva. Intorno al 1670 dopo la distruzione del villaggio di \"Onnis\" (ubicato presumibilmente nei pressi dell'attuale Cantoniera Pira e Onni) a seguito di una pestilenza, gli abitanti dell'antico paese chiesero rifugio presso le ville di Villagrande Strisaili e Fonni, i primi accolsero parte degli abitanti nei pressi dell'attuale Villanova Strisaili e gli altri invece li accolsero direttamente a Fonni. Intorno allo sfruttamento dei pascoli di \"Onnis\" nacque cos\u00ec una lotta sanguinosa tra Fonni e Villagrande che perdur\u00f2 per quasi due secoli; alla fine il Re di Sardegna assegn\u00f2 una parte di questi salti, quelli di Monte Novu, ai Fonnesi in enfiteusi perpetua nei confronti del comune di Villagrande Strisaili.\nIl paese fu riscattato agli ultimi feudatari nel 1839 con la soppressione del sistema feudale voluta da Carlo Alberto di Savoia. Secondo la giurisdizione ecclesiastica, Villagrande Strisaili appartiene alla diocesi di Lanusei.\nMonumenti e luoghi d'interesse.\nArchitetture religiose.\nL'edificio di culto pi\u00f9 importante \u00e8 la chiesa parrocchiale di San Gabriele. All'interno del paese \u00e8 presente anche una chiesa pi\u00f9 piccola la chiesa di santu Giaccu dove nella domenica delle palme si effettua una processione religiosa tra le due chiese per ricordare il trionfale Ingresso a Gerusalemme di Ges\u00f9, con i rami di palma che verranno benedetti nella suddetta chiesa. Nel bosco di Santa Barbara \u00e8 inoltre presente la chiesa di Santa Barbara in onore della suddetta santa.\nSiti archeologici.\nSono numerosi i reperti prenuragici e della civilt\u00e0 nuragica. Le testimonianze prenuragiche sono date da cinque \"domus de janas\" in perfetto stato di conservazione, da un \"menhir\" (Sa Preda'e s'Orcu). Dentro il grande bosco di Santa Barbara s'incontrano i resti di una tomba megalitica. Vi sono inoltre sette tombe dei giganti, diciassette esemplari di nuraghe e dieci villaggi nuragici. Nel sito nuragico di S'Arcu'e Forros si trovano un tempio a \"megaron\" e due templi a pozzo. La struttura dell'altare a \"megaron\" \u00e8 stata trasferita al museo di Nuoro che proceder\u00e0 con un rilascio di una copia per salvaguardare questo importante reperto dagli agenti atmosferci, ma purtroppo la copia non \u00e8 ancora stata trasferita nel sito archeologico, ad oggi \u00e8 presente un poster plastificato a grandezza naturale.\nLuoghi di interesse naturalistico.\nCascata di Sothai\nLa cascata di Sothai, composta da due salti, \u00e8 formata dal torrente Flumendosa che si riversa nel canyon del Bau Vigo. Per accedere alla cascata \u00e8 stato realizzato un sentiero dall'Ente foreste della Sardegna, che nel bel mezzo della vegetazione ci conduce ad un salto di 70 m circa con una larghezza alla base di 30. \u00c8 la penultima verticale di un magnifico canyon del Bau Vigo che partendo dai pressi del bosco di Santa Barbara si riversa nella centrale idroelettrica del 2\u00b0 salto del Flumendosa.\nBosco di Santa Barbara\nIl bosco di Santa Barbara ha un'estensione di circa 646 ha sul versante settentrionale del massiccio spartiacque che divide i paesi di Villagrande Strisaili ed Arzana. La linea di cresta che divide le cime di Monte Idolo, Sa Sarpa, Luas sono caratterizzati a est dai boschi naturali di leccio e la macchia foresta e a ovest da soprassuoli artificiali costituiti da pinete pure. Nel bosco \u00e8 presente la chiesa di Santa Barbara.\nSociet\u00e0.\nRecord mondiale della longevit\u00e0 maschile.\nIl paese detiene la maggior concentrazione al mondo di ultracentenari in proporzione alle nascite: dal secondo dopoguerra al 2011 il comune di Villagrande Strisaili ha infatti registrato 32 ultracentenari.\nLingue e dialetti.\nLa variante del sardo parlata a Villagrande Strisaili \u00e8 riconducibile alla limba de mesania. Il dialetto villagrandese risente delle parlate della Barbagia di ollolai e conserva alcuni caratteri tipici di questi dialetti (\"abba\", \"limba\", \"sambene\", \"caente\") 'petha') 'comente).'galu')'a tie')\"currere') 'soe') 'a bisomeo\").nessi') ma ha anche qualche influsso campidanese.\nE caratteristico il suono della \"th\" del dialetto di villagrande-/\u03b8/- (\"petha\", \"puthu\", \"pratha\", \"marthu\", \"pithu\"), 'brathos') 'burthos') 'cordha') 'abbardhente ') pronunciato con la lingua in mezzo ai denti, simile all'inglese \"thin\" e tipico dell'area nuorese. Nei verbi, la lettera finale del dialetto di villagrande finisce in -\"e\" e non in -\"i\" come in campidanese. (\"andae\", \"torraere\", \"niae\", \"timere\", \"intendere\", \"drom\u00ece\", \"isc\u00ecere\"). Come nel resto dell'alta Ogliastra e in gran parte del nuorese, nell'incontro tra due parole, la consonante \"s\" pu\u00f2 variare in \"r\": questo avviene con le lettere \"b\", \"d\", \"g\", \"l\", \"m\", \"n\", \"s\", \"v\". Esempio: \"ir maccos\" (anzich\u00e9 \"is maccos\"), \"ir guttones\" (anzich\u00e9 \"is guttones\"), \"ir bentos\" (anzich\u00e9 \"is bentos\"), \"cosar beccias\", \"cosingior noos\", ecc.\nAltre influssi logudoresi: \"inoe\" o \"inolle\" (\u2018qua\u2019, \"innoi\" in campidanese. e \"inoghe\" in logudorese); \"inue\" (dove, uguale al logudorese); \"gasi\" o \"gosi\" (\u2018cos\u00ec\u2019, \"aici\" in campidanese e \"gai\" o \"goi\" in logudorese); \"a tie\" (\"a tui\" in campidanese, \"a tibi\" in nuorese e \"a tie\" in logudorese); \"bujere\" (dal logudorese \"giughere\": \u2018avere\u2019, \u2018portare\u2019); pompiaere') alcuni numeri (\"duos\", \"tres(e)\", \"ses(e)\", \"sete\", \"otto\", \"noe\", ecc.); la negazione \"nono\" (\"nou\" in campidanese); \"ite\" (\"ita\" in campidanese).\nIl plurale \u00e8 lo stesso del sistema logudorese: \"manos\", \"porcos\", \"burriccos\", 'andaos') 'torraos') 'erisero') ecc. Anche la prima persona singolare \u00e8 uguale al logudorese (\"deo\", \"tui\", \"issu\"/\"a\", \"noso\", \"bos 'ateros\", \"issos\"). Il gerundio si forma in -\"ndo\": \"narando\", \"faendo\", \"iscindo\".torrando') 'bessindo'). Ecc!\nL'articolo plurale \u00e8 lo stesso del campidanese, \"is\", uguale sia per il maschile che per il femminile: \"is canes\", \"ir mendulas\". Altri influssi campidanesi: \"immoe\" (\"immoi\" in campidanese e \"como\" in logudorese). La formazione dei verbi nella prima persona plurale: \"andaus\", \"pensaus\"; alcuni numeri: \"cuatro\", \"cincu\", \"cattoixi\", \"cuindixi\"; la seconda persona singolare e plurale: \"tui\" e \"bosatros\" (\"tue\" e \"bois\" in logudorese); la particella \"nce\" (dal campidanese \"nci\", in logudorese \"nche\") e \"ddue\" (campidanese \"ddoi\" e logudorese \"bi\"); il suono -\"x\" (\"pujone\", \"magiu\", ecc.) al posto della -\"z\" logudorese (\"puzone\", \"mazu\", ecc.). Il verbo \u2018volere\u2019: \"bolere\" (dal campidanese \"boliri\"; logudorese: \"cherrere\").\nCome nel campidanese, le velari vengono perse, ma cambiano (\"deghe\"/\"dexi\" &gt; \"deje\"; \"rughe\"/\"ruxi\"&gt; \"ruje\").\nAltre particolarit\u00e0:\nUn caso che sembrerebbe unico in Sardegna: il verbo essere alla terza persona singolare diventa \"ist\" anzich\u00e9 \"est\" (esempi: \"issu iste\"; \"ir bellu meda\"). Spesso, la prima lettera del verbo essere alla terza persona singolare segue l'ultima lettera, se vocale, della parola la precede, esempio: \"\"e it'or'aste?\" (o abbreviazione in \"e it'or'\u00e0\")\" che sarebbe \"\"e ite ora est\"?\" (che ora \u00e8?).\nCultura.\nCucina.\nDa non dimenticare il prosciutto di maiale tipico del paese oltre al maialetto arrosto, la pecora arrosto e l'agnello arrosto.\nEconomia.\nL'economia, in principio, era a carattere prettamente pastorale, mentre oggi si estrinseca nel campo delle mini-imprese alimentari (panifici per la produzione del pane tipico pistocu, cantine vitivinicole, caseifici, salumifici, allevamenti), nella riforestazione, negli impieghi legati allo sfruttamento delle centrali idroelettriche dislocate nel bacino del Flumendosa e nel settore terziario, che si \u00e8 notevolmente sviluppato. La propensione locale all'allevamento, un tempo esercitata soprattutto con gli ovini, si sviluppa ora anche con l'allevamento dei suini, della gallina ovaiola e della quaglia. \u00c8 significativa anche la produzione della mela con metodi da agricoltura biologica. L'artigianato locale consiste nei lavori in legno, in ferro battuto ed in lavorazioni di coperte e tappeti tramite antichi telai.\nUn'altra voce sempre pi\u00f9 importante per l'economia locale \u00e8 il turismo, con strutture ricettive e percorsi organizzati.\nInfrastrutture e trasporti.\nStrade.\nNel territorio comunale vi passa la Strada statale 389 var.\nFerrovie.\nA sud del territorio comunale si sviluppa il tracciato della ferrovia Mandas-Arbatax dell'ARST, dal 1997 in uso per esclusivi fini turistici. Nonostante tale struttura non entri all'interno del proprio territorio il comune \u00e8 servito dalla stazione di Villagrande, posta ad otto chilometri a sud ovest dell'abitato e compresa nel vicino comune di Arzana: lo scalo \u00e8 utilizzato prevalentemente nel periodo tra aprile e ottobre, con un picco di attivit\u00e0 nei mesi estivi, in cui di norma \u00e8 impiegato quasi quotidianamente dai convogli del Trenino Verde.\nSport.\nCalcio.\nLa squadra di calcio della citt\u00e0 \u00e8 l'A.S.D. Polisportiva Villagrande 1965 che milita nel girone A sardo di 1\u00aa Categoria. \u00c8 nata nel 1965. I colori sociali sono il bianco ed il blu.\nLotta sarda \"sa strumpa\".\nA Villagrande \u00e8 attiva dal 1996 l'ASD Sa Strumpa, con lo scopo di valorizzare, praticare e divulgare \"sa strumpa\", l'antica forma di lotta sarda."}
{"id": "32990", "revid": "1766104", "url": "https://it.wikipedia.org/wiki?curid=32990", "title": "Matrice compagna", "text": "In algebra lineare, la matrice compagna del polinomio monico di grado \"n\":\n\u00e8 la matrice quadrata di ordine \"n\" avente formula_2 sulla prima sovradiagonale e i coefficienti di formula_3, cambiati di segno, sull'ultima riga:\nAlcuni autori chiamano matrice compagna la matrice trasposta della precedente, ovvero la matrice con formula_2 sulla prima sottodiagonale e i coefficienti di formula_3, cambiati di segno, sull'ultima colonna:\nPropriet\u00e0.\nNon tutte le matrici quadrate sono simili ad una matrice compagna, ma tutte sono simili ad una matrice blocchi diagonale di matrici compagne; queste ultime possono essere scelte in modo che i loro polinomi si dividano successivamente, quindi che siano univocamente determinate. Questa scrittura \u00e8 la forma canonica razionale di formula_30."}
{"id": "32991", "revid": "22416", "url": "https://it.wikipedia.org/wiki?curid=32991", "title": "Villanova Tulo", "text": "Villanova Tulo (\"Biddanoa 'e Tulu \" in sardo) \u00e8 un comune italiano di abitanti della provincia del Sud Sardegna, nella subregione del Sarcidano.\nGeografia fisica.\nTerritorio.\nVillanova Tulo ha un'altitudine media di circa 571 metri sul livello del mare, la parte pi\u00f9 bassa del paese \u00e8 550 m invece quella pi\u00f9 alta \u00e8 600 m. Il punto pi\u00f9 alto del territorio \u00e8 Perda Lobina 857 m s.l.m. e invece quello pi\u00f9 basso 276 m s.l.m.\nClima.\nVillanova Tulo gode di un clima tipico mediterraneo, durante l'inverno non \u00e8 raro vedere la neve durante dicembre, gennaio e febbraio.\nStoria.\nIl territorio di Villanova Tulo fu frequentato sin dal periodo nuragico.\nNel Medioevo, in epoca giudicale, Villanova e Tulo erano due ville distinte, appartenenti al Giudicato di Cagliari e comprese nella curatoria di Siurgus. Tra il 1365 e il 1409, a causa della guerra tra il Regno di Sardegna aragonese e il Regno di Arborea, Villanova Tulo assunse la fisionomia curatoriale arborense e infine pass\u00f2 sotto il dominio aragonese, in cui and\u00f2 via via decadendo. Il paese attuale si form\u00f2 verso la met\u00e0 del XIV secolo, quasi certamente per popolare il territorio delle antiche ville. Sotto gli aragonesi nel 1604 fu incorporato nella contea di Mandas, di cui erano titolari i Carroz. A questi succedettero i Maza, i Ladr\u00f3n - coi quali il feudo divenne nel 1614 ducato di Mandas - e gli Zu\u00f1iga. Infine dal 1777 il feudo pass\u00f2 ai Tellez Gir\u00f3n fino al suo riscatto avvenuto nel 1839 con la soppressione del sistema feudale. \nVillanova Tulo fece parte prima della Diocesi di D\u00f2lia, poi dal 1503 dell'Arcidiocesi di Cagliari a cui quella di Dolia \u00e8 stata accorpata.\nAi sensi della Legge Regionale n. 9 del 12 luglio 2001, che ha previsto l'istituzione delle nuove province sarde, il comune di Villanova Tulo, che era in provincia di Nuoro, avrebbe dovuto essere aggregato alla neonata provincia del Medio Campidano; con successiva Legge Regionale n. 10 del 13 ottobre 2003 si stabil\u00ec invece che passasse a quella di Cagliari, di cui fece parte fino alla successiva riforma del 2016.\nSimboli.\nLo stemma del comune di Villanova Tulo \u00e8 stato concesso con decreto del presidente della Repubblica del 9 ottobre 2007.\nSociet\u00e0.\nLingue e dialetti.\nLa variante del sardo parlata a Villanova Tulo \u00e8 il campidanese barbaricino meridionale.\nInfrastrutture e trasporti.\nFerrovie.\nA circa tre chilometri a sud del paese \u00e8 posta lungo il tracciato della ferrovia Mandas-Arbatax la stazione di Villanova Tulo, dal 1997 attiva esclusivamente a uso turistico nell'ambito del servizio Trenino Verde dell'ARST. Lo scalo viene quindi utilizzato soprattutto nel periodo estivo con una frequenza quasi giornaliera e nei mesi primaverili e autunnali con viaggi a calendario."}
{"id": "32994", "revid": "110157", "url": "https://it.wikipedia.org/wiki?curid=32994", "title": "Falconara Albanese", "text": "Falconara Albanese (\"Fallkunara\" in arb\u00ebresh\u00eb) \u00e8 un comune italiano di abitanti della provincia di Cosenza in Calabria.\nGeografia fisica.\nTerritorio.\nCaratteristico dal punto di vista paesaggistico, in quanto arroccato, \u00e8 il cosiddetto Castelluccio, raggiungibile a piedi tramite strette scalette, sul quale spicca la croce, visibile dal paese. Di notevole interesse e discreta meta turistica \u00e8 la frazione Torremezzo, posta sul litorale tirrenico, tra San Lucido e Fiumefreddo Bruzio.\nStoria.\nFalconara \u00e8 uno dei paesi arb\u00ebresh\u00eb della Calabria, l'unico che si affaccia sul Tirreno.\nPer la mancanza di documenti scritti non \u00e8 facile stabilire l'anno di fondazione di Falconara Albanese. Il Moscato nella sua \"Rivista Calabrese\" del XIX, dice che fu fondata da sette famiglie albanesi di religione ortodossa, giunte in Calabria nel 1487, che si fermarono dapprima a San Pietro, tra San Lucido e Fiumefreddo Bruzio, rimanendovi trent'anni. Sempre in base a queste notizie, Falconara Albanese fu fondata nel 1517, quando inizi\u00f2 la costruzione del rione Manesato, Curtina e la prima chiesa dedicata a San Atanasio. Compreso nella Baronia di Fiumefreddo, appartenne prima ai Sanseverino e poi ai Marchesi di Rende, che lo tennero fino al 1806. Assunse l'attuale nome nel 1803.\nFalconara Albanese \u00e8 \"arb\u00ebresh\u00eb\", ossia, appunto, \"italo-albanese\", e tale origine \u00e8 riscontrabile in tutto ci\u00f2 che \u00e8 tipico del paese, a partire dalla lingua parlata, dai nomi comuni delle persone, dalle doppie insegne bilingue per le strade e nei negozi, fino ad arrivare alle chiese che seguono il rito orientale dell'eparchia di Lungro.\nMonumenti e luoghi d'interesse.\nIl \"Castelluccio\" in localit\u00e0 \"Kurtina\" \u00e8 un gigantesco masso monolitico, alto circa 50 metri. \u00c8 l'attrattiva di Falconara Albanese, che pu\u00f2 essere raggiunto attraverso una gradinata a rampe. Poco pi\u00f9 sotto, sorge la chiesetta, dedicata alla Madonna dell'Assunta, con ampio sagrato. Notevole anche la chiesa della Madonna del Buon Consiglio la cui origine \u00e8 posta al XVI secolo e il cui nome \u00e8 legato al fortunoso esodo delle famiglie dell'Albania. Da visitare anche la chiesa dedicata a San Michele Arcangelo, costruita nel 1611 al centro del paese che conserva un portale di quel periodo.\nInfrastrutture e trasporti.\nIl comune \u00e8 interessato dalla strada Provinciale 38.\nCultura.\nSuggestiva \u00e8 la cerimonia delle \"Motr\u00ebmat\"nel periodo di Pasqua.\nLa seconda domenica di settembre si svolge la festa patronale della Madonna del Consiglio. La festa della Madonna Assunta, che si celebra il 15 agosto, \u00e8 particolarmente sentita dagli abitanti di Falconara Albanese.\nLingue e dialetti.\nA Falconara Albanese \u00e8 parlata la lingua arb\u00ebreshe, variante antica del dialetto tosco parlato nel sud dell'Albania.\nCostumi.\nI costumi tradizionali albanesi e le varie manifestazioni popolari del luogo si possono apprezzare nelle sagre e nelle manifestazioni di diverso genere, che hanno luogo nei diversi periodi dell'anno, ma soprattutto durante il mese di settembre per la festa patronale: la Madonna del Buon Consiglio.\nAmministrazione.\nDal 3 ottobre 2021 il sindaco di Falconara Albanese \u00e8 Francesco Alfredo Marcello Candreva, a capo della lista civica (Falconara nel Cuore)\nSport.\nCalcio.\nLa principale squadra di calcio della citt\u00e0 \u00e8 \"Falchi Rossi Falconara Calcio\" che milita nel girone B cosentino di 2\u00aa Categoria. I colori sociali sono: bianco e rosso."}
{"id": "32995", "revid": "123856913", "url": "https://it.wikipedia.org/wiki?curid=32995", "title": "Figline Vegliaturo", "text": "Figline Vegliaturo \u00e8 un comune italiano di abitanti della provincia di Cosenza in Calabria. \u00c8 posto a sud-est di Cosenza, dalla quale dista 14\u00a0km, e ha un territorio compreso tra 496 e 867 metri s.l.m.\nOrigini del nome.\nLa prima parte del nome deriverebbe da \"figulina\" che significa \"bottega del vasaio\"; la seconda parte del nome si riferisce al latino \"vigilatorium\", che vuol dire \"luogo per la guardia\".\nStoria.\nLuogo di nascita del filosofo, umanista e scrittore Aulo Giano Parrasio, fondatore nel 1511 dell'Accademia Cosentina, del bibliotecario, filosofo e vescovo Tommaso Aceti nonch\u00e9 del cantante Rocco Granata. Alcune delle scene del film Marina si rifanno all'ambiente figlinese.\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per l'arte del vimini, finalizzata alla realizzazione di cesti e l'arte del ferro battuto finalizzata alla costruzione di zappe e campanacci per gli animali da pascolo, infatti Figline Vegliaturo \u00e8 ben conosciuto nell'ambiente della pastorizia calabrese e dell'Italia tutta proprio grazie alla costruzione di questi importanti e preziosi oggetti per gli animali da pascolo. Per gli allevatori \u00e8 sintomo di vanto poter mettere al collo dei propri animali una campana di Figline. Questo perch\u00e9 le campane vengono catalogate dagli allevatori con campane di tipo industriale, non apprezzate dagli allevatori per forma, materiali, ma soprattutto suono e le campane di Figline Vegliaturo sono apprezzatissime dagli allevatori per forma materiali e soprattutto suono. La nota famiglia che da anni produce le campane per gli animali da pascolo \u00e8 la famiglia Greco"}
{"id": "32996", "revid": "110157", "url": "https://it.wikipedia.org/wiki?curid=32996", "title": "Firmo (Italia)", "text": "Firmo (\"Ferma\" in arb\u00ebreshe, \"F\u00ecrmu\" in calabrese) \u00e8 un comune italiano di abitanti della provincia di Cosenza in Calabria.\n\u00c8 situata sulla falda sud-est della catena appenninica che digrada verso il mar Ionio. Giace su un altopiano posto a 370 metri sul livello del mare e ha un'estensione territoriale di 11,7\u00a0km\u00b2.\n\u00c8 un centro delle comunit\u00e0 arb\u00ebresh della Calabria, che mantiene lingua, rito religioso, cultura, usi e costumi degli antenati.\nGeografia.\nFirmo sorge sulla sommit\u00e0 di una collina con posizione panoramica, sulla piana di Sibari, con alle spalle la Catena del Pollino e alla destra della media valle del torrente Tiro, a soli 6\u00a0km dallo svincolo autostradale omonimo e alla superstrada delle Terme di Sibari.\nStoria.\nPrima dell'arrivo degli Albanesi, il territorio dove oggi sorge Firmo era diviso in due parti: il casale di \"Firmo Soprano\"\u00a3 (arb. Ka Markasati), e il casale di \"Firmo Sottano\" (arb. Ka K\u00ebllogjeri). Dalla unione di entrambi i casali nacque \"Firmo\", cos\u00ec come lo conosciamo oggi. Nell\u2019attuale centro abitato si trova un arco che divideva il paese nei due casali. \nIl Casale di \"Firmo Sottano\" apparteneva ai padri Domenicani di Altomonte, in quanto avevano acquistato il terreno nel 1486 dal Re Ferdinando I di Napoli assieme all\u2019autorizzazione a costruire il detto casale, il quale fu subito popolato da Albanesi, come risulta dai registri dei padri Domenicani di Altomonte dello stesso anno.\nL'11 gennaio del 1503, nella sala capitolare del convento di S. Domenico di Altomonte, il priore, Domenico di Simari, alla presenza di altri nove religiosi concesse a una decina di Albanesi le capitolazioni riguardanti il loro insediamento. Al censimento di quell'anno risultano a \"Fermo\" nove pagliari e i seguenti nomi: V. Dimitri De lo Preite, Giorgio, Nicolao, Petro, Tommaso, Joanne (tutti dello stesso cognome), V. pro Nicolao Molla, Alexio Busa, Joanne Scotari, G. De lo Preite lo Grande, G. Arajello, P. Damiano, Gaspare Scotari, Ant: De Io Preite, Augustino Frega, Lazzaro De Corso Joanne e Giorgio di Petro, Mart: e Tom: de lo Preite.\nSe \"Firmo Sottano\" si mantenne costantemente sotto la giurisdizione dei Domenicani di Altomonte fino all\u2019eversione della feudalit\u00e0 del 1806, diverso fu il destino di \"Firmo Soprano\" che apparteneva alla contea di Altomonte e quindi alla famiglia Sanseverino di Bisignano. Nel 1502, Berardino Sanseverino, 3\u00ba principe di Bisignano e 9\u00ba conte d\u2019Altomonte dal 1495 al 1516, concesse la terra di \"Firmo Soprano\" al condottiero Alessio greco (anche Comite, \u2020 1508) di Costantinopoli per l'edificazione di un casale di Albanesi o di Greci con il pagamento di tre carlini, una gallina, due uova e una giornata di fatica per ogni fuoco come diritto di casalenaggio.\nAlessio Greco inizi\u00f2 a programmare un insediamento, ma, ancor prima di mettere in atto il progetto, rinunci\u00f2 all\u2019impresa.\nIl 14 marzo del 1508 ci fu la conferma del suffeudo di \"Firmo Soprano\" a Clara Comite, figlia del compianto \"Alexii Comiti Constantinopolitani\";\nDobbiamo aspettare il 1548 quando Cesare Greco, forse nipote di Alessio, avvalendosi delle concessioni firmate da suo nonno Alessio e dal principe di Bisignano nel 1502, inizi\u00f2 a costruire le prime case di \"Firmo Soprano\".\nSuccessivamente \"Firmo Soprano\" continu\u00f2 a vivere in una situazione di incertezza, passando da una mano all'altra: verso la fine del XVI troviamo Francesco Campilongo (o Campolongo) di Altomonte, barone di Lungro. In seguito, \"Firmo Soprano\" pass\u00f2 in propriet\u00e0 di Francesco Mazza (anche de Massa), poi di Lelio Salituro (anche Salituri), comandante d'armi e infine, per ragioni di matrimonio, a Giovanni Gramazeo, nella cui famiglia rimase fino all'eversione della feudalit\u00e0 nel 1806.\nL'ordinamento amministrativo disposto dai francesi per legge del 19 gennaio del 1807, un\u00ec i due casali che presero il nome di \"Firmo\" e ne fece un \"luogo\", ossia \"Universit\u00e0\", del cosiddetto Governo di Lungro. Il successivo riordino, per decreto del 4 maggio 1811, istitutivo dei Comuni e dei Circondari, incluse Firmo nella circoscrizione di Altomonte; disposizione poi mantenuta nel riordino dal Borbone con la legge del 1816.\nSociet\u00e0.\nLingue e dialetti.\nA Firmo, nonostante gli inserimenti della lingua italiana, si conserva ancora oggi l'uso della lingua arb\u00ebreshe (\"arb\u00ebrisht\"). La lingua albanese \u00e8 diversa dalla lingua oggi parlata in Albania, possiede termini pi\u00f9 arcaici, poich\u00e9 entrambe le lingue, specialmente quella d'Albania, hanno subito variazioni a contatto con culture differenti, anche se nella fonetica non esistono differenze sostanziali. La lingua arb\u00ebresh si \u00e8 tramandata soprattutto in forma orale, ma oggi esistono nuove strutture culturali che ne fruiscono e la diffondono anche in forma scritta.\nReligione.\nRito bizantino.\nFirmo ha mantenuto il rito della tradizione greco-bizantina, infatti appartiene all'Eparchia di Lungro degli Italo-Albanesi (1919). Il calendario liturgico differisce da quello romano avendo in s\u00e9 peculiarit\u00e0 e festeggiamenti della tradizione orientale. L'Epifania (Pifania), la Settimana Santa (\"Java e Madhe\"), la Pasqua (\"Pashk\u00ebt\"), il battesimo (\"pag\u00ebzim\") e il rito del matrimonio (\"martes\u00eb\") sono i tratti caratteristici e affascinanti del particolare rito ecclesiastico.\nTradizioni e folclore.\nCostume.\nIl Costume tradizionale rischia oggi di scomparire. Oggi sono solo indossati dalle donne molto anziane, e in occasione delle vallje. Vi sono differenti tipi di costume Arb\u00ebresh: quello di gala, quello ordinario, quello di lutto e quello delle ragazze in attesa di marito.\nIl costume di gala \u00e8 quello pi\u00f9 ricco, sia per i tessuti sia per la composizione. \u00c8 costituito infatti da 14 pezzi: due sottogonne (\"dy sutavesta\"); una camicia lunga (\"linja\"), dal collo ampio e ricamato (\"miletti\"); una gonna lunga e ampia, plissettata e bordata (\"Kamizolla)\", con applicazioni ricamate in oro bianco (\"galluni\"); un'altra gonna azzurra o verde, anch'essa plissettata e bordata in oro giallo, da raccogliere al braccio a forma di ventaglio (\"coha\"); un bolerino azzurro, intessuto con fili d'oro, formanti complicatissimi motivi floreali, e applicazioni d'oro sui bordi delle maniche e sul dietro (\"xhipuni\"); le calze bianche (\"kalluciet t'bardha\"); le scarpe bianche (\"k\u00ebpuct t'bardha\"); i boccoli di tela bianca per l'acconciatura (\"mi\u00e7et\"); una striscia di tessuto rigido decorato d'oro (\"keza\"); e infine un nastro di velluto nero, con un ciondolo (\"birlloku\"); una catenina d'oro (\"llaci\"); gli orecchini (\"riqint\u00eb\") e uno scialle rosso, ricamato con fili di seta gialla e nera (\"pani\").\nIl costume ordinario \u00e8, invece, meno sfarzoso. La bordatura della gonna \u00e8 verde piuttosto che d'oro, e il corpetto \u00e8 di panno nero, con decorazioni in corda bianca. Il costume di lutto porta una gonna di lana verde, con bordatura in oro giallo, sopra la gonna rossa. (\"Kandush)\" \u00e8 il costume proprio delle ragazze nubili. L'estrema semplicit\u00e0 di questo abito lo rende quasi brutto: camicia bianca senza decorazioni al collo, gonna nera e bolerino nero. \u00c8 quasi come se la ragazza in cerca di marito dovesse preservarsi dalla vista degli uomini, per cui l'abito non doveva renderla appetibile. Lo sfarzo, infatti, che a diversi gradi \u00e8 presente negli altri costumi, \u00e8 completamente assente in quello delle ragazze \"da marito\".\nIl vestito di lutto \u00e8 molto simile a quello ordinario tranne per alcuni componenti, quali sono il corpetto (\"xhipuni)\" ricamato di nero; la lunga camicia (\"linja\") senza il merletto ma con dei panni che servono per coprire l'ampia scollatura; e la gonna nera (\"Kamizolla e zez\"). Veniva vestito nei funerali e nel venerd\u00ec Santo.\nIl vestito maschile.\nIl vestito maschile \u00e8 andato perdendosi negli anni. Quasi carenti sono le testimonianze di questo vestito. L'unico costume maschile arrivato a noi \u00e8 quello che s'indossa alle vallje che \u00e8 composta da una camicia bianca (\"k\u00ebmish\u00eb t'bardh\u00eb\"). Un giacchino di raso o di velluto senza maniche (\"Xhipuni\"), il fazzoletto di raso rosso.\nFeste.\nIn occasione dei festeggiamenti a San Giuseppe \u00e8 consuetudine, la sera della vigilia, eregere enormi cataste di fascine in ogni rione e accese al rintocco della campana della chiesa principale. La prima domenica di maggio si festeggia Sant'Atanasio, patrono del paese. Si svolgono manifestazioni del folclore albanese con la partecipazione di gruppi provenienti dagli altri centri albanesi d'Italia e d'Albania, in costume tradizionale. \u00c8 consuetudine, durante la commemorazione dei defunti, distribuire in chiesa dopo la Messa il grano bollito (\"Kolira\").\nAmministrazione.\nGemellaggio.\n\u2022 Montceau-les-Mines, dal 2019"}
{"id": "32999", "revid": "1632387", "url": "https://it.wikipedia.org/wiki?curid=32999", "title": "Frascineto", "text": "Frascineto (\"Frasnita\" in arb\u00ebresh\u00eb) \u00e8 un comune italiano di abitanti della provincia di Cosenza in Calabria.\nComunit\u00e0 arb\u00ebresh\u00eb, cio\u00e8 italo-albanese, conserva ancora la lingua, la cultura e le tradizioni d'origine e le funzioni religiose in rito bizantino, soggette alla giurisdizione ecclesiale dell'eparchia di Lungro. Si stende, all'interno del parco nazionale del Pollino a 486 m s.l.m., su un'ampia pianura. Frazione di Frascineto \u00e8 Eianina (\"Pur\u00e7illi\"), separati da una breve distanza. L'antico toponimo Li Porticilli col tempo si \u00e8 mutato in Percile e infine in Porcile, fino a quando, verso la fine degli anni '30 dello scorso secolo ne fu richiesto il cambio e divent\u00f2 Eianina, in ricordo di Ioannina, antica localit\u00e0 della \u00c7am\u00ebria, abitata da popolazioni albanesi (arb\u00ebror\u00ebt). Gli abitanti continuano a dirsi pur\u00e7ilot\u00eb per tradizione e per affetto, legati al proprio passato che ha dato alla comunit\u00e0 e all'Arberia anche figure di spicco e negli ultimi tre decenni, e anche due periodici culturali.\nStoria.\nFrascineto si trova alla base delle pendici della Serra Dolcedorme, imponente massiccio del Parco Nazionale del Pollino, accostato dall'autostrada A2. Prima denominato \"Casale Novo\" o \"Casal San Pietro\", fu ripopolata da una colonia di profughi albanesi nel XV secolo, accolti dall'Abate del vetusto monastero greco di San Pietro, ai quali vennero assegnate terre dell'Abbazia stessa. Nel 1552 i due casali si fusero assumendo il nome di Frascineto. Da allora i suoi abitanti mantengono la loro identit\u00e0 etnica culturale, linguistica e religiosa. Gli abitanti di Frascineto/Frasnita hanno da sempre avuto rapporti con il vicino paese Eianina, frazione di Frascineto, altro antico centro di provenienza albanese, ed entrambi hanno simili costumanze linguistiche e religiose.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 67 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nFrazione di Frascineto \u00e8 Eianina (\"Pur\u00e7illi\"), importante centro di lingua e tradizione albanese in Calabria. Rilevante \u00e8 la Biblioteca di Pap\u00e0s Antonio Bellusci, sede della rivista Lidhja."}
{"id": "33000", "revid": "1543377", "url": "https://it.wikipedia.org/wiki?curid=33000", "title": "Fuscaldo", "text": "Fuscaldo \u00e8 un comune italiano di abitanti della provincia di Cosenza in Calabria.\nGeografia fisica.\nClima.\nClassificazione climatica: zona D, 1562 GR/G\nOrigini del nome.\nIl nome del paese deriverebbe dal latino \"fons calidus\", \"fonte calda\" (in riferimento alle fonti termali presenti in zona) oppure secondo altri deriverebbe dal nome medievale di persona \"Foscoaldus\".\nStoria.\nL'attuale territorio di Fuscaldo risulta popolato fin da epoche remote. Probabilmente, la collina dove sorge il centro storico, gi\u00e0 difesa per natura, funse da punto di riferimento della popolazione fin dalla guerra greco-gotica (535-553). Durante la dominazione longobarda (VI sec - IX sec), il vertice della collina di Fuscaldo, oltre che rifugio sicuro, era ideale per controllare a vista la valle del Vardaro (torrente che scorre a nord di Fuscaldo), una delle principali vie di comunicazione fra la costa e l'entroterra, in uso almeno dall'et\u00e0 romana.\nIl territorio di Fuscaldo fu dominio bizantino e sottoposto alle incursioni saracene. Nel 1110,vengono citati per la prima volta Sica e Umfredo di Bohon, rispettivamente moglie e figlio del defunto Roberto, primo signore del luogo di cui si abbia notizia. In seguito, si susseguirono molti feudatari al governo di Fuscaldo, fino a quando, nel 1496, ebbe inizio la dinastia degli Spinelli, che dur\u00f2, quasi ininterrottamente, fino all'eversione della feudalit\u00e0, 1806.\nMonumenti e luoghi d'interesse.\nArchitetture religiose.\nLa Chiesa Matrice.\nNon si ha notizia della sua fondazione; \u00e8 certo per\u00f2 che essa esisteva gi\u00e0 nel 1166, perch\u00e9 il 5 giugno di quell'anno, Riccardo Arcivescovo di Cosenza, ne consacr\u00f2 l'altare maggiore in onore di S. Giacomo Maggiore Apostolo, collocandovi le reliquie dei S.S. Martiri Stefano papa, Viatore, Senatore e Cassiodoro. Tanto, infatti, attesta la lapide murata nella parete di fronte della navata destra accanto alla porta della sacrestia. \u00c8 certo anche che la Chiesa fu fondata dall'Universit\u00e0 di Fuscaldo, a cui spese fu sempre riparata fino all'anno 1749. La Chiesa ebbe in principio forma gotica e racchiudeva varie cappelle di patronato privato. Di queste per\u00f2 alcune non ebbero mai, per la strettezza del luogo, altare proprio, ecco perch\u00e9 i padroni si limitarono a far dipingere sulle pareti delle navate i Santi titolari, e ad amministrare ed erogare le rendite stabilite per la celebrazione delle messe. Vi sono affreschi e dipinti, che adornano le cappelle, del maestro Genesio Gualtieri da Mormanno, e di G.Battista Santoro. Nel 1984, il maestro falegname Francesco (detto \"Ciccio\") Trifilio, ne progetta e realizza altare e leggio.\nBeata Vergine del Soccorso.\nLa chiesetta \u00e8 sita nella frazione di Pesco. \u00c8 ha due navate una centrale, principale ed una secondaria. Ricorre il 5 agosto la festa di tale Madre Vergine Patrona della frazione con una processione che si snoda nel tardo pomeriggio lungo tutta la frazione, caratterizzata, dal portare a spalla la statua della Madonna per le vie di Pesco. Grande interesse e fervore suscitano i preparativi di tale Festa che iniziano con la Novena dedicata alla Madonna che si svolge sempre in tale Chiesetta. Sulla facciata esterna della chiesa, che si trova presso la contrada Pesco, c'\u00e8 una lapide con su inciso: \"Santa Maria succurre miseris dalle misere nostre - tu sollevar ci puoi - soccorri i figli tuoi, o Madre di piet\u00e0. A spesa e devozione del molto R.do D. Vincenzo Parroco Martini Anno del Signore 1860\". Il campanile \u00e8 posto sulla fiancata sinistra della chiesa e consta di due campane. \u00c8 immersa nel verde di una ridente campagna, ed \u00e8 l'unica del luogo.\nSan Giuseppe.\nLa Chiesa \u00e8 posta in via Garibaldi. Risale probabilmente al 1700 ma precedentemente era adibita a cimitero. L'altare maggiore \u00e8 dedicato a \" Nostra Donna del Suffragio\" rappresentata nella tela dal Pascaletti. La chiesa era precedentemente chiamata \" Anime del Purgatorio\".\nSan Giovanni Nuovo.\nOratorio del 1700, abitato dagli Agostiniani. La fabbrica, voluta dal Marchese Spinelli dell'epoca, era stata iniziata per accogliere un convento di monache. \u00c8 posta in Via Roma, di fronte alla chiesetta privata di S.Sebastiano. La chiesa \u00e8 a una navata; il campanile \u00e8 a due campane. Sul lato destro dell'entrata principale della chiesa \u00e8 collocato un resto di affusto di colonna crociata medievale.\nImmacolata.\nLa chiesa, a navata unica, posta in via Chiesa Matrice, \u00e8 impreziosita da un campanile alto circa 35 metri, costruito da scalpellini fuscaldesi, ed \u00e8 caratterizzato da dodici colonne in tufo scanalato con capitelli corinzi, tre per ogni angolo. Interno, in stile barocco, decorato a stucco, \u00e8 abbellito da un ciclo di tele mariane realizzate del maestro Giacomo Cestaro. Il quadro posto sull'altare maggiore e raffigurante l'Immacolata, \u00e8 opera del pittore Giuseppe Pascaletti da Fiumefreddo, che lo realizz\u00f2 nel 1748. Il sacro edificio fu, probabilmente, edificato dall'Arciconfraternita dell'Immacolata nel 1633, mentre agli inizi del Settecento fu sottoposto ad un intervento radicale dell'architetto Roglianese Nicol\u00f2 Ricciullo. Il campanile fu, per\u00f2, costruito successivamente.\nChiesa di Santa Maria del Rosario (Fuscaldo Marina).\nLa chiesa si trova ad angolo tra via Maggiore Vaccari e via Tenente Rubens Iannuzzi. La sua inaugurazione risale al 25.11.1907 per opera del Parroco don Paolo Vairo. Il suo nome \u00e8 stato cambiato precedentemente era \"Regina e Sacratissimi Rosarii\", per opera del parroco Don Franco Castagnaro. Nella chiesa sono visibili due opere del pittore Antonio Bert\u00e9, una pala d'altare realizzata nel 1973, ora posta a destra della navata, e un grande dipinto, \"L'Ultima Cena\" realizzata nel 1981 e esposta in tutta Italia con il ciclo della \"Morte di Pietra\" tra cui Palazzo Reale di Caserta e a Palermo al Teatro Massimo, giunta nel 1983 e posto a sinistra della navata.\nInoltre, una bellissima Via Crucis, a basso rilievo, donata alla chiesa dallo Storico dell'Arte Mibac Francesco Sam\u00e0, adorna le pareti del sacro edificio, opera dello scultore romano Alberto Ricci, che la realizz\u00f2 nel 1980.\nSanta Lucia (San Pietro).\nLa chiesetta \u00e8 privata, eredi Jannuzzi Poci Giuseppe; vi \u00e8 una lapide sull'altare. Antonio Poci nel 1890 incominci\u00f2 la restaurazione di questo pio luogo. La vedova Rosa Giunti nel 1893 comp\u00ec l'opera restauratrice\".La chiesa \u00e8 a una navata.\nSan Michele Arcangelo (Cariglio).\nPrecedentemente il nome della chiesa era San Giovanni Evangelista, posta nella piazza di Cariglio. \u00c8 stata fondata nel 1735. Nel 1952 prende il nome attuale con un decreto presidenziale, rifondata ad ente parrocchiale nel 1986. \u00c8 a due navate ed ha un campanile con due campane.\nNel 1982 \u00e8 stata donata all'ente parrocchiale da Alfonso, Nicola e Luigi Vaccari.\nSanta Maria della Stella (Scarcelli).\nSi trova sulla strada per Paola e fu edificata per mezzo delle elemosine di alcuni fedeli. \u00c8 situata nella piazza di Scarcelli; ha tre navate, con campanile sulla fiancata destra accessibile dal di dentro della chiesa. Vi \u00e8 custodito un quadro rappresentante la Madonna della Stella di Genesio Gualtieri di Mormanno. Le statue, poste sulla facciata della chiesa, sono opera di scalpellini fuscaldesi.\nSport.\nL'U.S. Fuscaldo \u00e8 documentata in un'immagine del 1932, quando il 5 agosto di quell'anno sconfisse il Cetraro per 5-0. Attualmente, la squadra di calcio principale della citt\u00e0 \u00e8 la A.S.D. Fuscaldo Calcio 1973, che nel 2016-2017 militer\u00e0 nel Campionato di Seconda Categoria. La Bussola calcio a 5 \u00e8 la squadra di calcio a 5 che partecipa al campionato di Serie C2. Il Club Scarcelli 1988 partecipa al campionato di calcio a 5 di serie D, gioca le proprie partite casalinghe presso il campetto \"A Casa Vecchia\" sito in contrada Ferrari. Esiste inoltre una squadra di pallavolo maschile e femminile denominata \"New Volley Fuscaldo\", che milita in prima categoria con entrambe le formazioni, disputando le partite casalinghe nella palestra della scuola media in Scarcelli."}
{"id": "33002", "revid": "123196364", "url": "https://it.wikipedia.org/wiki?curid=33002", "title": "Grisolia", "text": "Grisolia (\"Gr\u00ecsulia\" in calabrese), \u00e8 un comune italiano di abitanti della provincia di Cosenza, facente parte del Parco nazionale del Pollino. Inoltre, il comune si affaccia sulla costa tirrenica dell'alto Tirreno della Calabria.\nGeografia fisica.\nCuriosa \u00e8 la sua posizione geografica, infatti \u00e8 arroccato su un colle ed \u00e8 separato dal vicino abitato di Maier\u00e0 da un burrone (i due paesi distano solo 900 metri in linea d'aria).\nBen noto centro balneare, Grisolia si trova al centro della Riviera dei Cedri con la sua felice posizione a 465 metri di altitudine. Inoltre fa parte del Parco nazionale del Pollino per oltre 33.300 ettari, dove, a 1905 metri s.l.m., si trova il versante occidentale del Monte La Mula, la quota pi\u00f9 alta raggiunta da un comune italiano con sbocco al mare.\n\u00c8 un'area ad alta biodiversit\u00e0 dove i castagni secolari (\"castagno del ramarro\") ne sono i simboli. La presenza del \"capriolo autoctono\" e del lupo appenninico, sono i caratteristici simboli faunistici del territorio montano; sui costoni del La Mula, il Pino Loricato, simbolo del Pollino, ne impreziosisce la biodiversit\u00e0. Inoltre in Localit\u00e0 Pantanelli \u00e8 presente un'area attrezzata e una sorgente.\nIl territorio comunale risulta essere molto eterogeneo, estendendosi dal Litorale sul Mar Tirreno, dove \u00e8 posta la frazione Acchio, al versante occidentale del Monte La Mula, posto alla quota di 1905 metri sul livello del mare.\nIl paese presenta tre nuclei abitativi: la zona nuova o lido a ridosso del mare, la zona intermedia presso la stazione ferroviaria o zona marina ed il nucleo del centro storico.\nStoria.\nCentro di origine medioevale, il cui nome, secondo alcuni studiosi potrebbe essere derivato dal greco \"Chrousolea\" o dal latino \"Chrisena\", che in entrambi i casi significa oro. Non \u00e8 bene certo se si riferisce alla particolare fertilit\u00e0 delle sue terre o se invece veramente c'era la presenza di miniere d'oro.\nMonumenti e luoghi d'interesse.\nIl centro storico.\nL'interno di Grisolia \u00e8 un intrico di vicoli, scale, archi e supporti. I vicoli sono innumerevoli e diversi tra loro per lunghezza e larghezza. Una caratteristica dell'architettura del centro storico e il supporto, in dialetto \"lo spuortu\", tratti coperti dove le case sono una addossata all'altra. Particolarmente diffusa nelle costruzioni, \u00e8 la pietra di Grisolia. Molto usati nella copertura dei tetti sono i coppi d'argilla, in dialetto \"ceramili\". Questo motivo appare cos\u00ec diffuso tanto da potersi considerare ricorrente nell'edilizia grisoliota. Questi ultimi formano con l'attaccatura al muro una smerlatura di singolare effetto. Le mura sono lasciate grezze e non intonacate.\nI palazzi si distinguono per mole, stile ed et\u00e0. Tra di essi spiccano il Palazzo Ducale, che risale al XV secolo, oggi di propriet\u00e0 comunale; Il Palazzo \"de Patto\" in zona castello e il Palazzo Tosto sopra lo \"spuorto di Via Sotto le Mura\". Nelle strade confluiscono i vicoli, \"vanelle\", una volta quasi tutti predisposti a gradinate di pietra, oggi, pavimenti in porfido con elementi decorativi e ciottoli di fiume.\nNella parte alta dell'abitato vi \u00e8 il Santuario di San Rocco da Montpellier meta di pellegrinaggio soprattutto nel mese di agosto, \u00e8 intitolato alla Madonna delle Grazie; a cui si pu\u00f2 arrivare tramite lo \"spuortu di Via Chiesa\".\nAree naturali.\nDa Via Panoramica si pu\u00f2 ammirare tutta la Riviera dei Cedri e tutto il Golfo di Policastro fino a Capo Palinuro.\nSociet\u00e0.\nEvoluzione demografica.\nLa popolazione \u00e8 stata fino agli anni sessanta/settanta di circa 3500 abitanti. In questo periodo infatti la maggior parte di essa si trasferisce al nord; a Taino; dove oggi ne risiede ancora buona parte.\nTradizioni e folclore.\nLa festa di San Rocco.\nGrisolia \u00e8 ricca di tradizioni che si tramandano di generazione in generazione. La pi\u00f9 importante \u00e8 la processione di San Rocco di Montpellier, la cui ricorrenza \u00e8 il 16 agosto. Oltre alla rituale banda, molte donne, spesso a piedi nudi, seguono il santo in doppia fila portando sulla testa le famose \"caggie\" (strutture di legno, in cui vengono infilate tante candele, adorne di fiori variopinti e nastri). Sono ex-voto che vengono offerti al santo taumaturgo. Durante la processione che si svolge il 15 ed il 16 agosto, le strade ed i balconi si abbelliscono con nastri colorati, coperte con l'effigie del santo, fiori e candele. Al passaggio della statua del santo vengono lanciati dalle finestre petali profumati. Le donne con le \"caggie\" in testa cantano canzoni di devozione a San Rocco.\nIl culto del Santo si \u00e8 consolidato presumibilmente intorno ai secoli XVI-XVII in seguito a pestilenza.\nCultura.\nIstruzione.\nMuseo civico etnografico.\nIl museo nasce grazie alla volont\u00e0 e dal lavoro dell'associazione \"Italo Muti\", che dopo una meticolosa e lunga opera di patrimonializzazione, espone nel 1991 una prima raccolta di oggetti della civilt\u00e0 agropastorale grisoliota. La raccolta sar\u00e0 in seguito donata al comune e verr\u00e0 istituito il Museo Civico Etnografico di cui la stessa diventer\u00e0 a tutti gli effetti collezione permanente.\nInfrastrutture e trasporti.\nDall'A2 Autostrada Salerno-Reggio Calabria si pu\u00f2 raggiungere Grisolia uscendo allo svincolo di Lagonegro Nord e percorrendo la superstrada della valle del fiume Noce (SS 585) fino alla superstrada SS 18 Tirrena inferiore. Dopo circa 20\u00a0km si arriva al paese uscendo agli svincoli di Santa Maria del Cedro, Grisolia e Cirella-Diamante. Grisolia \u00e8 attraversata dalla Strada statale 18 Tirrena Inferiore e nella zona dello scalo \u00e8 presente la Stazione ferroviaria Grisolia-Santa Maria, che offre pochi collegamenti diretti sulla tratta Sapri - Paola della linea Battipaglia - Reggio Calabria.\nAmministrazione.\nNel 1811, diventato comune, comprendeva la frazione Cipollina, oggi parte integrante del comune di Santa Maria del Cedro, che si stacc\u00f2 nel 1948 (fino a questa data la cittadina \u00e8 stata segnata sotto il nome di Grisolia-Cipollina)."}
{"id": "33004", "revid": "1660966", "url": "https://it.wikipedia.org/wiki?curid=33004", "title": "Lago (Italia)", "text": "Lago (\"U' Vacu\" in dialetto laghitano) \u00e8 un comune italiano di abitanti della provincia di Cosenza in Calabria.\nStoria.\nSimboli.\nLo stemma \u00e8 cos\u00ec descritto dallo Statuto Comunale:\nGeografia antropica.\nFrazioni.\nAria di Lupi, Cafosa, Chiorio, Fellito, Fontanella, Greci, Laghitello, Margi, Palomandro, Paragieri, Pignanese, Piscopie, Ponticelli, Rovettari, Sangineto, Scavolio, Terrati (fino al 1927 comune autonomo), Vasci, Versaggi, Zaccanelle.\nAmministrazione.\n\u00c8 gemellata con una cittadina degli Stati Uniti, Salida"}
{"id": "33007", "revid": "110157", "url": "https://it.wikipedia.org/wiki?curid=33007", "title": "Lappano", "text": "Lappano (\"App\u00e0no\" in greco bizantino) \u00e8 un comune italiano di 895 abitanti della provincia di Cosenza in Calabria. Situato alle pendici della Sila, nei pressi del monte Santo Janni, dista solo 12\u00a0km dal centro abitato di Cosenza. Il territorio comunale va dai 196 ai 1488 metri di altitudine.\nStoria.\nUna recente elaborazione degli studi sulla toponomastica del territorio di Lappano e la scoperta di alcuni frammenti epigrafici nello stesso territorio hanno fatto arretrare quanto meno in epoca romana il primitivo insediamento di questo paese pre-silano.\nTale ipotesi sembra doversi estendere anche a territori vicini; si fa, infatti, sempre pi\u00f9 forte fra gli storici la convinzione di non poter condividere la rigidit\u00e0 temporale della tradizione erudita calabrese del XVI e del XVII secolo, secondo cui i casali di Cosenza sarebbero stati fondati nel IX secolo dai cosentini per cercare una difesa sulle colline dalle invasioni saracene.\n\u00c8 stata scartata l'origine botanica del nome Lappano (da \u201clappa\u201d, pianta selvatica le cui foglie presentano delle terminazioni uncinate), perch\u00e9 il fitotoponimo avrebbe dovuto essere Lappeto o Lappato. Improbabile \u00e8 pure un'origine greca del nome (come personale o anche come cosa), per la marcata romanizzazione del territorio cosentino sia a livello linguistico sia a livello toponomastico.\nConsiderato che i toponimi in \u2013ano, indicanti in latino relazione o appartenenza, derivano generalmente da nomi e cognomi romani in \u2013ius, si mette da parte anche Appianus, perch\u00e9 non supportato dal predetto suffisso. L'ipotesi pi\u00f9 verosimile \u00e8 che Lappano all'origine fosse un fundus o praedium appartenente a un L.(ucius) Appius \u2013 da cui Lappianum-Lappanum \u2013 o, pi\u00f9 probabilmente, a un Appius \u2013 rapportabile anche al toponimo asufissato Appio, esistente nel Medioevo in Val di Crati \u2013, il cui possesso diventa prima Appianum e successivamente, con la comparsa nel medioevo dell'articolo, lo Appiano-lo Appano-l'Appano-Lappano.\nL'origine latina di Lappano sembra d'altra parte confermata da molteplici elementi che dimostrano la presenza di un insediamento romano in epoca antica. Si pensi soprattutto a reperti di quell'epoca presenti nel paese, come l'epigrafe scolpita su un tufo individuato nelle adiacenze della chiesa dell'Assunta nella frazione Altavilla. L'epigrafe, in cui si legge con chiarezza \u00abhoc conditum est\u00bb, potrebbe risalire all'et\u00e0 imperiale (II secolo d.C.).\nLe fonti sull'alto Medioevo, gi\u00e0 molto avare per le citt\u00e0 pi\u00f9 importanti e per tutta la Calabria, tacciono addirittura per questo paese. Le prime cedole della tassazione angioina, finalmente, ci restituiscono il primitivo insediamento inserito giuridicamente nel Giustiziariato di Val di Crati, che aveva capoluogo a Cosenza. Sulla base della tassa pagata dalla nostra comunit\u00e0 e di quella imposta a ciascun abitante del regno, si calcola per Lappano a quell'epoca una popolazione di 1326 abitanti. Un paese di media consistenza, non un villaggio dunque, considerando la densit\u00e0 abitativa molto bassa del periodo. Anche indagando nel campo religioso, l'idea che ci si fa non \u00e8 di un centro modestissimo, se si prendono in esame i documenti relativi alle \u201cdecime\u201d del quattordicesimo secolo, da cui si evince che a Lappano \u00abclerici sunt 13\u00bb. A partire dai dati della tassazione angioina del 1275 i picchi massimi di popolazione si sono avuti nel 1595 con 271 fuochi (circa 1355 abitanti) e nel 1911, quando si sono contate nel territorio comunale 1527 persone. Le variazioni demografiche nei secoli non furono mai rilevanti, se non in coincidenza di grosse calamit\u00e0 naturali. Un notevole calo di abitanti si ebbe nel corso del 1656, quando anche Lappano fu interessata dalla terribile peste \u2013 l'evento fu particolarmente gravoso per Motta di Rovito \u2013, che infest\u00f2 tutto il Regno di Napoli. Notevoli decimazioni della popolazione si ebbero soprattutto in occasione di terremoti disastrosi. Il 27 marzo del 1638 crollarono buona parte delle case sia di Lappano sia di Altavilla, che poi fu completamente distrutta dal sisma del 1783. Abbastanza rovinosi furono pure i terremoti del 1854 e del 1870, a causa dei quali si dovette intervenire in entrambi i centri con importanti lavori di restauro delle chiese parrocchiali, notevolmente danneggiate. Anche il sisma del 1905 colp\u00ec gravemente Lappano e la sua frazione.\nIn epoca di dominazione angioina, fra le 21 baglive dipendenti da Cosenza, se ne annoverava una costituita da due unit\u00e0 abitative: il casale di Lappano e la motta di Corno (l'attuale Altavilla). Uniti giuridicamente nella bagliva, i due insediamenti avevano autonomia amministrativa ed anche ecclesiastica, essendo ciascuno provvisto di sede parrocchiale. La bagliva fu alternativamente denominata Lappano, poi Lappano e Corno, quindi solo Corno e, infine, ancora Lappano. La motta di Corno fu naturalmente dotata di un castello, di cui attualmente si possono osservare i ruderi in localit\u00e0 Altavilla. L'ipotesi dell'origine normanna del medesimo castello, avanzata proprio in virt\u00f9 del predetto toponimo, sembra oggi poter essere messa in discussione.\nCome tutti gli altri cosiddetti \u201ccasali di Cosenza\u201d, Lappano e Corno erano denominati \u201ccasali regi\u201d, cio\u00e8 dipendenti solo dal potere del Sovrano e in nessun tempo soggetti a baronia. A pi\u00f9 riprese, nel 1596 e nel 1631, avevano resistito insieme con gli altri casali per non perdere il privilegio di appartenere al regio demanio, pagando ingenti somme di riscatto. Nel 1644, per\u00f2, per esigenze erariali sempre pi\u00f9 pressanti, la Corona non disdegnava di vendere al Granduca di Toscana i casali \u2013 compresi Lappano e Corno \u2013, che riuscivano a liberarsi del giogo feudale solo tre anni pi\u00f9 tardi con la rivolta di Celico.\nAccanto al privilegio generale di essere bagliva libera, Lappano ne pu\u00f2 annoverare altri parziali elargiti sul piano fiscale da alcuni sovrani. La Regina Giovanna all'inizio del XV secolo aveva concesso alla comunit\u00e0 lappanese l'esonero di un'oncia per ogni colletta; tale concessione veniva ribadita da Alfonso il Magnanimo. Nonostante l'avversa resistenza del Tesoriere provinciale, dietro accorata supplica della popolazione fatta direttamente al sovrano, la bagliva di Lappano si vedeva confermare il privilegio anche da Ferdinando primo d'Aragona il 25 settembre 1464.\nL'antico sigillo della bagliva si pu\u00f2 ricavare dai dispacci del fondo \u201cVoci di vettovaglie di Calabria Citra\u201d, conservati nell'Archivio di Stato di Napoli. La forma ovale dello stesso suggerisce di collocarne la nascita tra il XVI e il XVII secolo, quando sia l'arte rinascimentale che quella barocca ripresero tale forma dall'antichit\u00e0. Esso presenta un bordo in cui compare la scritta \u00abs. unitatis Lappani\u00bb, che sta per sigillum universitatis Lappani. Nel corpo del sigillo \u00e8 raffigurata una croce (che rappresenta, oltre che la fede del popolo, un segno del potere spirituale misto a quello civile e politico), accompagnata ai lati del braccio verticale da due coppie di linee ondulate con al centro due elementi circolari (probabilmente indicanti i due casali che formavano la bagliva).\nDurante la dominazione spagnola, nei secoli XVI e XVII, alle gravi difficolt\u00e0 economiche della maggior parte della popolazione, sempre in bal\u00eca delle avversit\u00e0 naturali e dell'esosit\u00e0 fiscale praticata dalla corte vicereale, faceva riscontro l'eccessiva agiatezza di pochi gruppi familiari che detenevano il potere politico ed economico: si ricordano ad Altavilla i Malizia e i Greco, a Lappano i Guarano e i Percacciante. Fra le famiglie che emersero tra la fine del XVII e gli inizi del XVIII secolo, quando altre uscivano di scena o per errate scelte familiari o per trasferimento di residenza, furono, a Lappano, i Marra e gli Orsimarsi, del cui splendore i rispettivi palazzi sono ancora oggi efficaci testimoni.\nProprio alla famiglia Marra appartenevano due personaggi che illustrarono Lappano nel XVII secolo. Giorgio Marra, avuti a Lappano i nobili natali e l\u00ec trascorsa la sua fanciullezza, si dedic\u00f2 agli studi universitari lontano dalla sua terra, conseguendo il titolo di \u00abutriusque iuris doctor\u00bb; visse non poco tempo a Roma, diventando profondo conoscitore della lingua volgare del Lazio. Quando Alfonso Morelli fu creato arcivescovo di Cosenza, torn\u00f2 in patria col grado di Teologo di quel Prelato, che gli confer\u00ec tre canonicati successivi nella cattedrale. Fra i suoi lavori messi a stampa, meritano particolare menzione due drammi: \u201cSancti Georgii Martyrium\u201d, pubblicato presso Giovan Battista Robletto in Roma nel 1650, e \u201cMartyris triumphus\u201d, stampato da Ignazio Lazzari in Roma nel 1661.\nMichele Marra fu operoso e zelante segretario del Principe di Girifalco. Amante della poesia ed egli stesso poeta, tradusse dallo spagnolo l'opera comica di don Pedro Calderon de La Barca intitolata \u201ccon chi vengo vengo\u201d, che pubblic\u00f2 in Napoli presso Novello De Bonis, nel 1665.\nLappano non rimase estranea alle vicende che fecero seguito alla rivoluzione francese e gi\u00e0 nel 1799 diversi suoi cittadini parteciparono alla rivolta antiborbonica che dalla capitale Napoli si estese a tutto il Regno, subendo poi la spietata vendetta del partito sanfedista. Successivamente soffr\u00ec conseguenze di una certa portata durante l'occupazione francese dal 1806 al 1809. Pat\u00ec, infatti, non pochi danni nel corso del 1806, quando divamp\u00f2 la guerra civile fra sostenitori e oppositori delle truppe napoleoniche. La quiete era continuamente funestata da agguati, rappresaglie e incendi dolosi, a causa dei quali and\u00f2 distrutto un importante archivio notarile lappanese. Il nuovo ordinamento amministrativo disposto dai transalpini con legge del 19 gennaio 1807 costituiva Lappano ed Altavilla Luoghi nel Governo di Celico. Il decreto del 4 maggio 1811, istitutivo dei comuni e dei circondari, creava nel circondario di Celico il comune di Lappano, con annesse le frazioni di Altavilla, Zumpano, Motticella e Rovella. Ritornati al potere, i Borboni mantennero in vita l'ordinamento amministrativo creato dai francesi, ma, nel riformarlo, promossero comune Zumpano al posto di Lappano, che diventava frazione insieme alle altre tre. Le difficolt\u00e0 organizzative e le insistenti pressioni della popolazione spingevano i governanti a prescrivere con decreto del 14 luglio 1834 la \u00absegregazione\u00bb da Zumpano di Lappano e Altavilla, formando un'unit\u00e0 comunale sotto il nome di Lappano. Il lungo e sofferto passaggio dal vecchio ordinamento feudale a quello moderno istituito dai francesi vedeva nascere dall'antica bagliva un moderno comune, che avrebbe festeggiato la riconquistata condizione di comunit\u00e0 libera il primo gennaio 1835. A partire da tale data, il primo sindaco fu Giuseppe Orsimarsi, che govern\u00f2 il Comune di Lappano fino al 1838.\nLappano diede un notevole contributo negli avvenimenti che prepararono l'unit\u00e0 d'Italia. Michele Marra di Lappano centro, Natale de Santis e Luigi Imbrogno di Altavilla furono valorosi patrioti e presero parte con passione ai fatti risorgimentali dal 1844 al 1860.\nGiovanni Orsimarsi fu operoso patriota liberale e anch'egli partecip\u00f2 al Risorgimento italiano negli anni che vanno dal 1844 al 1860. Consigliere e deputato provinciale dall'unit\u00e0 d'Italia fino alla sua morte, consigliere provinciale scolastico, presidente per pi\u00f9 anni delle Opere Pie di Cosenza, presidente dell'ospizio dei trovatelli nella stessa citt\u00e0, cavaliere della Corona d'Italia, ademp\u00ec con zelo ai suoi uffici, schierandosi sempre dalla parte dei pi\u00f9 deboli e dei pi\u00f9 bisognosi. Cess\u00f2 di vivere a Cosenza negli anni settanta del 1800.\nSimboli.\nStemma.\nL'insegna che viene adottata come gonfalone del Comune di Lappano \u00e8 stata realizzata operando una scelta discrezionale entro un certo numero di \u00absommari schizzi\u00bb suggeriti dall'Ufficio Araldico della Presidenza del Consiglio dei Ministri, che ha provveduto ad abbinare ad alcuni simboli di base storica altri elementi gi\u00e0 adottati per tutti i paesi italiani.\nGonfalone.\nIl drappo, di colore rosso, si presenta, dunque, come per gli altri comuni, di forma rettangolare, sfrangiato al bordo inferiore; esso reca nella parte superiore la scritta , sotto a questa la corona murale di tradizione repubblicana e nella parte inferiore la corona di alloro e quercia, frequente nell'estetica araldica moderna italiana.\nAl centro del gonfalone, fra la corona murale e la corona floreale, compare lo stemma comunale.\nSignificato dei colori.\nL'oro rappresenta la giustizia, la gloria, la sovranit\u00e0; il verde amicizia, cortesia, onore, vittoria, speranza; il rosso audacia, coraggio.\nStoria e significato.\nL'emblema scelto non \u00e8 la riproduzione fedele di uno stemma antico, ma deriva dall'elaborazione in chiave moderna dell'antico sigillo della Bagliva di Lappano, la cui impronta si pu\u00f2 osservare nei dispacci del fondo \"Voci di vettovaglie di Calabria Citra\", conservati nell'Archivio di Stato di Napoli (fra questi si segnala per chiarezza quello del 20 agosto 1795, a firma di \u00abGiuseppe De Rose Sindaco\u00bb e \u00absegno di croce di Antonio Siciliano eletto\u00bb).\nNon si conosce n\u00e9 il momento preciso in cui la comunit\u00e0 lappanese decise di dotarsi del suddetto sigillo, n\u00e9 il suo significato. \nLa forma ovale dello stesso suggerisce di collocarne la nascita tra il XVI e il XVII secolo, quando sia l'arte rinascimentale che quella barocca ripresero tale forma dall'antichit\u00e0. Si aggiunga, inoltre, che proprio in quell'arco di tempo le assemblee municipali cominciarono a prendere come emblemi dei paesi che amministravano oggetti allusivi all'orgoglio civico, alla sovranit\u00e0 e alla libert\u00e0 di quelle comunit\u00e0.\nL'impronta che si ricava dal fascicolo d'archivio presenta un bordo o \u201cgiro\u201d o \u201corlo\u201d (pezza onorevole di secondo ordine), delimitato dal \u201ccampo\u201d tramite un tratteggio di forma circolare a palline, all'interno del quale compare la scritta \u00abs. unitatis Lappani\u00bb. Tale iscrizione contiene le due abbreviazioni \u201csigillum\u201d e \u201cuniversitatis\u201d, utilizzate, come spesso succedeva nei sigilli, per motivi di spazio. Essa si traduce, com'\u00e8 ovvio, con \u00absigillo dell'universit\u00e0 di Lappano\u00bb, dove \u201cuniversit\u00e0\u201d sta chiaramente per \u201cuniversitas civium\u201d, e, in questo caso, indica la totalit\u00e0 dei cittadini di Altavilla (allora Corno) e di Lappano.\nNel corpo o \u201ccampo\u201d del sigillo \u00e8 raffigurata una croce (\u201cpezza onorevole\u201d di primo grado) cos\u00ec come descritta nella \u201cblasonatura\u201d, accompagnata ai lati del suddetto braccio verticale da segni non araldici. Essi sono costituiti da due coppie di linee ondulate e da due elementi circolari sistemati ciascuno all'interno delle suddette linee, simmetricamente rispetto al braccio maestro della croce. Al piede della croce, piantato in terra con radici stilizzate, si associa l'idea della fede del popolo, che si basa su fondamenta profonde. La croce dell'antico sigillo di Lappano, detta \u201clatina\u201d o del \u201cCalvario\u201d(cio\u00e8 quella che ha il braccio verticale pi\u00f9 lungo della traversa), allude alla tradizione dell'albero della croce, della Vita, della Salvezza che ritorna col sacrificio di Cristo.\nLa Croce \u00e8 la figura araldica per eccellenza, in cui la maggior parte degli araldisti vedono concordemente un ricordo delle spedizioni di Terrasanta, anche se \u00e8 opportuno ricordare che, considerata la grande diffusione di tale simbolo nelle armi, la sua introduzione negli stemmi di molti paesi, soprattutto dal XVI secolo in poi, \u00e8 potuta avvenire per altre cause. Indubbiamente la devozione e la fede sono state cause importanti di affermazione, ma non bisogna scartare l'ipotesi di alcuni araldisti che vedono nella croce la spada del cavaliere, o di altri che la vogliono come emblema di vittoria, di libert\u00e0 e di sovranit\u00e0. Un segno, dunque, del potere spirituale misto a quello civile e politico.\nI segni secondari non araldici sono di difficile interpretazione. Ciononostante sono state accuratamente vagliate alcune ipotesi basate sui dati storici oggi conosciuti e si \u00e8 arrivati a una determinazione, tenendo presente il seguente elemento fondamentale di decisione: le figure e i simboli dei sigilli comunali non hanno soltanto un valore decorativo, ma spesso si presentano \u201cparlanti\u201d e tendono ad ammonire al rispetto delle tradizioni di un paese e a rivelare spontaneamente le caratteristiche salienti della vita di una comunit\u00e0 e, soprattutto, la sua condizione giuridica; riconducono, cio\u00e8, con immediatezza al paese che li utilizza.\nAlla luce di tale indiscutibile argomento, si \u00e8 pervenuti alla determinazione di riconoscere nei due elementi tondeggianti i due casali che componevano in quel periodo storico la Bagliva di Lappano e nelle due coppie di linee ondulate i due corsi d'acqua che delimitano il territorio lappanese (il Corno e il Travale), corsi d'acqua che tanta importanza rivestivano per la vita di quella comunit\u00e0 (si ricorda che l'acqua sin dall'antichit\u00e0 ha simboleggiato fecondit\u00e0, fertilit\u00e0 e prosperit\u00e0). Un impianto giuridico del paese, dunque, che vedeva due realt\u00e0 abitative, economiche e sociali organizzate in armonica e perfetta simmetria rispetto all'autorit\u00e0 rappresentata dal simbolo della croce.\nConsapevoli che l'elaborazione dei simboli su base storica comporta un procedimento di modifica e correzione del passato, ma convinti che un lavoro di recupero dei propri segni di identit\u00e0 sia un dovere per qualsiasi comunit\u00e0, si \u00e8 provveduto a produrre un moderno gonfalone in cui si trasformano alcuni elementi antichi (lo scudo assume la forma \u201csannitica\u201d, scompaiono per motivi di snellezza gli elementi rappresentati dalle linee ondulate, i segni tondi diventano \u201cgemme\u201d ellittiche), senza far perdere i messaggi originari. Il gonfalone, infatti, nella sostanza rispetta la forte tradizione religiosa di Lappano e la memoria storica di una Bagliva composta da due casali e ricorda inoltre che oggi, alle radici del territorio, simboleggiate dalle radici della croce che figurano stilizzate nell'emblema, si afferma con forza una terza realt\u00e0 sociale che parte dal Crati e arriva fino a Santo Stefano.\nRelazione di accompagnamento all'adozione del gonfalone.\nLa relazione storico-araldica che accompagna l'adozione del gonfalone del Comune di Lappano \u00e8 stata elaborata da Maggiorino Iusi, da anni impegnato in una ricerca di ricostruzione di momenti storici della comunit\u00e0 lappanese.\nTale relazione ha tenuto principalmente conto di dati che derivano dalla suddetta ricerca, ma si \u00e8 anche giovata del parere fornito al comune di Lappano dall'Ufficio araldico della Presidenza del Consiglio dei Ministri, nonch\u00e9 dei suggerimenti cortesemente offerti all'autore dal prof. Eduardo Mira (Direttore dell'Istituto spagnolo \u201cCervantes\u201d di Napoli, Ordinario al dipartimento di Storia di Alicante in Spagna e al College d'Europa a Brugge in Belgio).\nMonumenti e luoghi d'interesse.\nArchitetture religiose.\nNel territorio comunale di Lappano esistono quattro chiese, di cui due nel centro e due nella frazione di Altavilla.\nChiesa Monumentale di San Giovanni Battista.\nLa chiesa di San Giovanni Battista \u00e8 intitolata al santo Patrono del paese.\nFu costruita alla fine del XV secolo, armonizzandosi con l'architettura proporzionata e ordinata di case, stradine e scalinate della Lappano spagnola, di cui divenne il cuore e il riferimento. Di pianta rettangolare, presenta tre navate pi\u00f9 o meno della stessa dimensione, divise fra di loro da adeguate colonne in tufo, sormontate da grandi arcate a tutto sesto. Il presbiterio \u00e8 sollevato rispetto al piano della chiesa. Al tempo della fondazione della chiesa appartiene il particolare fonte battesimale. I restauri resisi necessari in conseguenza dei terremoti non ne hanno intaccato la struttura di base e la bellezza originaria. Le aggiunte e i rimaneggiamenti successivi alla sua erezione, infatti, sono stati tutti di elevata fattura architettonica e artistica, cosa che le ha consentito nel 1958 di essere proclamata monumento nazionale. Probabile opera di artisti roglianesi del XVII secolo \u00e8 il sontuoso altare maggiore che si eleva sotto la cupola. Di stile barocco, \u00e8 completamente costruito in legno intagliato e riccamente istoriato con tre dipinti, di cui quello centrale rappresentante San Giovanni che battezza Ges\u00f9 nelle acque del Giordano. Sempre al XVII secolo risale la costruzione del soffitto della navata centrale, di legno a cassettoni. Di notevole esecuzione \u00e8 anche l'altare della Madonna del Rosario, costruito nel 1748 nella navata di sinistra, alla cui estremit\u00e0 si erge l'altare di Santa Lucia, un tempo molto venerata dalla comunit\u00e0 lappanese. La navata di destra termina con l'altare della Madonna del Carmelo. Pure del Settecento \u00e8 il pulpito in legno collocato in prossimit\u00e0 della gradinata.\nChiesa di Santa Maria delle Grazie.\nNon si conosce l'epoca della sua costruzione. Le fonti scritte attestano la sua esistenza alla fine del XVI secolo, il che corrisponde a quanto dice la tradizione orale, che la vuole costruita dagli spagnoli. Formata da una navata pi\u00f9 grande e da una laterale pi\u00f9 piccola, che d\u00e0 l'idea di un corpo successivamente aggiunto, \u00e8 intitolata alla Santa che la leggenda vuole avere preservato la popolazione lappanese dal grave terremoto del 1783. Nella navata piccola trova posto un altare dedicato a San Francesco di Paola. Al centro del soffitto della navata maggiore si pu\u00f2 osservare, non pi\u00f9 in perfette condizioni, un dipinto raffigurante Santa Lucia.\nChiesa di Santa Maria Assunta.\nNella frazione di Altavilla. \u00c8 incerta la data della sua fondazione che risale comunque al Medioevo. Nel 1596 conobbe un importante restauro, grazie al quale fu arricchita di cappelle e di altari laterali. Danneggiamenti a ripetizione dovuti ai terremoti e a restauri alquanto grossolani l'hanno via via privata delle sue pi\u00f9 preziose caratteristiche e oggi si presenta quasi spoglia. Fino a qualche tempo fa vi si potevano ammirare un Crocifisso ligneo del XVI secolo, un magnifico altare pure in legno, un ricco candelabro pendente dal soffitto in mezzo alla navata unica e un preziosissimo organo di datazione imprecisata, posto su un soppalco \u2013 ora distrutto \u2013 sormontante l'ingresso. Riguardo alle strutture, all'interno, la sola cosa che si conserva del suo antico splendore \u00e8 un arco tortile in tufo, inglobato nella parete di fondo, dietro il moderno altare. All'esterno \u00e8 ancora apprezzabile un portale in tufo, modulato ad arco di trionfo dalle classiche proporzioni. I piedritti sono delimitati in basso dai plinti e in alto dai capitelli. Tre ghiere compongono l'arco a pieno centro, inscritto in una cornice contenente, simmetricamente rispetto al centro, due putti alati messi a ridosso della ghiera esterna. Tra la cornice e la cimasa \u00e8 incisa un'epigrafe in lingua latina, che fissa al 1596 la data di costruzione del portale. Il sagrato della chiesa \u00e8 situato su un terrazzo panoramico, sorretto da tre archi medievali in pietra a sesto acuto, databili alla fine del XIII secolo in concordanza con l'epoca di costruzione della motta di Corno.\nChiesa di Santa Maria della Neve.\nIn Altavilla. Chiesa a navata unica, di piccole dimensioni. La prima attestazione risale al XVII secolo. Non vi si osservano opere di rilievo, se non un altare di met\u00e0 ottocento.\nSociet\u00e0.\nTradizioni e folclore.\nLeggende.\nIl tesoro del castello.\nVincenzo Padula riportava la seguente leggenda: \u00abOgni paese ha i ruderi di qualche castello. In Altavilla ve n'\u00e8 uno dirupato e interrito. Vi \u00e8 un tesoro legato. Per scioglierlo, bisogna un venerd\u00ec di marzo scannare un bimbo, un agnello e un gatto nero. Si conta che un sampetrese, che abitava nella casa di mastro Carmine Caruso nel quartiere Largo, invoc\u00f2 il diavolo e n'ebbe 3 monete quadre. Manc\u00f2 alla parola, e il diavolo si present\u00f2 all'uscio.\u00bb\nA funtana 'e malunume.\nNella parte pi\u00f9 alta del territorio del comune di Lappano nasce la fiumara denominata Corno. Proprio in quel punto un piccolo canale appositamente costruito dissetava, nei tempi antichi, chi andava e veniva dalla Sila per lavoro. In omaggio agli incontri erotici che si svolgevano in quel luogo di ristoro ad opera di segreti e, qualche volta, occasionali amanti, il nome della fontanella subiva una corruzione dialettale trasformandosi in a funtana du cunnu. In seguito, per evitare l'imbarazzo derivante da quel nome, in quei tempi non adatto a tutte le situazioni, fu dai pi\u00f9 pudici ribattezzata a funtana 'e malunume.\nInfrastrutture e trasporti.\nIl comune \u00e8 interessato dalle seguenti direttrici stradali:\nAmministrazione.\nVi sono a Lappano 2 frazioni: Santo Stefano, che conta 210 abitanti, e Altavilla, con 171 abitanti."}
{"id": "33008", "revid": "322321", "url": "https://it.wikipedia.org/wiki?curid=33008", "title": "Lattarico", "text": "Lattarico (pronuncia Latt\u00e0rico; \"Lachtarik\u00f2n\" in greco bizantino) \u00e8 un comune italiano di abitanti della provincia di Cosenza in Calabria. Dista 32\u00a0km dalla citt\u00e0.\nOrigini del nome.\nIl nome deriva dal nome di un possidente romano: Lattaricus.(fonte: \"dizionario toponomastico e onomastico della Calabria\" di G. Rohlfs); in antichit\u00e0 era noto ai greci e ai romani col nome \"Ocriculum\", da ocris (monte) di derivazione osco-umbra."}
{"id": "33009", "revid": "1272592", "url": "https://it.wikipedia.org/wiki?curid=33009", "title": "Longobardi (Italia)", "text": "Longobardi \u00e8 un comune italiano di abitanti della provincia di Cosenza in Calabria.\nGeografia fisica.\nTerritorio.\nIl comune di Longobardi si estende tra il mare e la montagna, il centro storico \u00e8 situato a circa 300 metri sul livello del mare e sovrastato dai 1541 metri del Monte Cocuzzo, la massima cima della Catena Costiera calabrese, conosciuto anche per la notevole pineta. Fra le numerose frazioni, meritano una citazione la popolosa Marina, la Taureana con l'omonima chiesa, e Tarifi, probabile insediamento arabo che segna il confine col territorio del comune di Belmonte Calabro.\nStoria.\nIl toponimo \"Longobardi\" deriva dal fatto che nella zona c'era il confine tra il Ducato di Benevento e i possedimenti bizantini della Calabria meridionale, e il paesino venne fondato a quanto si dice dal re longobardo Liutprando. Poco pi\u00f9 a valle di Longobardi, sul mare, verso Belmonte, esiste una localit\u00e0 denominata Tarifi: l\u00ec forse vi era, a quanto farebbe pensare il toponimo, una dogana di confine.\nL'abitato pass\u00f2 alterne vicende nel Regno di Napoli, per poi divenire un Comune del regno d'Italia dal 1861 e passare alla Repubblica nel 1946.\nDallo studio etimologico di vocaboli e toponimi longobardesi, e da altri fatti, si desume che il paese sia stato fondato da profughi da Thourioi nel 204 a.C., minacciata e poi distrutta da Annibale.\nSimboli.\nLo stemma del Comune \u00e8 stato concesso con Decreto del presidente della Repubblica del 10 maggio 2019.\nMonumenti e luoghi d'interesse.\nDa notare la chiesa di San Francesco, la Collegiata, e alcuni palazzi nelle vie centrali, fra questi spiccano Palazzo Pellegrini con il suo magnifico scalone e lo stemma nobiliare affrescato che sovrasta la corte e Palazzo Preste donato da tale famiglia al Comune per utilizzo civico.\nIl centro storico \u00e8 decorato da numerosi murales realizzati da svariati artisti.\nInfrastrutture e trasporti.\nLongobardi \u00e8 servita dalla stazione omonima sulla linea Salerno-Reggio Calabria."}
{"id": "33012", "revid": "1564499", "url": "https://it.wikipedia.org/wiki?curid=33012", "title": "Lungro", "text": "Lungro (\"Ungra\" in \"arb\u00ebresh\") \u00e8 un comune italiano di abitanti della provincia di Cosenza in Calabria.\nSito a 600 metri s.l.m. e distante 67 chilometri dal capoluogo della omonima provincia, nel medioevo era gi\u00e0 noto come casale \"Lungrum\" e, nel XV secolo, fu terra di approdo per gli esuli dall'Albania in fuga dai turco-ottomani.\nTra i maggiori centri della comunit\u00e0 albanese d\u2019Italia (\"arb\u00ebreshe\"), \u00e8 la capitale religiosa degli italo-albanesi continentali, sede dell'Eparchia bizantina, che raccoglie sotto la propria giurisdizione tutte le comunit\u00e0 albanesi d'Italia continentale che hanno conservato il rito bizantino. L'antica lingua albanese (\"arb\u00ebrishtja\"), i riti religiosi orientali e i tipici costumi della cultura d'origine sono tramandati e conservati gelosamente dai suoi abitanti.\nGeografia fisica.\nTerritorio.\nL'abitato \u00e8 situato alle falde del monte Petrosa a 600 metri s.l.m. ed \u00e8 fiancheggiato da due fiumi: il Galatro (o Fiumicello) e il Tiro. Il Mar Ionio dista poco pi\u00f9 di 40\u00a0km raggiungibili attraverso la SS 534 e la SS 106. Confina ad est con il territorio del comune di Saracena, a sud e sud-ovest con quelli di Firmo e Altomonte (il torrente Fiumicello delinea il confine), a nord-ovest con il territorio di Acquaformosa e sulle zone montuose all'interno del Parco nazionale del Pollino, rispettivamente a nord-ovest e nord, con San Donato di Ninea, Orsomarso e Verbicaro. L'ambiente \u00e8 prevalentemente montano nella parte settentrionale, con boschi di faggio e castagno, mentre scendendo verso sud, ad una minore altitudine, vi si trovano oliveti, vigneti e colture miste a rotazione. Il paese apre un'ampia veduta che si estende sino alla piana di Sibari, ed \u00e8 circondato da campi coltivati, a parte il lato a monte ove \u00e8 presente vegetazione spontanea che anticipa le amenit\u00e0 floreali e faunistiche. \u00c8 uno dei comuni in cui \u00e8 presente il Pino Loricato. Dal punto di vista idrologico Lungro \u00e8 un paese ricco di acqua (Lungro, \"Ungros\" in greco, significa umido) con le sue numerose sorgenti di acqua ed il suo torrente Tiro che non va mai in secca. Negli anni '30 il servizio idrografico nazionale registrava circa 40 sorgenti, alcune delle quali perse; tra le restanti vi sono: le sorgenti \"Buldano\" che alimentano l'acquedotto comunale ed hanno una portata di oltre 20 l/s, sorgente \"Kreres\" in zona Mumurro, una sorgente sita in contrada \"Scornavacca,\" che sgorga acqua con una elevata presenza di sale ed altre piccole sorgenti. Una menzione va fatta per le sorgenti \"Venaglie\", nel comune di Saracena, ma al confine con \"Lungro\", che nascono dal monte \"Cernistaso\" ed hanno una portata di oltre 50 l/s. Queste, captate dall'azienda So.Ri.Cal. alimentano gli acquedotti dei comuni di Firmo, Altomonte, Zoccalia (frazione di Saracena), Tarsia, San Lorenzo del Vallo, Terranova da Sibari e Spezzano Albanese.\nIl clima \u00e8 prevalentemente caldo nella stagione estiva e temperato nel periodo invernale. La temperatura media annua \u00e8 tra i 14\u00b0 e i 16\u00b0 gradi, mentre le precipitazioni medie si attestano tra i 1200 e i 1400 mm annui. Il paese fa parte della zona climatica D con circa 2010 gradi giorno. Non mancano, tra i mesi di gennaio e febbraio, precipitazioni nevose principalmente nelle zone alte del paese.\nImpianto urbanistico.\nCompletamente diversa dal primo borgo medioevale le cui case davano su strade parallele con qualche strada trasversale per il passaggio (simile all'accampamento romano), la struttura architettonica del paese arb\u00ebresh\u00eb \u00e8 per lo pi\u00f9 a forma circolare. Infatti gli edifici venivano costruiti attorno ad una piazzetta a forma circolare. Tutte le aperture principali danno su una piazzetta. Ogni agglomerato di case costituisce una gjitonia il cui nome deriva da elementi presenti nel territorio: \"Kastjeli\" (presenza di un castello), \"Bregu\" (zona pi\u00f9 alta dell'abitato, 780 m.s.l.m.), \"Konxa\" (Icona - Presenza della Chiesa di Santa Maria di Costantinopoli con l'icona della Madonna), \"Shin Lliri\" (Presenza della chiesa di Sant'Elia), \"Kriqi\" (presenza di un crocefisso), \"Abati\" (presenza, un tempo, dell'Abbazia di S. Maria delle Fonti), \"Burgu\" (il primo borgo medievale), \"Taverna\" (il corso principale)\", Quenga\" (la piazza del \"commercio\")\", Sheshi\" (in piazza XVI Luglio).\nTra le strette vie del centro storico, le tipologie architettoniche sono distinte per \"gjitonia\", ossia vicinato in albanese, le porte del borgo medioevale e gli antichi palazzi signorili. La \"gjitonia\" \u00e8 un settore del rione, ha rappresentato e rappresenta tuttora, anche se in maniera pi\u00f9 limitata essendosi il centro storico svuotato a seguito dello sviluppo edilizio che ha spostato gran parte degli abitanti verso zone nuove e con caratteristiche cittadine, un vero e proprio nucleo sociale con regole proprie. Qui si possono percorrere itinerari suggestivi storici per riscoprire gli ambienti e le vicende di un popolo che ha mantenuto la propria identit\u00e0, esaltando la propria diversit\u00e0 etnica e culturale. \nIl paese conserva emergenze architettoniche religiose e civili, nonch\u00e9 poche altre strutture industriali ridotte ad archeologia. Forti sono ancora le espressivit\u00e0 riconducibili alla \u201cprotezione\u201d simbolica, in particolare le edicole votive come quelle di San Leonardo e Sant'Elia, sulle omonime strade. Le due piazze principali sono Piazza Giuseppe Garibaldi, famosa per il mercato ortofrutticolo, e Piazza Agostino Casini (dov'\u00e8 stato collocato il busto di Scanderbeg) dalla quale si snoda la pi\u00f9 imponente via del paese, Corso Giorgio Castriota Scanderbeg (si estende lungo la ex SS105, ora SP263) dove esistono due ville comunali poste l'una di fronte all'altra. Il paese \u00e8 dislocato in declivio, presentando un'articolazione compatta ma irregolare nell'aggregazione delle singole unit\u00e0, alquanto preservate nella destinazione d'uso, nei caratteri architettonici e nell'uso dei materiali.\nOrigini del nome.\nIl nome \"Lungrum\" appare per la prima volta nella storia, intorno al XII secolo. L\u2019etimo \"Lungrum\" o \"Ugrium\" sembra riferirsi alla particolare umidit\u00e0 del suo territorio. Secondo Domenico De Marchis, il suo nome deriva dal greco \"ugros\" (umido, fluido, acqua). Quest'ipotesi \u00e8 avvalorata anche dal nome dell'antico monastero del casale di Lungro, \"Santa Maria delle Fonti\".\nStoria.\nIl nome Lungrum appare per la prima volta nella storia, intorno al XII secolo. Nel 1193, Ogerio (o Ruggero) e Basilia, feudatari Brahalla (antico nome di Altomonte), con il beneplacito di Soffrido, vescovo di Cassano, concessero il territorio antistante la chiesetta di Santa Maria de Fontibus nei pressi del casale di \"Lungrum\" (anche Hungarium) ai monaci basiliani \"totum casale [\u2026] Lungrum, cum omnibus vassallis, angariis, &amp; villani qui sunti ibi\".\nAttorno al monastero si svilupp\u00f2 un piccolo agglomerato rurale abitato da gente autoctona. Dopo il dissolvimento del Regno dei Normanni (1194) e sotto il dominio degli Svevi (1266), l\u2019Abbazia e il casale di \"Lungrum\" attraversarono un lungo periodo di crisi e le cose peggiorarono ulteriormente con il dominio degli Angioini (1266-1442) prima, degli Aragonesi poi (1442-1495).\nCi\u00f2 continu\u00f2 sino a quando, nel 1486, Paolo Porta (o della Porta), abate dell\u2019Abbazia di Santa Maria delle Fonti, accolse 17 famiglie Albanesi che si stabilirono intorno al monastero basiliano; i nomi dei capo-famiglia erano i seguenti: Stratic\u00f2, Mattan\u00f2, Jerojanni, Cagliolo, Belluscio, Prevati (oggi Loprete) Baccaro (oggi Vaccaro), Musacchio, Brescia, Damisi, Manisi, Marco, Cortese, Tripoli, Cucco (oggi Cucci), Bavasso, Matranga (oggi Matrangolo).\nIntanto l\u2019Abbazia di Santa Maria delle Fonti, che da diverso tempo attraversava un periodo di profonda crisi, nel 1525 venne abbandonata dai monaci Basiliani e trasformata in Commenda a disposizione del Pontefice.\nNel 1531, Lungrum, casale di Altomonte, venne scorporato per essere infeudato ai Venato che lo tennero sino al 1586, quando pass\u00f2 ai Campilongo (o Campolongo); nel 1621 pass\u00f2 ai Pescara e, infine, nel 1717 pass\u00f2 ai Sanseverino, Principi di Bisignano e conti di Saponara.\nNel 1532, nel casale di Lungrum si contarono 77 fuochi, mentre nel 1545 i fuochi erano 149, ma non tutti erano albanesi; infatti tra i cognomi censiti, troviamo sia cognomi italiani che albanesi; questi erano: Baccaro, Bavasso, Bellezze (Bellizzi), Belluscio, Burrelce, Conte, Cortese, Crisius, Cucchio, Cucchia, Danese (Damese, Damis), De Alfano, Da Falogna, De lo Prevete (Del Prete), De Marco, Dorise, Dorosi (Dorsa), Ferraro, Freca, Fresciva, Gramise, Greco, Lecchadita, (Leccaditi), Marso, Marzo, Matino, Iroianni (Irianni), Mosacchio, Russo, Saxus, Solanus, Stratico.\nGli albanesi ridiedero vita al piccolo insediamento rurale, ponendo la lingua, i costumi, le tradizioni e le credenze religiose del paese di origine. Furono abili allevatori e contadini e in breve tempo diedero una nuova configurazione urbana al centro abitato. Il rapido proliferare delle famiglie albanesi consent\u00ec al casale di acquisire nel 1546 il titolo di \"Universitas\", con il quale si riconosceva agli abitanti il diritto di creare nel suo seno un'amministrazione cittadina.\nNel 1576, l'abate commendatario Camillo Venati riconferm\u00f2 agli albanesi i capitoli, immunit\u00e0 e grazie concessi loro gi\u00e0 nel 1508.\nNella seconda met\u00e0 del XVII secolo e durante il XVIII secolo, si intensificarono gli scontri tra le famiglie baronali dei Sanseverino di Altomonte ed i Pescara di Saracena. A Lungro si verificarono numerosi scontri politici per l'acquisizione di alcuni diritti baronali su feudi precedentemente contesi. Nel corso degli anni si intensificarono i secolari contrasti religiosi tra il rito greco-bizantino degli albanesi e il rito latino delle popolazioni confinanti. Numerosi preti albanesi subirono il carcere a causa della pratica del rito orientale, ma i lungresi, si strinsero intorno a loro e, lottando con tenacia, riuscirono a conservare la propria identit\u00e0 religiosa. Dal 1768 gli albanesi di Lungro tenacemente intrapresero la difesa del proprio. Per secoli, grazie anche all'opera della Chiesa bizantina, hanno continuato a mantenere il proprio rito come elemento della propria identit\u00e0. Cos\u00ec si defin\u00ec religione cattolica perch\u00e9 unita a Roma, e greco-bizantina per l'unione con l'Oriente e il credo bizantino nella liturgia e teologia spirituale.\nSecondo l'ordinamento amministrativo disposto dal Generale Championnet nel 1799, Lungro fu assegnato al Cantone di Castrovillari, Dipartimento del Crati. Nel 1807 fu fatto sede di Governo, mentre nel 1811 venne posto nella Giurisdizione di Altomonte. Nel 1820 veniva dichiarato Capoluogo di Circondario al posto di Altomonte.\nRisorgimento Lungrese.\nA Lungro gi\u00e0 nel 1820 per reprimere gravi \u201cmisfatti\u201d compiuti contro il governo borbonico ad atto di alcuni movimenti irredentisti la polizia a mand\u00f2 un giudice istruttore quindi nel giugno del 1820 a Lungro era attiva la Carboneria la era sempre pi\u00f9 frequentata, anche se, dovettero passare parecchi anni, prima di registrare altre rivolte. Un\u2019insurrezione contro i borboni, si comp\u00ec a Cosenza nel marzo del 1844. Essa vide la partecipazione di molti arb\u00ebresh\u00eb, tra i quali i lungresi Pasquale Cucci e i fratelli Angelo e Domenico Damis. La rivolta venne sedata in modo duro ma i lungresi continuarono la loro attivit\u00e0: il 2 giugno 1848, parteciparono all'insurrezione di Cosenza, dove si costitu\u00ec un governo dove venne nominato capitano il lungrese Domenico Damis. L\u2019offensiva di Ferdinando II continu\u00f2 con l\u2019avanzata delle truppe del generale Busacca che sbarcava a Sapri con 2500 uomini. Il 14 giugno Domenico Mauro giunse a Lungro e con Vincenzo Stratig\u00f2, Domenico Damis, Pietro Irianni, Giuseppe Samengo ed altri 200 volontari lungresi raggiunse Campotenese il 15 giugno. Intanto dalla Sicilia comandato dal generale Ribotti, arrivava a Cosenza un contingente di 800 uomini. Il 27 giugno il Busacca sferr\u00f2 un attacco alla compagnia di Giuseppe Pace (arb\u00ebresh di Frascineto) che, assistito dagli uomini di Stratig\u00f2 e di Damis, riusc\u00ec ad ottenere una strepitosa vittoria costringendo il nemico alla ritirata. Di li a poco, le truppe borboniche, preparono l\u2019offensiva con la marcia del generale Lanza che dalla Basilicata stava per congiungersi al Busacca presso Castrovillari. I lungresi per spezzarne l\u2019offensiva vollero tendere un agguato in un punto strategico: sul ponte del fiume Cornuto. Il compito venne assunto dai salinari lungresi, esperti guastatori, che in poco tempo riuscirono a far saltare il ponte, ma il 30 giugno il generale Lanza riusc\u00ec a raggiungere Campotenese. Le cinque compagnie, comandate rispettivamente da Stratig\u00f2, Damis, Mauro, Baratta e Pace, avendo scoperto dell\u2019alto tradimento del generale Ribotti, si lanciarono disperatamente contro il nemico. Fu una lotta impari poich\u00e9 gli arb\u00ebresh\u00eb erano numericamente inferiori e provati dalle battaglie precedenti e quindi furono duramente sconfitti e costretti a ritirarsi. Cos\u00ec Lanza occup\u00f2 Campotenese e si ricongiunse al Busacca nei pressi Castrovillari. Il 1\u00ba luglio Stratig\u00f2 e Damis insieme a Mauro scesero a Lungro dove sciolsero le compagnie; ci\u00f2 nonostante, una sessantina di loro, tra cui molti lungresi, nella speranza di riaccendere la rivolta, si diressero verso il Cilento ma vennero subito bloccati dalle truppe borboniche. Per i misfatti del \u201948 molti arb\u00ebresh\u00eb e molti lungresi furono incarcerati, relegati al domicilio coatto o espulsi dalla miniera di salgemma. Domenico Damis venne condotto nelle carceri di Procida e condannato a 25 anni di ferri, ridotti poi a 18. Angelo Damis fu costretto al domicilio obbligato presso la propria abitazione. Vincenzo Stratig\u00f2 venne mandato al domicilio coatto. Giuseppe Samengo fu arrestato, ma subitamente scarcerato per mancanza di prove. Pasquale Cucci fu costretto alla latitanza. Ferdinando II faceva chiudere per un biennio (1848-1850) anche il Collegio di San Demetrio Corone (definito dal Re \u00abcovo di vipere\u00bb, perch\u00e9 considerato il luogo da dove partivano e si attuavano tutti gli atti di cospirazione contro il suo governo). A Lungro, il 16 luglio 1859, Vincenzo Stratig\u00f2, latitante ricercato dalla polizia borbonica, esaltando i successi delle truppe franco-piemontesi nelle battaglie di Palestro e San Martino, incit\u00f2 i lungresi alla rivolta contro tiranno e riun\u00ec la popolazione nella piazza antistante la propria abitazione. Ancora una volta, per\u00f2, la rivolta venne violentemente sedata e molte persone tradotte nelle carceri di Lungro e Cosenza. Cos\u00ec recita un articolo in prima pagina del Giornale del Regno delle Due Sicilie, n 156, del 19 luglio 1859 (\"Archivio famiglia Stratig\u00f2\"): \"\u00abIl 16 del corrente mese nelle ore pomeridiane, pochi forsennati del comune di Lungro cominciarono a percorrere l\u2019abitato con grida sediziose incitando quella gente a fare altrettanto. Fra essi un Vincenzo Stratig\u00f2 si di\u00e8 ad arringare la popolazione, ed alcuni suoi complici si condussero al vicino comune di Firmo con lo stesso reo intento, ma fu vano il loro tentativo venendo assai male accolti da quegli abitanti. L\u2019ordine fu ristabilito immediatamente all\u2019arrivo del Sottointendente del Distretto e dalla forza di pochi gendarmi. Otto dei principali colpevoli sono gi\u00e0 in prigione.\u00bb\" Il 6 maggio 1860 Domenico Damis part\u00ec con i Mille da Genova alla volta di Marsala. Dalla Sicilia avvis\u00f2 i patrioti lungresi di prepararsi a seguire Garibaldi verso Napoli. Alla notizia del suo arrivo ben 500 volontari partirono dalla sola Lungro. Cos\u00ec Angelo Damis, capo legionario della zona, organizz\u00f2 cinque compagnie guidate da altrettanti illustri lungresi come Vincenzo Stratig\u00f2, Cesare Martino, Pietro Irianni, Pasquale Trifilio e Giuseppe Samengo. Il 2 settembre, sotto una pioggia di fiori, Garibaldi arriv\u00f2 a Castrovillari; insieme a lui Domenico Damis che prese il comando delle compagnie lungresi. Alla legione di Lungro si unirono quelle di Frascineto e Civita, costituendo cos\u00ec una brigata sotto il comando di Giuseppe Pace. Il 1 ed il 2 ottobre le truppe borboniche opposero una residua resistenza ai nostri. Nella battaglia del Volturno i lungresi combatterono valorosamente ottenendo una splendida vittoria. Tutt'oggi a Lungro parte della toponomastica \u00e8 dedicata alle vicende Risorgimentali: tra le pi\u00f9 famose vie e piazze vi sono Via dei Mille, via dei 500, Piazza XVI Luglio e Piazza Generale Damis.\nGli internati liberi a Lungro.\nNel periodo che intercorre tra il 1940 ed il 1943 a Lungro, a seguito della promulgazione delle leggi razziali, furono deportati come \"internati liberi\" circa venti ebrei ed una dozzina di deportati politici. Gli \"internati liberi\" strinsero amicizia con i residenti del luogo: un internato medico cominci\u00f2 a visitare alcuni malati, un giovane internato segu\u00ec gratuitamente delle lezioni private (poich\u00e9 i figli di internati non potevano andare a scuola) presso un professore del posto e, caso particolare di integrazione, un internato al termine del confin\u00f2 spos\u00f2 una donna lungrese.\nStemma del Comune.\n\u00abIl gonfalone a fondo azzurro e bordato d'argento, nella parte superiore riporta la dizione \"Comune di Lungro\" con al centro uno scudo, sovrastato da una corona a nove torri, con la figura di un leone rampante su di uno scrigno a motivi ornamentali a fondo nero con quattro stelle. Lo scudo, inoltre, \u00e8 circondato da due fronde di alloro e di quercia intrecciati\u00bb.\nLo stemma del comune di Lungro presenta un'araldica abbastanza simbolica: un leone rampante sopra ad uno scrigno con quattro stelle, rappresenta una comunit\u00e0 fiera di s\u00e9, mentre nel testo dello statuto comunale manca il riferimento a un elemento presente nello stemma e molto significativo: le due coppe da dove scorre abbondante acqua che simboleggiano i torrente Tiro e Galatro che costeggiano il paese e ne determinavano i confini.\nIncidente aereo di Santa Maria del Monte.\nIl 25 marzo 1982 muore all'et\u00e0 di 24 anni il tenente Giovanni Pinto del 32\u00ba Stormo, schiantatosi a bordo di un Fiat G.91 sui monti tra Acquaformosa e Lungro, precisamente in localit\u00e0 Santa Maria del Monte. Un pastore aveva avvistato in quel giorno verso le ore 13 una \"fiammata in cielo\" ma solo il giorno dopo, salendo sui monti a pascolare il gregge, trov\u00f2 i resti del velivolo. Tra le ipotesi dell'incidente la pi\u00f9 accreditata \u00e8 la presenza di fitti banchi di nebbia. In suo ricordo \u00e8 stato eretto un trullo nella localit\u00e0 dello schianto.\nOnorificenze.\nIl 4 maggio 2007 Lungro \u00e8 stata fregiata della denominazione di \"Citt\u00e0 del Risorgimento\", su proposta dello scrittore Giuseppe Martino autore di numerosi saggi storici, in virt\u00f9 delle vicende storiche di cui la cittadinanza si \u00e8 resa protagonista. Questa onorificenza \u00e8 stata assegnata al paese arb\u00ebresh\u00eb del Pollino come \"Comunit\u00e0 Simbolo del Risorgimento italiano\" per essere stata protagonista di una vera e propria epopea di questo periodo storico.\nMonumenti e luoghi d'interesse.\nEsistono due monumenti \"alla memoria\" su corso Giorgio Castriota Scanderbeg: il monumento dedicato ai Caduti ed il monumento dedicato ai Salinari.\nTra i luoghi di interesse naturalistici si pu\u00f2 individuare Piano del Faggio, Piano del Minatore e Piano Campolongo, quest'ultimo si trova a circa 1.200 metri s.l.m. ed \u00e8 una delle porte di accesso al Parco Nazionale del Pollino.\nAlcuni punti panoramici come la strada \"ka udha\" (salita gjitonia sant'Elia) dalla quale si pu\u00f2 scorgere l'intero paese e tutta la piana di Sibari o Piazza Brego dal quale osservare il centro storico e i monti sopra di esso.\nSiti archeologici.\nNel 1531 su iniziativa del barone Pescara di Saracena, signore del casale Lungrium negli anni 1531-1537 venne dato avvio ai lavori, su un punto strategico della citt\u00e0, per la costruzione di un poderoso castello che eretto su un promontorio di riferimento, dove probabilmente gi\u00e0 esisteva un edificio baronale, e da dove era possibile controllare sia l\u2019accampamento albanese, le \"gjitonie\", sia le numerose scorribande dei nemici, costituiva per il signore proprietario la principale vedetta militare oltrech\u00e9 la propria dimora abituale. Il castello di Lungro non esercit\u00f2, tuttavia, le sue funzioni strategico-militari per molto tempo. Anzi gi\u00e0 nel 1538, come nota il De Marchis nel suo Breve Cenno Monografico-Storico del Comune di Lungro, venne acquisito dai signori di Altomonte che dopo aver riconquistato i diritti sul territorio e utilizzato la dimora feudale come posto di vedetta, ritennero proficuo adibirla ad abitazione civile rendendo un privilegio a qualche famiglia particolarmente fedele ai signori proprietari.\nSociet\u00e0.\nEvoluzione demografica.\nI primi dati sull'andamento demografico del paese vengono annoverati in \"fuochi\": nel 1476 si registra la presenza di 17 fuochi, nel 1532 sono 51, nel 1545 sono 77, nel 1561 continua l'aumento demografico con la presenza di 101 fuochi, nel 1595 sono 160, nel 1648 si arriver\u00e0 al massimo, ovvero 164 fuochi per diminuire nel 1669 in 131 fuochi.\nDalla fine del XVIII secolo si hanno i primi censimenti per come vengono intesi attualmente; i dati sono riportati nel grafico sottostante dove gli anni sono sul campo delle ascisse e la popolazione sul campo delle ordinate.&lt;graph&gt;{\n \"version\": 2,\n \"width\": 400,\n \"height\": 200,\n \"data\": [\n \"name\": \"table\",\n \"values\": [\n \"x\": 1800,\n \"y\": 2565\n {\n \"x\": 1806,\n \"y\": 2555\n {\n \"x\": 1815,\n \"y\": 3497\n {\n \"x\": 1825,\n \"y\": 3911\n {\n \"x\": 1846,\n \"y\": 5088\n {\n \"x\": 1849,\n \"y\": 5150\n {\n \"x\": 1861,\n \"y\": 5088\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;Di sotto vi \u00e8 riportato il grafico degli abitanti censiti secondo l'ISTAT. \nGemellaggi.\n\u2022 Montceau-les-Mines, da ottobre 2019\nReligione.\nRito bizantino.\nL'Eparchia di Lungro \u00e8 il fondamentale punto di riferimento per gli italo-albanesi continentali, e continua a custodire la tradizione religiosa, linguistica e l'identit\u00e0 culturale arb\u00ebresh\u00eb. L'Eparchia venne creata il 13 febbraio del 1919 da Papa Benedetto XV e il primo Eparca fu Giovanni Mele, cui succedettero Giovanni Stamati ed Ercole Lupinacci. Attualmente \u00e8 retta dall'eparca Donato Oliverio. L'Eparchia preserva e tutela la lingua, gli usi, il patrimonio religioso e culturale della minoranza albanese d'Italia.\nLa spiritualit\u00e0 religiosa che lega le chiese degli arb\u00ebresh\u00eb a Costantinopoli \u00e8 millenaria. L'Eparchia di Lungro, istituita nel 1919 per volere di Papa Benedetto XV, raggruppa sotto la propria giurisdizione la maggior parte delle chiese arb\u00ebresh\u00eb di rito greco-bizantino della provincia di Cosenza e alcune anche fuori dalla regione Calabria. La spiritualit\u00e0 arb\u00ebreshe, che fa riferimento al cristianesimo di tipo bizantino, si definisce nella profondit\u00e0 del rito, ricco di simbolismo e di suggestivi cerimoniali. Il mantenimento del rito ha coeso la civilt\u00e0 arb\u00ebreshe tramandando le tradizioni popolari, i canti liturgici in lingua greca e albanese, gli usi e i costumi. Il ruolo che la Chiesa bizantina ha avuto in pi\u00f9 di cinque secoli \u00e8 stato di fondamentale importanza perch\u00e9 ha consentito ai propri fedeli di praticare il rito orientale e di mantenere e coltivare la propria lingua e la propria identit\u00e0. \u00c8 proprio il rito bizantino-greco che diventa elemento principale e cardine della conservazione del patrimonio della cultura e della tradizione albanese. La liturgia e tutte le celebrazioni religiose sono celebrate in greco e in albanese e, in rare occasioni, in italiano.\n\u00c8 importante ricordare tuttavia, le grandi difficolt\u00e0 che hanno dovuto superare gli arb\u00ebresh\u00eb nel preservare la propria identit\u00e0, etnica e religiosa, dai continui attacchi della cultura dominante indigena (latina), volti a dissuadere i fedeli albanesi dalla pratica del rito orientale. Le differenze sostanziali tra il cristianesimo greco-bizantino e quello latino, si notano per il diritto canonico, che segue quello degli ortodossi, per il calendario liturgico proprio e i cerimoniali orientali. La messa \u00e8 quella di San Giovanni Crisostomo che viene celebrata in lingua greca nelle funzioni solenni, in lingua albanese nelle funzioni quotidiane. Le peculiarit\u00e0 del rito orientale, inoltre, si evidenziano nei paramenti sacri, nella venerazione delle sante icone nonch\u00e9 nella struttura architettonica della Chiesa. Le particolarit\u00e0 suggestive del rito bizantino, si basano sui differenti cerimoniali che si praticano per i sacramenti dell'Iniziazione cristiana. Battesimo (\"Pag\u00ebzim\"), cresima (\"V\u00ebrtetim\") ed eucaristia (\"Kungjimi\") vengono somministrati insieme e la comunione viene fatta con il pane e con il vino. Molto suggestivo \u00e8 il cerimoniale del matrimonio e particolarmente mistiche e cariche di spiritualit\u00e0 sono le funzioni della Settimana Santa di Lungro (Java e Madhe), preparata dalla Grande e Santa Quaresima.\nTradizioni e folclore.\nFeste popolari.\nSan Leonardo.\nLa festa di San Leonardo, celebrata il 6 novembre, \u00e8 importante per ci\u00f2 che il santo ha significato per la Salina di Lungro, egli era infatti stato scelto dai minatori stessi come loro protettore, tanto che negli anni tra il 700 ed l'800 vi eressero una cappella in suo onore.\nLa festa patronale di San Nicola e kaminet (i fal\u00f2).\nTra le feste della tradizione lungrese, quella certamente pi\u00f9 importante \u00e8 la festa patronale a San Nicola di Mira (Sh\u00ebn Kolli) che si tiene il 6 dicembre.\nLa festa patronale \u00e8 celebrata insieme alla festa di altri due santi: San Francesco Saverio (Sh\u00ebn Frangji Saveri) e San Francesco di Paola (Sh\u00ebn Frangjisku). Nei giorni 3-4-5 dicembre di ogni anno, dopo la celebrazione del novenario, vengono accesi i fal\u00f2: il 3 dicembre in onore di San Francesco Saverio (data in cui ricorre anche la sua morte), il 4 dicembre in onore di San Francesco di Paola ed il 5 dicembre (la serata pi\u00f9 sentita dal popolo lungrese) in onore di San Nicola. Il 5 dicembre nella Cattedrale ha luogo il vespro con, al termine, la benedizione dei pani e la distribuzioni di essi. Nella mattina del 6 dicembre si svolge la tradizionale fiera e nel pomeriggio la processione per le vie del paese.\nMadonna del Carmelo.\nUn'altra importante festa viene celebrata nel periodo estivo in onore della Beata Vergine Maria del Monte Carmelo. Nelle due domeniche intorno al 16 di luglio vi sono due processioni: la domenica prima del 16 luglio la Madonna viene portata all'alba dalla chiesetta in Cattedrale (dopo la veglia nella notte); il sabato sera vi sono i festeggiamenti laici (concerto, spettacolo pirotecnico), la domenica mattina un imponente fiera si snoda per l'ex SS105 e in serata la Solenne Processione.\nJava e Prigator\u00ebvet.\nNelle comunit\u00e0 \"arb\u00ebreshe\" ed in particolare a \"Lungro\", in questa settimana che ricorre dalla domenica fino al sabato precedente la prima la domenica di Carnevale (dodici giorni prima del mercoled\u00ec delle Ceneri), si ricordano i morti (si crede che Ges\u00f9 Cristo abbia dato loro il permesso di uscire dai sepolcri o meglio di ritornare nel regno dei vivi come anime, per visitare i luoghi abitati in vita). A Lungro tuttora \u00e8 viva la tradizione della \"\"picihudhra\" ovvero chiedere un\u2019offerta per l\u2019anima dei defunti; i bambini o persone bisognose bussando alle porte della \"gjitonia\" attendono venga donato del cibo o delle bevande \u00ab\"P\u00ebr shpirt\u00ebn e prigator\u00ebvet\"\u00bb (\"per l\u2019anima dei morti\"); ringraziando si risponde al dono dicendo \u00ab\"Nglezot gjith\u00eb t\u00eb vdekurit\"\u00bb (\"Possano riposare in pace i morti\"\"). Secondo la tradizione popolare i defunti fanno ritorno nella loro eterna dimora il sabato mattina, quando terminata la liturgia i fedeli si recano in processione al cimitero per far visita ai loro cari. Per tutta la settimana gli strumenti tipici del carnevale lungrese si \"spengono\". Alla domenica, detta \u00abe diella t\u00eb lidhurvet\u00bb (letteralmente \"la domenica delle cose unite\") le famiglie si riuniscono intorno alla tavola imbandita per ricordare ancora una volta i propri defunti per i quali si \u00e8 pregato nei giorni precedenti, e da questo giorno ha inizio il carnevale.\nIl Carnevale.\nIl Carnevale (\"Karnivalli\") a Lungro riveste una particolare importanza e desta grande interesse in tutto il comprensorio del Pollino. Le peculiarit\u00e0 etniche e folcloriche collocano questa festa tra gli eventi pi\u00f9 importanti della tradizione popolare arb\u00ebresh\u00eb. Per le vie del paese al ritmo della classica \"fila lungrese\" si incontrano comitive di ragazzi e adulti e a ritmo percorrono le strette vie del centro storico. Queste comitive poi vengono accolte nelle case e viene offerto loro vino e cibi casarecci, tutto allietato dal suono degli organetti e delle zampogne e intramezzato dagli antichi e famosi \"vjersh\u00eb\" (poesie) della tradizione canora arb\u00ebresh. La vera particolarit\u00e0 del carnevale lungrese \u00e8 data dall'improvvisazione; nessun vero calendario di eventi, solo la spontaneit\u00e0 dei gruppi di suonatori e delle mascherate singole o di gruppo che animano le vie del centro, per poi continuare nelle case o nei \"katoqi\" (cantine).\nIl rito del fidanzamento e matrimonio.\nIl rito del fidanzamento e matrimonio (\"riti i kushqit e martes\u00ebs\"), quindi il rito delle nozze presso gli arb\u00ebresh\u00eb, ha avuto sempre un suo particolare fascino e per il cerimoniale preparatorio e per la funzione religiosa. Naturalmente nel corso dei secoli \u00e8 andato a modificarsi il prima e il dopo in alcune sfaccettature, mentre la cerimonia religiosa di rito bizantino \u00e8 rimasta invariata. Queste descrizioni del matrimonio presso gli Albanesi d'Italia sono state scritte da Francesco Tajani in \"Historie albanesi\" del 1866.\nIl rito del fidanzamento avviene in un giorno stabilito, quando lo sposo, con un corteo di uomini e di donne di tutto il suo parentado, si avvia per farne la conoscenza. I nuovi parenti lo ricevono con gioia. Le donne intonano un canto di lode, poi esse da un lato, gli uomini dall'altro, intrecciano una danza; lo sposo agli altri uniti, carotando a lei d'intorno le gitta nella madia l'anello nuziale, a sua volta la sposa lo raccoglie, e continuando nella sua occupazione lo tiene in fior di labbra. Indi il corteo si scioglie. Con questa pubblica formalit\u00e0 il nodo \u00e8 divenuto indissolubile, la coppia ha scambiato un primo segno di amore, il paese intero lo sa, ardono gi\u00e0 le tede, gli Albanesi non saprebbero spegnerle altrimenti che col sangue. Fino a quando non si preparano gli sponsali si usa che il giovane innamorato con gli amici a coro tutta notte al chiarore di luna, spiega coi canti albanesi sotto la finestra della sua bella gli spasimi della concepita passione, la inneggia, le tramanda i suoi sospiri, e perci\u00f2 i canti erotici sono molto comuni. Non sempre per\u00f2 va bene: pu\u00f2 capitare di ricevere addosso qualche secchio d'acqua. Anche se i due giovani si erano fidanzati, l'ultima parola spettava al padre della ragazza. Se il padre \u00e8 d'accordo allora si fa il fidanzamento ufficiale (\"kushqia\"). Il giorno del fidanzamento viene indicato generalmente con \"\"i qelljin art\u00eb\" (portano l'oro) alla ragazza e non con \"bejin kushqin\" (si fidanzano). Infatti il rito del fidanzamento, oltre che incontro ufficiale tra le famiglie per il consenso al matrimonio, \u00e8 caratterizzato dai regali in oro che il fidanzato e la sua famiglia donano alla ragazza. La regola diceva che il fidanzato doveva regalarle l'anello e la madre sia la collana che il bracciale. Prima dello scambio dei regali e quindi dell'ufficialit\u00e0 del fidanzamento si discute delle prospettive che il ragazzo pu\u00f2 dare alla ragazza e della dote (\"paja\") della ragazza. Anche dopo il fidanzamento i ragazzi possono uscire assieme solo se accompagnati dai genitori della ragazza o da qualche parente intimo. Fissata la data delle nozze, si fanno le pubblicazioni e si scelgono i testimoni (\"kumbart\u00eb\") che generalmente sono parenti o amici di famiglia. La settimana che precede il giorno del matrimonio, che si svolgeva di domenica, le famiglie ricevono le visite di parenti ed amici che portano i doni. Il gioved\u00ec la famiglia dello sposo manda a casa della sposa un canestro (\"kanistra\") con abbigliamento e il costume albanese da sposa. La famiglia della sposa, invece, il sabato ricambia i regali inviando una guantiera (\"spaza\"). La donna che porta quest'ultima guantiera percorre le strade che avrebbe fatto, il giorno dopo, il corteo nuziale. Le portatrici dei cesti ottenevano un compenso in denaro dal ricevente. Pi\u00f9 era alto il compenso, pi\u00f9 si erano apprezzati i regali ricevuti.\nLa mattina del matrimonio comincia il rito della vestizione con il costume albanese completo di tutti i suoi particolari. Il rito \u00e8 abbastanza lungo, tanto che ancora oggi, quando uno perde tempo si dice \"v\u00eb stolit\", cio\u00e8 indossa il costume albanese. Quando la sposa \u00e8 pronta, viene inviato il dolce nuziale (\"mastacualli\") in casa dello sposo. Il corteo dello sposo pu\u00f2 cos\u00ec muoversi per raggiungere la casa della sposa attraversando vie diverse da quelle che avrebbe percorso il corteo nuziale. Il primo a partire \u00e8 il corteo dello sposo, seguito da quello della sposa. A capo del primo corteo c'e il padre dello sposo e un parente stretto, seguito poi dallo sposo con i due testimoni e gli invitati dello sposo. Subito dopo la sposa con il padre e gli invitati. Arrivati davanti al portone principale della chiesa lo sposo si ferma e attende l'arrivo della sposa, e si entra in chiesa dove li aspetta il pap\u00e0s e dove avr\u00e0 luogo la funzione. Usciti dalla chiesa il corteo si reca generalmente nella casa dello sposo. Durante il passaggio dei cortei era consuetudine lanciare confetti e monetine agli sposi da parte del vicinato o di conoscenti che non partecipavano al matrimonio. Arrivati sulla soglia della casa, ad attenderli c'e la madre dello sposo che cinge entrambi con una fettuccia elegante accogliendo la nuova coppia in casa. Iniziano allora i festeggiamenti con il vino migliore, conservato per l'occasione, e dolci tutti fatti in casa. Bisogna ricordare che le donne albanesi, al pari dell'uomo, esercitano dominio all'interno della casa.\nOggi, in linea di massima, il rito e le tradizioni del matrimonio sono gli stessi. Il rito del fidanzamento ha perso in parte di valore e da una cinquantina d'anni in pochi ci si sposa in costume albanese. Si sta perdendo anche l'usanza di andare a casa della sposa prima di recarsi in chiesa. Infatti spesso lo sposo attende la sposa direttamente in chiesa. La funzione religiosa \u00e8 rimasta invariata.\nAlcuni importanti termini sono: fidanzato e genero: \"dh\u00ebnd\u00ebrr\", fidanzata \"nusja\", suocero/suocera: \"vjeh\u00ebrr/vjeh\u00ebra\", nuora: \"e re\", fidanzamento: \"kushqi\", matrimonio: \"martes\u00eb\"\".\nIl rito del Mate.\nIl rituale del mate (\"riti i matit\") ha una radice proveniente dai flussi migratori che hanno portato molti albanesi di Lungro ad abbandonare il paese per sbarcare in America, specialmente in Argentina. Tra le usanze culinarie esclusive di Lungro, il rito del mate, rappresenta un grande esempio di contaminazione gastronomica e inclusione sociale. \"Kungulli\", contenitore incavo ottenuto da una zucchina accuratamente svuotata, \"Pumbixhi\", una specie di cannuccia di metallo e \"\u00c7ikullatera\" , il contenitore dove bolle l'acqua, sono accessori fondamentali del rituale. La preparazione del mate \u00e8 molto semplice. Dopo aver posto \"\u00c7ikullateren\" sul fuoco e riscaldata l'acqua si prepara \"kungullin\" all'interno del quale si mette un pezzo di brace, una buccia di arancia precedentemente essiccata, la mate si mette \"pumbixhi\" e si aggiunge lo zucchero quindi si versa l'acqua calda e si consuma il contenuto aspirandolo chiaramente tramite \"pumbixhin\". L'atmosfera fa da cornice a questo rituale \u00e8 quella invernale, quando i lungresi amano sedersi in cerchio vicino alla focolare (\"vatra\"), per gustare il mate, facendolo circolare di mano in mano in \"gjiton\u00ec\" o agli ospiti che bevono tutti nello stesso \"pumbixh\". Questa pratica circolare, ha attecchito in maniera istantanea a Lungro, una delle culle della cultura arb\u00ebreshe dove la cognizione di circolarit\u00e0 \u00e8 fortemente presente sia nel concezione del modo di vivere che negli ambiti architettonici. Questo elemento di notevole interesse socio-antropologico ha ulteriormente rafforzato i connotati della socialit\u00e0 ed ha contribuito a rendere ancora pi\u00f9 solidi i principi della \"gjitonia\" arb\u00ebreshe.\nSanit\u00e0.\nOspedale Civile.\nL'Ospedale Civile di Lungro, iniziato a costruire nel 1967, terminato nel 1970 ed inaugurato l'otto dicembre del 1976 \u00e8 un complesso realizzato con moderna soluzione architettonica, situato in contrada Carrocchia. La struttura si articola su quattro piani e sorge su un'area di 8000 m\u00b2 su un'altura a 550 metri sul livello del mare, in una posizione panoramica dalla quale \u00e8 possibile dominare con lo sguardo il massiccio dei monti a nord (Pollino) e la vasta pianura di Sibari sino al mare Ionio a sud - est. L'Ospedale \u00e8 stato fino a qualche anno fa un importante punto di riferimento per la sanit\u00e0 della zona e dei territori pi\u00f9 vicini. Negli ultimi anni, con il piano di rientro del commissario alla sanit\u00e0 della Regione Calabria, il nosocomio \u00e8 stato riconvertito in C.A.P.T. (Centro Assistenza Primaria Territoriale) e in \"Casa della Salute\".\nCultura.\nCostume.\nI tipici costumi femminili (\"stolit\") arb\u00ebreshe di Lungro sono ancora oggi indossati, sia dalle giovani che dalle pi\u00f9 anziane. Ci sono due tipi di costumi femminili: uno usato per le feste e l'altro giornaliero. Il costume di gala \u00e8 formato dai seguenti pezzi: due sottogonne (\"sutanina\"), una gonna pieghettata di raso rosso (kamizola) coi bordi intrecciati di filo d'oro (\"galuni\"), una gonna pieghettata di raso blu che viene raccolta a conchiglia e appoggiata sul braccio (\"cofa\"), una camicia bianca merlettata (\"linja\") un gil\u00e8 corto azzurro tutto ricamato in oro (\"xhipuni\"), capelli divisi al centro, intrecciati con nastri e raccolti indietro nella \"kesa\", uno scialle di colore rosso per le donne sposate (\"pani\"). Il costume giornaliero \u00e8 l'abito giornaliero. \u00c8 molto semplice ed \u00e8 formato da: una gonna rossa pieghettata bordata di verde, una camicia bianca, un grembiule (\"vandizini\"), un gil\u00e8 nero con ricamo in bianco. Il costume albanese maschile si usa solo in occasione di manifestazioni religiose e folcloristiche. \u00c8 formato da pantaloni bianchi (\"brek\u00ebt t\u00eb bardha\") con strisce laterali rosse o blu e ricami in giallo, camicia (\"k\u00ebmish\") bianca, gil\u00e8 nero ricamato e cappello (\"k\u00ebleshi\") bianco di lana a forma di tronco di cono.\nMusica e canti.\n\u00ab\"I canti popolari albanesi, a dunque, sono espressioni individuali, materiati dei sentimenti del popolo, nutriti del patrimonio di ideale, che empivano di s\u00e9 quell'et\u00e0 epica, quando tutto il popolo era cavaliere. Ma gli Albanesi la difesero con la spada e la eccitarono col canto, e quando le loro speranze furono troncate, molti abbandonarono la patria, fuggendo in direzioni diverse, e recando seco, poich\u00e9 altro non potevano, le loro memorie e le loro canzoni, che rifiorirono nella terra dell'esilio. I canti amorosi ed elegiaci, che ci presentano un altro aspetto della vita, appaiono una scelta delle poesie pi\u00f9 teneri ed eleganti che possegga la letteratura popolare albanese. Concezione chiara e squisita, sentimento fine e morbido, immagini pastose ed agili, c'empiono, ora di dolore ora di gioia, il cuore e le orecchie di musica gradita\"\u00bb. Cos\u00ec scrisse il Marchian\u00f2 sul popolo albanese, mettendo in luce quanto il canto fosse importante per la determinata etnia.\nI canti (\"k\u00ebngat\") degli arb\u00ebresh\u00eb di Lungro generalmente sono di quattro tipologie diverse:\nTra i canti pi\u00f9 famosi ci sono: \"Ill i bukur\", \"Ka mali\", \"Kostandini i vog\u00eblith\", \"Vdekja e Skanderbeut\", \"Ngushti Mores\u00eb, Kopile moj Kopile\".\nCucina.\nLa gastronomia (\"t\u00eb ngr\u00ebnit\") arb\u00ebreshe trova a Lungro un interessante crocevia per degustare le specialit\u00e0 tipiche arb\u00ebreshe e mediterranee. A Lungro \u00e8 possibile gustare la pasta fresca in tutte le sue forme: maccheroni (\"rrashkatjelt\"), gnocchi (\"strangulrat\"), lasagne (\"tumac\"), spaghettini (\"fidhilt\"), bucatini (\"hullonjrat\"), conditi da semplici salse al pomodoro fresco e basilico, oppure da sughi a base di carne di maiale o capretto.\nTra le specialit\u00e0 tipiche ha un posto di rilievo \"Shtridh\u00eblat me fasule\", una particolarissima pasta lavorata finemente a mano e condita con una salsa al pomodoro e fagioli. \u00c8 il piatto tipico di Lungro di origine albanese, in quanto non trova riscontri se non in altri paesi albanesi. La pasta, lavorata completamente a mano assume una forma particolare che si avvicina un po' a quella delle tagliatelle. Un altro piatto tipico \u00e8 \"Dromsat\" a base di farina e acqua, condito con sugo di pomodoro fresco carico di peperoncino. Tra i secondi piatti, i funghi hanno un posto di prestigio per l'abbondanza del vegetale presente nel territorio montano. Tra le svariate ricette ci piace citare le pi\u00f9 caratteristiche: funghi porcini con peperoni (\"k\u00ebpurdh\u00eb me kangariqra\"), funghi e patate (\"k\u00ebpurdh\u00eb me pataka\"). Prelibati sono inoltre i numerosi stufati di carne e peperoni: stufato di salsiccia e peperoni secchi (\"stufatjel me saucic\u00eb\"), stufato di costolette di maiale e peperoni (\"stufatjel me brinjaz derku\"). E poi la carne di maiale: le frattaglie (\"drudhezit\"), carne bollita (\"cingaridhet\"), la gelatina (\"puftea\"), oltre ai prelibati salami di Lungro con il caratteristico aroma del finocchio selvatico che li rende inconfondibili. I formaggi, prodotti dai pascoli di alta quota, ricchi di erbe aromatiche, hanno guadagnato un posto di rilievo. Il tutto si accompagna con i robusti vini locali dei vitigni di Galzei (\"Gauxet\") o con i raffinati vini D.O.C. del Pollino. I dolci, infine, in primis \"kula\u00e7i\", sfarzoso dolce nuziale a base di miele; i dolci di Natale, \"grispellet\", \"xhuxhullet\", \"kanarikulit\", \"bukunotet\"; i dolci di Pasqua, \"nusezat\", biscotti con farina (\"viscote t\u00eb pirv\u00ebluar\u00eb\"), olio e semi di anice, senza dimenticare la frutta secca dove primeggiano i famosi fichi di Lungro (\"fiq\u00eb t\u00eb bardha e kriqezit\").\nEventi.\nA partire dal 2013 Lungro celebra la \"Festa del vino e dei sapori antichi del territorio\"\", un'edizione (giunta alla quinta edizione nel 2018) che propone l'associazione culturale Acta Ungra il 27 dicembre di ogni anno nel centro storico. In questo evento viene proposta la rassegna enogastronomica che ha come tematiche la valorizzazione dei prodotti tipici e l'imprenditoria del settore, dando risalto alle produzioni agroalimentari ed artigianali, e con tanta musica.\nDal 2016, durante il periodo di Carnevale, la Proloco \"Arberia\" di Lungro celebra la \"Rievocazione Storica dell'eroe albanese Giorgio Castriota Skanderbeg\", giunta alla sua terza edizione, per rievocare e ricordare le gesta dell'eroe albanese proseguendo i festeggiamenti con il famoso Carnevale Lungrese. Il nome dell'evento \u00e8 stato intitolato \"Skanderbeku: Prindi i Arb\u00ebris\u00eb\" e viene svolta annualmente la domenica di carnevale.\nEconomia.\nMiniera di Salgemma.\nNei pressi dell'abitato troviamo un'importante e profonda miniera di salgemma. Il giacimento salifero di Lungro, citato anche da Plinio il Vecchio, \u00e8 stato la pi\u00f9 grande ricchezza della Piana di Sibari sino al 1976, anno della chiusura. Il sale di Lungro veniva esportato in tutta la Calabria, in qualche altra regione d'Italia, e anche in Europa. La miniera di salgemma di Lungro diede lavoro a tantissimi lavoratori, che ogni giorno scendevano i 2000 gradini che portavano alle gallerie. Schematicamente la miniera di salgemma di Lungro era composta da un ammasso salino che aveva la forma di un cono rovesciato che si restringeva man mano che i salinari scendevano nei vari piani e livelli del sottosuolo. Il santo protettore dei salinari era San Leonardo a cui venne edificata una chiesetta che sprofond\u00f2 per problemi idrogeologici. Nella storia della salina c'\u00e8 da ricordare il glorioso sciopero generale del 1969 che evit\u00f2 la chiusura, rimandata a pochi anni dopo. Ma tanti sono i fatti e le vicissitudini che hanno accompagnato l'estrazione del sale. Dal 1976 la salina \u00e8 stata abbandonata, fino al 2015 quando \u00e8 iniziato il percorso di recupero e restauro ad oggi per\u00f2 inspiegabilmente fermo. Per ricordare i salinari della miniera di Salgemma \u00e8 stato instaurato un palco-monumento (rappresentanti i minatori al lavoro) in Corso Skanderbeg, a fianco della villetta comunale. Ogni giorno a mezzogiorno, dal tetto del palazzo \"ex-dopolavoro\", suona la sirena che accompagnava l'entrata dei minatori in miniera.\nAgricoltura.\nA Lungro l'agricoltura sia per l'ambiente fisico, per la ristrettezza del territorio e soprattutto per la presenza della secolare miniera salifera, ha avuto un carattere collaterale, e nei secoli ha avuto preferenze per le colture della vite, dell'ulivo, degli ortaggi, degli alberi da frutto, della produzione ed imbottigliamento dell'olio di oliva e del vino DOC.\nR\u00fceping.\nNei primi del '900 un'azienda tedesca, la R\u00fceping S.p.A. stipul\u00f2 un contratto con il comune di Saracena per il taglio e lo sfruttamento delle risorse boschive. Successivamente altre zone furono interessate dalla ditta come gli spazi montani di \"Lungro\", Firmo, San Donato di Ninea, San Sosti, Mormanno, Morano Calabro, Verbicaro. Oltre 600 persone lavorarono al disboscamento che dur\u00f2 fino agli anni '50 (zona di Palombaro - Saracena) e tuttavia, ancora oggi permangono alcune tracce del periodo: il rifugio Palmenta (distrutto da un incendio nel 2014), tracce di binari (sulla strada che conduce da Piano Campolongo a Cardillo) che collegavano Piano Novacco con Piano Campolongo e teleferiche che trasportavano i tronchi alla frazione di Zoccalia (Saracena) da Piano Campolongo. Dal primo decennio del 1900 fino al 1930 circa, furono distrutte oltre 100.000 risparmiandone solo pochi esemplari per ettaro. Una ferrovia forestale a scartamento ridotto (600\u00a0mm) arrivava alla stazione di Spezzano Albanese Terme per la spedizione e l'imbarco dei tronchi al porto di Sibari.\nSino al 2014 esisteva nei pressi del rifugio di Piano Campolongo una costruzione risalente agli inizi del '900 utilizzata come deposito dai dipendenti dell'azienda R\u00fceping, divenuto poi rifugio (\"Rifugio Palmenta\"). A seguito di un incendio doloso, dell'edificio non \u00e8 rimasto quasi nulla.\nArtigianato.\nIcone.\nL'origine orientale e costantinopolitana delle icone \u00e8 stata, da sempre, un elemento a favore dell'imputata autenticit\u00e0 supportata, tra l'altro, da un testimone d'eccezione: il saccheggio di Costantinopoli del 1204 da parte dei Crociati, in seguito al quale, iniziarono a circolare in Occidente un gran numero di icone e reliquie. Altro requisito, necessario per l'attribuzione dello \"status\", il potere di operare miracoli, non perch\u00e9 miracolose di per s\u00e9, ma perch\u00e9, tramite di esse, si rende manifesta l'opera taumaturgica del Signore. Nelle chiese arb\u00ebresh\u00eb di rito greco-bizantino le Sacre Immagini trovano collocazione in uno spazio loro destinato, l'iconostasi, che distingue il vima riservato ai celebranti, dalla navata destinata ai fedeli. Realizzate in materiale diverso da quello della struttura che le accoglie, le icone offrono ai fedeli di ogni livello culturale la possibilit\u00e0 di contemplare \"quell'invisibile resosi visibile\", oggetto di non poche argomentazioni patristiche, dimostrandosi detentrici di un linguaggio universale.\nInfrastrutture e trasporti.\nLungro \u00e8 raggiungibile tramite le SS 534-SP263 (ex SS105).\nAmministrazione.\nL'attuale amministrazione comunale di Lungro (2017-2022) \u00e8 guidata dal sindaco Giuseppino Santoianni (al suo terzo mandato). Nella politica locale Lungro ha avuto importanti candidati alla carica di sindaco.\nSport.\nPer circa 15 anni (dalla stagione 1980/1981 alla stagione 1994/1995) a Lungro prese vita una squadra di calcio dilettantistica, l\"'AS Lungro\". Il colore sociale era il rosso, mentre il \"simbolo\" era un'aquila bicipite (che richiamava la bandiera Albanese, essendo Lungro comunit\u00e0 arb\u00ebresh\u00eb). La squadra ebbe il massimo risultato approdando e al campionato di Prima Categoria, restandoci sei stagioni (dopo sei stagioni in Seconda Categoria e tre in Terza Categoria senza mai retrocedere). Dal 1995, venendo a mancare la disponibilit\u00e0 del campo da gioco, la squadra non \u00e8 stata iscritta ad un campionato dilettantistico. Agli inizi degli anni 2000 venne rifondata la squadra (con il nome di \"Polisportiva Lungro\"), ripartendo dalla Terza Categoria disput\u00f2 quattro stagioni nel vecchio impianto sportivo; dopo questa breve parentesi, complice la totale indisponibilit\u00e0 del campo, la citt\u00e0 non ebbe pi\u00f9 una squadra calcistica.\nIl 17 giugno 2016 nasce l\"'ASD Polisportiva Lungro\" con l'intento, riuscito, di creare un settore giovanile di calcio a 5.\nIl 16 settembre 2019 nasce la \"Polisportiva Arberia\", squadra di calcio a 11 militante in Terza Categoria, in rappresentanza dei tre comuni \"Lungro\", Acquaformosa e Firmo con sede in quest'ultimo."}
{"id": "33013", "revid": "125674923", "url": "https://it.wikipedia.org/wiki?curid=33013", "title": "Luzzi", "text": "Luzzi [l\u00f9z-zi] (\"l L\u00f9zzi\" in calabrese) \u00e8 un comune italiano di abitanti, nella valle del Crati in provincia di Cosenza in Calabria.\nGeografia fisica.\nGeografia fisica.\nLuzzi \u00e8 situata sulla fascia della Presila, sul lato destro della valle del Crati. Posta su una collina, ai cui piedi scorrono due torrenti (\"Ilice\" e \"San Francesco\") che confluiscono a valle nel fiume Crati, \u00e8 un comune a ridosso dell'area urbana di Cosenza, di cui rappresenta territorialmente e urbanisticamente la cornice nord-est. Il centro abitato \u00e8 posto a 376 metri sul livello del mare e dista dal centro di Cosenza 22\u00a0km. Il confine nord coi comuni di Acri e Bisignano \u00e8 segnato dal fiume Mucone, che ospita lungo il suo corso la centrale idroelettrica 2\u00ba salto, alimentata con le acque del bacino artificiale del Lago Cecita. Con una superficie di 77,6\u00a0km\u00b2, il territorio comunale comprende un dislivello altimetrico che va da 96 a 1284\u00a0m s.l.m.\nClima.\nIl clima \u00e8 generalmente mediterraneo. La particolarit\u00e0 del clima luzzese, analoga al resto della Valle del Crati, risiede nella quasi totale assenza dell'influenza del mare sulla temperatura: difatti, \u00e8 possibile osservare ampie escursioni termiche (soprattutto nell'aerea valliva) durante tutto l'anno. In estate le temperature possono raggiungere durante le ondate di calore i 37-38\u00a0\u00b0C, anche 40\u00a0\u00b0C e oltre nelle aree poste a bassa quota, mentre la neve \u00e8 un fenomeno che riguarda il centro abitato almeno una volta l'anno, tra dicembre e marzo. Le aree montane possono beneficiare invece di ottimi apporti nevosi tra novembre e aprile. Insieme al resto della valle del Crati, Luzzi riceve i migliori apporti nevosi durante le nevicate \" da scorrimento \", che si verificano quando uno strato di aria umida e pi\u00f9 calda scorre al di sopra di uno strato di aria fredda depositatosi al suolo a seguito di irruzioni di aria fredda.\nStoria.\nSi suppone sorga al posto dell'antica \"Tebe Lucana\" fondata nel IV secolo a.C. Attestata nei documenti del XIII secolo come \"castrum Lucii in Valle Gratis\", deve il suo nome, con molta probabilit\u00e0, alla famiglia normanna di cognome de Luci, Lucij o de Luciis al seguito di Roberto il Guiscardo che la ebbe in feudo. Secondo altri il nome potrebbe derivare dai \"lucci\", un pesce che popolava il torrente Ilice che scorre a sud del paese, ma questa ipotesi non esclude la precedente. Mentre lo studioso Giovanni Alessio ipotizza un'origine pi\u00f9 antica facendo derivare il nome di Luzzi dal \"praenomen\" latino Lucius. Dal 1272, il \"castrum Lucii\" o castello di Luzzi, risulta in possesso del \"milites\" Matteo de Luciis o de Luzzi, la cui famiglia qualche anno prima fu espropriata di tutti i beni e mandata in esilio a Malta per aver partecipato alla congiura dei baroni (1246) nei confronti di Federico II. Papa Innocenzo IV restitu\u00ec i possedimenti a Pietro de Luciis, gi\u00e0 signore di Bisignano e ai suoi figli, tra i quali Matteo, \"Domino Mattheo de Luciis castrum Lucii restitutum\", che risulta in quegli anni signore di Luzzi.\nDi particolare interesse sono i resti del grande complesso monastico-religioso dell'Abbazia di Santa Maria della Sambucina, fondata intorno alla secondo met\u00e0 del XII secolo, divenuta ben presto casa-madre dell'Ordine Monastico Cistercense e prototipo dell'architettura gotico-ogivale nell'Italia meridionale. Nel Medioevo, periodo di suo maggiore splendore, ospit\u00f2 illustri personaggi storici come il profeta dello Terza et\u00e0 Gioacchino da Fiore, il \"magister sententiarum\" Pietro Lombardo ed il famoso glossatore Francesco Accursio.\nMonumenti e luoghi d'interesse.\nArchitetture religiose.\nLa chiesa di Sant'Angelo costruita probabilmente nel 1300 custodisce la tela di \"Santa Maria delle Grazie\" opera della scuola di Leonardo da Vinci, l'altare ligneo policromo del 1600, di particolare bellezza (considerato monumento nazionale), e il fonte battesimale in pietra tufacea con motivi scultorei in stile romanico. Nel XXI secolo vennero compiuti degli scavi archeologici sotto la guida del parroco di San Michele Arcangelo, don Umile Faraca, perch\u00e9 si pensava che sotto la chiesa esistesse un altro tempio e vennero ritrovati due scheletri di sesso uguale.\nNella chiesa dell'Immacolata costruita nel XVI secolo sono custodite due eccezionali opere di pittura, l\"Assunta in Gloria con Angioletti\", che \u00e8 una classica opera di Luca Giordano e la tela dell\"Annunciazione\", esecuzione alla maniera di Francesco Solimena, inoltre ha l'altare maggiore con il particolare di due grandi angeli. La chiesa ha subito danni in conseguenza di alcune scosse sismiche e l'ultima nel XX secolo provoc\u00f2 ingenti danni alla struttura. Venne pitturata per l'ultima volta dal maestro Emilio Iuso che dipinse tutte le navate. Nella chiesa si custodisce la statua della Santa Patrona dell'Immacolata ed \u00e8 la parrocchia principale di Luzzi (San Biagio V.E.M).\nLa chiesa di San Giuseppe era una cappella della famiglia Firrao. In questa chiesa nel XVIII secolo grazie al cardinale Firrao venne portato il corpo di sant'Aurelia Marcia, che si festeggia la prima domenica di settembre; c'\u00e8 un pellegrinaggio numeroso da tantissimi paesi della Calabria per sant'Aurelia perch\u00e9 ha compiuto molti miracoli. Nella chiesa di San Giuseppe si conservano: il corpo di sant'Aurelia Marcia, martire cristiana, con lastra catacombale di arte paleocristiana e la stupenda tela del \"San Gennaro in Estasi\" riconducibile al virtuosismo di P. Novelli e al realismo della poetica del Vaccaro.\nLa chiesa della Nativit\u00e0 di Maria SS. (la seconda chiesa costruita a Luzzi) ha una cupola araba perch\u00e9 probabilmente prima di essere una chiesa era un tempio musulmano. Nella chiesa matrice fu battezzato il cardinale Firrao ed \u00e8 la chiesa dedicata alla Madonna; vi \u00e8 custodita la tela \"Madonna del Rosario\" del Settecento napoletano; mentre in quella delle Petrine si trova un raffinato dipinto del manierismo che raffigura una \"Fuga in Egitto\".\nNelle rimanenti chiese di S. Francesco, dei Cappuccini, del Santuario della Cava e la chiesa della Madonna delle Grazie si trovano altri apprezzabili dipinti con opere minori. Codici, incunaboli, pergamene e documenti antichi nell'archivio e biblioteca di Casa Marchese. E inoltre tutte le chiese sono state dipinte dal pittore Emilio Iuso.\nL'abbazia cistercense della Sambucina \u00e8 considerata un patrimonio molto importante per la Calabria. Nell'abbazia troviamo l'affresco della Madonna col Bambino del 1501, l'Assunta in Gloria con i 12 apostoli e inoltre troviamo il Lactatio Sancti Bernardi del 1896 di Basile. Alla Sambucina dimoro' Gioacchino da Fiore, un monaco conosciuto in tutta Italia, citato anche nella Divina Commedia di Dante Alighieri.\nPalazzo comunale.\n\u00c8 un palazzo costruito nel XVIII secolo, testimone nel corso del tempo di una rilevante tradizione storica e rappresenta la struttura architettonica pi\u00f9 importante del centro storico cittadino. Noto come Palazzo Vivacqua, e gi\u00e0 un tempo di propriet\u00e0 dei Principi Firrao, \u201cprimo castello di Luzzi-Centro durante la reggenza dei Sanseverino\u201d (i Vivacqua giunsero a Luzzi nel 1781 chiamati dai Principi Firrao per dirigere e amministrare le loro numerose propriet\u00e0 locali), oggi \u00e8 sede municipale.\nL'edificio, adibito gi\u00e0 dal 1940 ad abitazione padronale, si presentava in avanzato stato di degrado sia sul piano strutturale sia degli elementi caratterizzanti. Una serie di interventi, reiterati nel corso degli anni, ne ha consentito il recupero, con il ripristino totale dal punto di vista statico-strutturale e una ristrutturazione dei vari piani e ambienti, dove sono distribuite le diverse funzioni direzionali, politiche e amministrative della sede comunale.\nL'esterno \u00e8 a pianta quadra, in perfetto stile rinascimentale, con rigorose facciate, si compone di due livelli oltre al piano seminterrato ed il sottotetto. Il portale di accesso \u00e8 incorniciato da una struttura in pietra avanzata rispetto all'edificio.\nUn corpo scala, di particolare pregio architettonico, domina l'atrio del fabbricato, ed \u00e8 collegato direttamente con il giardino e le altre strutture abitative, oggi adibite ad uffici comunali. Il piano superiore \u00e8 caratterizzato da un grande balcone centrale e da due laterali pi\u00f9 piccoli.\nCultura.\nCostumi.\nIl costume tradizionale di Luzzi \u00e8 la Pacchiana dai colori vivaci e tessuto anche nelle trame preziose della seta e del velluto. Il costume della Pacchiana \u00e8 formato da: una gonna lunga chiamata \"cammisu\u00f2tto\", da due coperti sovrapposti uno, con ampie maniche detto \"cammis\u00f2la\" sotto vi \u00e8 la camicia di lino bianco detta \"murletta\", sulla \"pittiglia\" girava il \"magli\u00f9ccu\" un laccio d'oro con uno spillone sempre d'oro. Sulla testa vi \u00e8 messo il cosiddetto \"ritu\u00f2rto\", i capelli sono divisi in due dalla fronte all'occipite e le scarpe sono in pelle lucida color nero. Gli antichi gioielli luzzesi sono: gli orecchini d'oro e metallo dorato a goccia piatta; l'anello con cerchi sfalsati e de rosette di perline, inoltre ci sono gli orecchini in lamina d'oro con motivi floreali e la collana luzzese a dieci fili di scaramazze con ciondolo a stella d'oro."}
{"id": "33014", "revid": "110157", "url": "https://it.wikipedia.org/wiki?curid=33014", "title": "Maier\u00e0", "text": "Maier\u00e0 (\"Majer\u00e0\" in greco bizantino) \u00e8 un comune italiano di abitanti della provincia di Cosenza, in Calabria.\nMaier\u00e0 \u00e8 molto conosciuto per via della sua caratteristica posizione: infatti, il centro abitato \u00e8 separato dal vicino comune di Grisolia per mezzo di un profondo burrone.\nOrigini del nome.\nIl nome del paese deriva dal ebraico per la presenza di molte grotte a Maier\u00e0 . La parola ebraica pi\u00f9 comune per \"grotta\" \u00e8 \u05de\u05b0\u05e2\u05b8\u05e8\u05b8\u05d4 m\u0259'\u0101r\u0101h. Secondo altri fondi deriva dal greco \"machairas\" (pronuncia \"maher\u00e0s\") che significa \"coltellaio\".\nCultura.\nLe viuzze del centro storico presentano diverse opere d'arte moderna, curate da differenti artisti a testimoniare il passato che si incontra con la modernit\u00e0. Vi si trova il \"Museo del Peperoncino\" che presenta variet\u00e0 di tale spezia provenienti da ogni parte del mondo ed oggetti legati al cosiddetto \"oro rosso\"."}
{"id": "33015", "revid": "123403182", "url": "https://it.wikipedia.org/wiki?curid=33015", "title": "Malito", "text": "Malito \u00e8 un comune di 764 abitanti della provincia di Cosenza.\nGeografia fisica.\nMalito \u00e8 un centro abitato situato nella media Valle del Savuto vicino a Belsito e a Grimaldi. Nel suo territorio \u00e8 posta la cima del monte Serratore (m 1233 s.l.m.), una delle maggiori vette della Catena Paolana (o Costiera).\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "33016", "revid": "124719319", "url": "https://it.wikipedia.org/wiki?curid=33016", "title": "Malvito", "text": "Malvito (\"Marivitu\" in calabrese) \u00e8 un comune italiano di abitanti della provincia di Cosenza in Calabria.\nIl suo nome deriva da \"malvetum\", dal termine latino malva (malva) con l'aggiunta del suffisso collettivo -etum; . \u00c8 un centro agricolo dell'Alta Valle dell'Esaro, situato sul versante interno della catena Paolana, su un poggio alla destra del fiume in prossimit\u00e0 del confluente torrente Crispo. In questi ultimi decenni, la tradizionale vocazione cerealagricola ed ortiva \u00e8 stata soppiantata dalla viticultura ed olivicoltura, anche in conseguenza del forzato abbandono della castanicoltura. Fa parte del raggruppamento comprensoriale denominato \"Valle dell'Esaro\", dopo aver fondato, stato capofila e Sede politico-amministrativa dell'ex Comunit\u00e0 montana \"Unione delle Valli\", nell'ambito della Regione Agraria n. 12 - Medio Crati Occidentale.\nGeografia fisica.\nTerritorio.\nOrografia.\nIl territorio comunale di Malvito \u00e8 inserito in un'area di grande importanza orografica, tra la Catena Costiera, la Sila ed il Pollino.\nLa cima pi\u00f9 alta del territorio comunale \u00e8 \"Cozzo Capo Bianco\" (993 ), ai piedi della quale si apre il \"Passo della Contessa\" (921 ), storica via di penetrazione tra la Valle dell'Esaro e la costa del Mar Tirreno, attraverso cui, risalendo dal mare, le armate Saracene, pi\u00f9 volte, cercarono di espugnare la cittadella fortificata. Il centro storico raggiunge l'altitudine massima di 452 , e dalla sommit\u00e0 del maschio del Castello sono visibili i vicini paesi di Santa Caterina Albanese e San Marco Argentano, comunque l'ameno centro storico di Malvito, domina la vallata del fiume Esaro, che scorre in direzione N-NE verso il Mar Ionio, da dove giungevano esploratori e soldati Achei o mercanti greci. Proprio il corso del fiume Esaro separa l'altura del centro storico dalla \"Serra di Gameli\" (622 ), gruppo di alture preappenniniche che hanno, nell'insieme, la caratteristica forma di gobbe di cammelli.\nIdrografia.\nIl principale corso d'acqua che scorre nel territorio comunale \u00e8 il fiume Esaro, che viene originato una ventina di chilometri pi\u00f9 a ovest nel territorio comunale di Sant'Agata di Esaro. Secondo alcuni storici, potrebbe trattarsi dell'antico fiume Kalabros, da cui successivamente derivarono il nome Calabria, in seguito adottato per nomare l'intiera regione, gi\u00e0 chiamata Italia.\nInoltre, nel territorio comunale scorrono altri corsi d'acqua, prevalentemente, a carattere torrentizio e tutti affluenti del Fiume Esaro, assicurando per secoli l'irrigazione necessaria dei campi coltivati a mais da foraggio per animali ed anche per l'alimentazione umana: questi corsi d'acqua, una volta ricchi di fauna ittica, sono i Torrenti Fontanelle, Crispo, Ritorto, Lessieni ed infine il Fiume Rosa.\nStoria.\nNonostante i reperti archeologici pi\u00f9 antichi rinvenuti nel territorio di Malvito siano quelli appartenenti ad un complesso monumentale romano del I secolo rinvenuto in localit\u00e0 Pauciuri, alcuni studiosi hanno voluto individuare a Malvito il sito della citt\u00e0 magnogreca di Temesa, ad oggi convenzionalmente identificata pi\u00f9 a sud, in prossimit\u00e0 del fiume Savuto tra Amantea e Nocera Terinese.\nA Malvito fin dal 982 vive una comunit\u00e0 monastica di rito greco dedita alla trascrizione dei testi: alcuni di questi esemplari unici sono ora conservati presso la Biblioteca Vaticana a Roma.\nIl periodo di massimo splendore di Malvito fu quello della dominazione longobarda: istituito sede di gastaldato e di diocesi, in questo periodo si inizi\u00f2 la costruzione del castello, completata successivamente in epoca normanna.\nSotto la dominazione dei Normanni il feudo fu istituito in contea (il primo conte attestato \u00e8 Roberto di Scalea nel 1083), ma perse gran parte della propria importanza strategica ed anche la sede vescovile alla fine del XII secolo, in favore della troppo vicina San Marco Argentano..\nQuesta fortezza longobardo-normanna costruita attorno al IX al XII secolo \u00e8 ancora adesso pressoch\u00e9 intatta.\nMonumenti e luoghi d'interesse.\nL'abitato conserva notevoli resti di antiche opere fortilizie come il Castello Medievale e la Torre Normanna di forma cilindrica, ampliata e modificata da Roberto d'Altavilla detto \"Il Guiscardo\". Sempre del periodo medievale sono i resti delle mura di cinta dell'abitato.\nMolto interessante \u00e8 il seicentesco oratorio della chiesa parrocchiale dedicata a San Michele Arcangelo. Fu in passato, per lungo tempo, sede Vescovile.\nLa Valle Dei Mulini.\nLo sfruttamento delle aree agricole e la possibilit\u00e0 di utilizzare l'energia idrica per la presenza di una innumerevole rete di torrenti e corsi d'acqua, hanno fatto sorgere, all'esterno dei centri abitati, particolari edifici come il mulino idraulico (mulino ad acqua).\nTali mulini, presenti in quasi tutto il territorio della Comunit\u00e0 Montana, testimoniano un sistema di produzione consolidato e di lontana origine, risalente sicuramente allo stabilizzarsi degli insediamenti in et\u00e0 medievale. Nella valle retrostante l'abitato di Malvito e lungo il corso dei torrenti Crispo, Esaro e Fontanelle, c'\u00e8 una consistente e significativa presenza di tali edifici e manufatti, alcuni di essi sono in buon stato di conservazione, altri invece sono rappresentati da ruderi incastonati in uno scenario naturale di incomparabile bellezza.\nPalazzo Ariani.\nPalazzo Ariani \u00e8 sede del Municipio di Malvito dal 1937. Il nome si deve ai conti palatini Ariani che lo abitarono a partire dal 1847 provenienti da Napoli. La famiglia vantava la diretta discendenza da Marco Antonio Ariani nato a Napoli il 1624 Saggiatore e poi Maestro di Conio e di Zecca a Napoli.\nMor\u00ec il 27 febbraio del 1706 e venne sepolto nella chiesa di San Giacomo Maggiore per volont\u00e0 del Vicer\u00e9 sotto il regno di Filippo V. Uno dei suoi figli Agostino, professore di fisica e matematica nell'Universit\u00e0 di Napoli, intrattenne una stretta amicizia col filosofo Giambattista Vico. E lo stesso Agostino si dilett\u00f2 a scrivere saggi anche di letteratura e filosofia il pi\u00f9 noto dei quali su Gregorio Caloprese. Il nipote dell'Ariani matematico e filosofo di nome anch'egli Agostino spos\u00f2 nell'Ottocento la figlia del potente notaio e sindaco di Malvito, Paolo Argento. Cos\u00ec Palazzo Argento divenne Palazzo Ariani."}
{"id": "33017", "revid": "122979332", "url": "https://it.wikipedia.org/wiki?curid=33017", "title": "Mandatoriccio", "text": "Mandatoriccio \u00e8 un comune italiano di abitanti della provincia di Cosenza in Calabria. Il comune ha un centro storico e una marina.\nOrigini del nome.\nIl nome del paese si riferisce al cognome del fondatore del paese Teodoro Mandatoriccio. Questo nome di famiglia potrebbe derivare dal latino \"mandatoricius\", da mandator (subordinatore) o mundator (ripulitore) invece secondo altri deriva dal greco \"mandratoras\" (padrone di mandria).\nStoria.\nFu fondata, all\u2019inizio del XVII secolo, da Teodoro Mandatoriccio, duca di Crosia, erede di Gio. Michele Mandatoriccio che aveva acquistato la baronia di Pietrapaola nel 1583, come un come casale del territorio di Pietrapaola.\nLa zona tuttavia risulta abitata fin da epoca ben pi\u00f9 antica, come testimoniano i reperti archeologici rinvenuti nei pressi della localit\u00e0: nei pressi del confine con Pietrapaola sono state infatti rinvenute testimonianze di un insediamento preistorico con necropoli databile all'et\u00e0 del Ferro e una cinta di mura megalitiche appartenenti probabilmente ad una citt\u00e0 indigena ellenizzata risalente al IV sec. a.C.\nTrasformata in un luogo fortificato, con la costruzione di un castello, appartenne ai Mandatoriccio fino all\u2019estinzione del casato, avvenuta nella seconda met\u00e0 del Seicento.\nAll'epoca era casale di Pietrapaola, nella Calabria Citeriore, e dipendeva dal distretto ecclesiastico di Rossano.\nDurante la signoria di Teodoro il casale prosper\u00f2 economicamente per lo sviluppo accorto dell\u2019agricoltura e urbanisticamente per l\u2019accoglienza prima di immigrati albanesi, adibiti ai servizi, e poi di profughi dai casali di Cosenza devastati dai Saraceni e distrutti dal terremoto.\nIn seguito pass\u00f2, per successione femminile, alla nobile famiglia cosentina dei Sambiase, che possedeva un vasto complesso di feudi con titolo diverso, da Campana a Bocchigliero, a Crosia, a Caloveto, a Calopezzati, a Pietrapaola e a Mandatoriccio. Il dominio dei Sambiase dur\u00f2, fra complesse e travagliate vicende fino all\u2019eversione dalla feudalit\u00e0.\nNel 1783 fu colpita e distrutta dal violento terremoto del 1783. Subito dopo il terremoto Giuseppe Maria Galanti faceva per conto del Regno di Napoli una ricognizione del territorio e menzionava ritenendoli degni di nota, per il suo stile spagnolesco, il Castello, \u201ccon ponte levatoio e quattro bastioni\u201d, nonch\u00e9 la Chiesa Madre, la cui architettura ripete lo stile napoletano della Chiesa di San Francesco.\nNel periodo napoleonico, dapprima era un\u2019universit\u00e0 del governo di Cariati e poi un comune del circondario facente capo a questo centro, nella cui giurisdizione fu mantenuta anche dai Borboni, che con il riordino operato del 1811, istitutivo di Comune e circondari, mantenendo Mandatoriccio nella giurisdizione di Cariati, gli attribuiva Pietrapaola come frazione. Nella sistemazione data dal Borbone per legge 1\u00ba maggio 1816 Mandatoriccio perdeva Pietrapaola, elevata a Comune autonomo. Dal 1929 al 1934 Pietrapaola tornava ad essere frazione di Mandatoriccio. Pietrapaola, ritorn\u00f2 autonoma nel 1934.\nVerso la fine del XX secolo la zona costiera di Mandatoriccio sviluppa una vocazione turistica, legata al turismo balneare, con un litorale di oltre quattro chilometri. Numerosi i lidi, le strutture ricettive, i villaggi turistici che rendono molto attraente questo territorio per le vacanze.\nMonumenti e luoghi d'interesse.\nLa chiesa matrice dei Santi Pietro e Paolo, edificata probabilmente intorno ai primi del 1600, periodo confermato dalla data del 1684 posta sulla base della fonte battesimale. Si caratterizza per l'irregolarit\u00e0 della pianta e per i differenti materiali impiegati, particolari che inducono a ipotizzare che ha subito varie modifiche nel corso del tempo. La maggior parte delle opere di interesse storico-artistico, contenute in essa, sono datate alla prima met\u00e0 del Settecento. Tra questi il fonte battesimale del 1723, i quattro altari lignei della navata destra del 1729, la tela con i miracoli di Sant'Antonio del 1724. Sicuramente risalenti allo stesso periodo sono il soffitto a cassettoni e gli altari marmorei. Pi\u00f9 discutibile, invece, \u00e8 la data del Crocifisso ligneo collocato sull'altare maggiore, che potrebbe datarsi tra la fine del XVIII e gli inizi del XIX secolo.\nAdiacenti alla chiesa i ruderi del castello, una struttura a pianta quadrangolare munita di quattro torri circolari, divenuta poi sede del municipio.\nNon molto distante dal mare si trova Castello dell'Arso, solitario su un'altura costeggiata dalla statale. L\u2019edificio di propriet\u00e0 privata, caratterizza per le sue quattro belle facciate a vela in pietra che si presentano concave, tali che il peso dell\u2019edificio venga scaricato interamente sugli angoli, costituenti veri e propri contrafforti triangolari. I finestroni a balconcino sulla facciata rivolta verso il mare, sono di stile ottocentesco, realizzati in epoca napoleonica. Durante il pi\u00f9 remoto dominio dei Mandatoriccio il Castello dell'Arso era stato utilizzato come \u2018casamentum\u2019 per ospitare cavalieri e parenti cadetti, ma via via la destinazione era mutata, assumendo connotati legati all\u2019economia agraria della zona.\nInfrastrutture e trasporti.\nMandatoriccio \u00e8 servita dalla Strada statale 106 Jonica, dalla strada provinciale 199 e dalla strada provinciale 205."}
{"id": "33018", "revid": "1516566", "url": "https://it.wikipedia.org/wiki?curid=33018", "title": "Mangone", "text": "Mangone (\"Mang\u00f9ne\" in calabrese) \u00e8 un comune italiano di abitanti della provincia di Cosenza. \u00c8 situato 16 km a sud-est di Cosenza, in posizione dominante l'alta valle del Savuto. Nel comune \u00e8 compresa la frazione di Piano Lago (in origine Pian del Lago), a 627 metri sul livello del mare, nel punto di saldatura tra Catena Costiera (o Paolana) e Sila."}
{"id": "33019", "revid": "125173745", "url": "https://it.wikipedia.org/wiki?curid=33019", "title": "Marano Marchesato", "text": "Marano Marchesato \u00e8 un comune italiano di abitanti della provincia di Cosenza in Calabria. Dista da Cosenza ed \u00e8 posto sulle colline prospicienti la citt\u00e0, sul versante centrorientale della Catena Paolana.\nStoria.\nSull'origine di Marano Marchesato non si hanno notizie certe n\u00e9 l'archeologia ha dato una risposta al riguardo. Il nome, a giudizio di qualcuno, deriverebbe dalla famiglia Marano che nel corso del medioevo diede asilo ad alcuni cittadini di Cosenza i quali, per sfuggire alle incursioni delle masnade saracene del vicino emirato di Amantea, si sparsero per le campagne e le colline adiacenti all'antica metropoli brettia, trovando asilo in questo territorio (Fagiani 1936:31).\nSecondo un'altra ipotesi il nome sarebbe derivato da \"marrani\", aggettivo con cui gli arabi indicavano i miscredenti (dall'arabo \"mahran\", \"cosa proibita\").\nA prescindere dall'origine del nome, l'ipotesi pi\u00f9 accreditata sulla nascita della comunit\u00e0 locale \u00e8 quella che fa risalire la sua formazione all'indomani del terremoto del 27 marzo 1638 che nella provincia di Cosenza provoc\u00f2 il decesso di quasi diecimila persone, come accert\u00f2 il consigliere Ettore Capelcelato (Anelli-Savaglio 1989:136),\nTra gli abitanti, i vicini paesi di Rende Castelfranco subirono gravissimi danni e alcuni dei loro abitanti trovarono rifugio nelle campagne adiacenti a Marano, dove possedevano delle propriet\u00e0 (Fonte 1980:121, Bilotto 1988:82).\nCol tempo, le famiglie aumentarono e incominciarono a edificare delle case per soggiornarvi con pi\u00f9 sicurezza, determinando la nascita di un nuovo agglomerato, il cui controllo origin\u00f2 un'aspra contesa tra i principi di Sersale di Castelfranco e i marchesi Alarcon y Mendoza di Rende (Savaglio 1996: 4).\nLa disputa si protrasse per diversi anni e nel 1684 il tribunale del Consiglio Collaterale di Napoli vi mand\u00f2 un regio Tabulario col compito di accomodare la questione. Dopo questa fase una parte del borgo, quella sud-occidentale fu assegnata ai Sersale, e le restanti contrade poste agli Alarcon y Mendoza.\nMarano Marchesato divenne quindi casale di Rende e ne segu\u00ec le vicende politiche e sociali fino al 1806, anno dell'eversione feudale (Savaglio 2002: 157).\nInfrastrutture e trasporti.\nIl comune \u00e8 interessato dalle seguenti direttrici stradali:\nAmministrazione.\nDal 27 maggio 2013 il Sindaco di Marano Marchesato \u00e8 Eduardo Vivacqua, eletto con la lista civica \"Insieme\".\nSport.\nCalcio.\nMarano Marchesato \u00e8 rappresentato nel calcio dilettantistico dall'Unione Sportiva Marano, squadra di calcio nata nel 2015 e affiliata alla FIGC. La stessa societ\u00e0 nasce con l'intento di unire le due comunit\u00e0 di Marano Marchesato e del limotrofo Marano Principato. La sede \u00e8 in via Curcio a Marano Marchesato.\nLe gare interne si svolgono presso il Campo Sportivo \u201cVincenzo Tenuta\u201d di Marano Principato. Gli allenamenti si svolgono nell'impianto sportivo di Calcio a 11 di Contrada Malvitani a Marano Marchesato.\nLa scuola calcio svolge la sua attivit\u00e0 presso l'impianto sportivo di calcio a 5 di via Donnu Saveru a Marano Marchesato.\nNella stagione sportiva 2015/2016, la prima della sua storia, la prima squadra ha preso parte al campionato provinciale di terza categoria - delegazione di Cosenza.\nDalla stagione sportiva 2020/2021 l\u2019US MARANO milita nel Campionato Regionale di Prima Categoria Calabrese."}
{"id": "33021", "revid": "1926914", "url": "https://it.wikipedia.org/wiki?curid=33021", "title": "Matrice unitaria", "text": "In matematica, una matrice unitaria \u00e8 una matrice quadrata complessa formula_1 che soddisfa la condizione:\ndove formula_3 \u00e8 la matrice identit\u00e0 e formula_4 \u00e8 la matrice trasposta coniugata di formula_1.\nLa definizione equivale a dire che una matrice formula_1 \u00e8 unitaria se \u00e8 invertibile e la sua inversa formula_7 \u00e8 uguale alla sua coniugata trasposta:\nUna matrice \u00e8 inoltre unitaria se \u00e8 una matrice normale con autovalori sulla circonferenza unitaria, oppure se \u00e8 un'isometria rispetto alla norma usuale. Una matrice unitaria avente tutti gli elementi reali \u00e8 una matrice ortogonale.\nLe matrici unitarie rappresentano gli operatori unitari su spazi di Hilbert finito-dimensionali (costituiscono quindi un caso particolare).\nPropriet\u00e0.\nLe matrici unitarie soddisfano le seguenti propriet\u00e0:\nUna matrice \u00e8 unitaria se e solo se le sue colonne (o le sue righe) formano una base ortonormale dello spazio rispetto al prodotto hermitiano standard. Per mostrare l'implicazione diretta, se si suppone che formula_1 \u00e8 unitaria allora formula_17. Sia quindi formula_18 un suo vettore colonna (o vettore riga) corrispondente alla i-esima colonna (o riga), e sia:\nVedendo questa matrice come prodotto interno, cio\u00e8 formula_20, si ha che:\nEssendo contemporaneamente ortogonale e di norma unitaria significa che formula_1 \u00e8 una base ortonormale.\nPer mostrare l'implicazione inversa, si supponga che le colonne (o le sue righe) formano una base ortonormale dello spazio rispetto al prodotto interno. Se le colonne (o le righe) di formula_1 sono ortonormali allora significa che formula_25 ad eccezione di quando formula_21, dove si ha formula_32. Si ha quindi:\nMa questa \u00e8 proprio la definizione di matrice identit\u00e0 formula_34, che \u00e8 unitaria."}
{"id": "33022", "revid": "110157", "url": "https://it.wikipedia.org/wiki?curid=33022", "title": "Marzi", "text": "Marzi \u00e8 un comune italiano di 947 abitanti della provincia di Cosenza in Calabria. \u00c8 compreso nella Comunit\u00e0 Montana del Savuto.\nGeografia fisica.\nTerritorio.\nMarzi \u00e8 ubicato a sud di Cosenza, a circa , ed il suo territorio \u00e8 compreso nella valle del fiume Savuto, che lo attraversa separandolo da quello del comune di Carpanzano.\nAltimetria.\nDa un'altitudine di 300 m s.l.m., misurata nel greto del Savuto in corrispondenza del Ponte Nuovo, si passa ai 1.230 m s.l.m. di Colle Pallone, percorrendo una distanza, in linea retta, di circa 8.350 m. La principale frazione, Orsara, \u00e8 ubicata a 894 m s.l.m. (fonte IGM 1:25.000)."}
{"id": "33023", "revid": "110157", "url": "https://it.wikipedia.org/wiki?curid=33023", "title": "Mendicino", "text": "Mendicino (\"Mennic\u00ecnu\" in calabrese, \"Mennikino\" in greco bizantino) \u00e8 un comune italiano di abitanti della provincia di Cosenza in Calabria.\nGeografia fisica.\nMendicino \u00e8 un comune del Cosentino, situato ai piedi del monte Cocuzzo, non lontano dal mare e a pochissimi chilometri dal capoluogo. Da Cosenza verso il paese, la recente espansione edilizia si apre in ampi spazi verdi: la strada \u00e8 fiancheggiata da numerosi ulivi, fichi, querce, vigneti e campi seminati a grano circondati da viottoli erbosi che costeggiano la strada, insieme a rari casolari appoggiati sulle colline. Giunti a Candelisi, ci appare a sud, la prima veduta dell'antico paese con due erte di case. Il sole nasce sul belvedere, propaggine di una gola di fiume culminante con la torre dell'orologio, edificata su una ventosa distesa di ulivi. Sul pendio troviamo il rione \u201cCastello\u201d che affida le sue vecchie case all'antico muro che le abbraccia insieme al viale alberato, e che, dalla vecchia Piazza del Duomo giunge fino alla piccola chiesa di Santa Caterina. L'altra sponda della strada e della piazza principale sono costeggiate da eleganti e grandi case risalenti al tardo ottocento: portoni e scale in pietra, larghi balconi, terrazze ed inferriate leggere in stile rinascimentale. Il borgo si inerpica sulla collina con case sempre pi\u00f9 minute e serrate, con vicoli a gradoni e rumorose piazzuole, alternando archi a scalette sospese e a finestre di gerani: il nucleo centrale di Mendicino. In testa, si erge il vecchio Palazzo Campagna Del Gaudio, dimora nobiliare di fine Settecento, che si staglia dal cortile di ippocastani in delicatissimi toni di grigio e bianco, e dotato di un elegante porticato in pietra. Risalendo le strette curve che portano al Santuario in stile gotico di Santa Maria, la veduta opposta \u00e8 altrettanto bella: ad ovest il paese si stempera in colline tinte di giallo e rosa, e di fronte, il Duomo con la sua facciata laterale con finestroni e il campanile, posata su un'enorme roccia color senape, dimora di gazze.\nTutto intorno al centro di Mendicino, la sorpresa di quartieri posti su fiumi e creste di roccia, minuti e ameni colli e finalmente la montagna, incantevole e selvaggia, meta di cacciatori di cinghiale e di turisti domenicali, ansiosi di pace e di ridenti paesaggi che si stendono fino alla Sicilia.\u201d\nTerritorio.\nIl territorio cittadino di Mendicino ha una superficie di . Confina ad Ovest con lo spartiacque del Monte Cocuzzo, divisione naturale fra i territori di Fiumefreddo Bruzio, Longobardi e Belmonte Calabro. A Sud con il territorio di Lago e Domanico. Ad Est il fiume Caronte lo separa da Carolei, il Busento da Dipignano e il Santomiele da Cosenza. A Nord, infine, i torrenti Janno e Campagnano lo dividono, rispettivamente, da Cerisano e da Castrolibero.\nStoria.\nLa prima citazione storica del comune di Mendicino la si deve probabilmente ad Ecateo di Mileto, logografo del VI secolo a.C., elencando le citt\u00e0 enotrie, cita Moenekine (\u039c\u03bf\u03b9\u03bd\u03b5\u03ba\u03af\u03bd\u03b7 in greco antico), nome originario alterato nel tempo, del comune di Mendicino.\nLa storia del comune inizia dalle caverne paleolitiche di \"Micino Vecchio,\" situate nei pressi del ponte \"Alimena\", a sinistra del fiume \"Caronte\", adiacenti a \"Sant'Agata\" nella \"contrada Laurata\", a sinistra del fiume \"Mericano\", e delle \"Le Grotte\" situate nei pressi della confluenza dei fiumi Arconte e Mericano, per continuare ai ritrovamenti di numerosi resti di villaggi neolitici disseminati sulle alture rocciose, per finire ai ritrovamenti archeologici del periodo greco e romano di \"San Michele\". La storia prosegue e ci delizia della visione degli agglomerati caratteristici e pittoreschi risalenti al medioevo, alle ricostruzioni ottocentesche di palazzi e chiese, per terminare ai nuovi quartieri in espansione. La natura dei luoghi del comune, \u00e8 contraddistinta da paurose pareti di roccia, da strapiombi stretti e folti, da valli verdi e rigogliose colline, scoscese e oscure montagne.\nLa toponomastica ancora inalterata dei fiumi Caronte, Arconte, Mericano e di contrade, Merenzata, Micino Vecchio, Pannosia, le tradizioni e le leggende ancora vive nei ricordi degli anziani del paese, stabiliscono certamente un importante legame tra luoghi e costumi di oggi e di ieri.\nMonumenti e luoghi d'interesse.\nArchitetture religiose.\n\u00c8 situata nell'antica Piazza Duomo e contraddistinta da una facciata in blocchi di tufo, con una adiacente torre campanaria. Nell'omonimo sito si trova la Chiesetta di San Sebastiano.\nCostruita sui ruderi di un convento domenicano, tra dicembre e gennaio \u00e8 meta turistica grazie alla presenza dell'artistico presepe, allestito annualmente dagli artigiani locali.\nFacciata in tufo. Il primo insediamento cristiano sul luogo dove oggi sorge il santuario \u00e8 datato intorno al VII-VIII secolo d.C. All'interno si trova una statua in pietra raffigurante la Madonna di Schiavonea, recentemente restaurata con iconografia moderna.\nCostruita recentemente \u00e8 la pi\u00f9 grande e importante della comunit\u00e0.\nArchitetture civili.\nSito nell'antico quartiere Pilacco, \u00e8 databile al 1780. Costruito con blocchi di tufo lavorati a mano dagli scalpellini locali, \u00e8 attualmente oggetto di un progetto di restauro da parte dell'amministrazione comunale.\nCostruita nel 1907 si trova nell'antico Rione Castello, su un colle da cui si domina il paese e raggiungibile attraverso una caratteristica scalinata di 132 scalini scavati nella roccia.\nSiti archeologici.\nArea archeologica di San Michele, decreto della Sovrint.BB.AA.RC n.829/1982, \"agglomerato urbano del IV-II secolo a.C\".\"\nInfrastrutture e trasporti.\nVenendo dall'autostrada si esce allo svincolo sud di Cosenza, si percorre Via P. Rossi, poi Viale della Repubblica fino all'ospedale dell'Annunziata, alla fine del quale si imbocca a destra la strada provinciale n. 45 per Cerisano e Mendicino. Dopo meno di due chilometri si entra in territorio mendicinese, sito dell'antica citt\u00e0 di Pandosia, reggia degli Enotri.\nProvenendo da sud attraverso la S.S. 18, si costeggia il colle Pancrazio di Cosenza e si attraversa il ponte Mancini sul Busento, quindi si svolta a sinistra per imboccare la ex S.S. 278 per Potame ed Amantea: dopo circa cinquecento metri, costeggiando la sponda sinistra del Busento, si sottopassa il viadotto autostradale e si entra nel territorio di Mendicino. Si lascia a sinistra lo svincolo per Dipignano e subito dopo ci si immette, a destra, sulla strada Acheruntia, che, costeggiando la sponda sinistra del fiume Caronte porta direttamente al Centro Storico dopo circa cinque chilometri circa.\nSuperato il ponte Mancini, si pu\u00f2 proseguire verso l'ospedale, svoltare a sinistra e imboccare il primo percorso descritto.\nDa Cosenza Sud, si raggiunge la Piazza della Riforma, affrontando la salita del Crocefisso e percorrendo la S.P. per Cerisano e Mendicino; da Cosenza Nord, invece, dal quartiere San Vito si prende la stradina di Serra Spiga, che si immette sulla provinciale in contrada Pirillo, tra Rosario e Pasquali.\nAmministrazione.\nL'attuale sindaco di Mendicino \u00e8 Antonio Palermo della lista civica \"Insieme cambiamo Mendicino\".\nConferimento del titolo di citt\u00e0.\nIl 15 marzo 2016 \u00e8 stato consegnato al Sindaco il decreto del presidente della Repubblica che ha conferito a Mendicino il titolo di citt\u00e0. Il successivo 2 giugno si \u00e8 svolta la cerimonia ufficiale in Piazza Municipio.\nSport.\nLa squadra locale di calcio era la Polisportiva Mendicino 1969, . L'impianto sportivo principale \u00e8 lo Stadio comunale Giovannino De Luca Mendicino, un impianto che vanta un campo in terra battuta di x . Gli spalti a gradoni al lato ovest ospitano i tifosi locali. Nell'impianto \u00e8 presente un edificio di due piani di recente costruzione adiacente al rettangolo di gioco nel quale trovano posto gli spogliatoi e un campo di calcio a 5 sottostante la struttura principale. Altre strutture di rilievo sono lo Sporting situato in Contrada Rosario e la palestra Antonio Gaudio, sita nei pressi dell'istituto comprensivo del paese, e che ospita la squadra locale di pallavolo."}
{"id": "33024", "revid": "1153503", "url": "https://it.wikipedia.org/wiki?curid=33024", "title": "Mongrassano", "text": "Mongrassano (\"Mungrasana\" in arb\u00ebresh\u00eb) \u00e8 un comune italiano di abitanti della provincia di Cosenza in Calabria.\nIl paese \u00e8 situato a 545 m s.l.m. e si estende su un'area di 34,68 Kmq ricompresa all'interno della Comunit\u00e0 Montana \"Unione delle Valli\". Confina con i Comuni di Bisignano, Cerzeto, Fuscaldo, Guardia Piemontese, Acquappesa, Fagnano Castello, Cervicati e San Marco Argentano.\nIl territorio di Mongrassano \u00e8 diviso in varie zone: ciascuna di queste rappresenta un nucleo urbano aggiunto agli altri col crescere del paese. Alcune di queste sono nate con l\u2019insediamento di italiani, mentre altre si sono aggiunte con l'arrivo degli albanesi.\nOggi il centro abitato di Mongrassano si considera diviso in cinque zone denominate \"Li Romani\", \"La Costa\", \"Lo Piano\", \"La Sciuria\" (in lingua arb\u00ebreshe: Shurja) e \"Serra di Leo\" (in lingua arb\u00ebreshe: Sardalia). \"Li Romani\" \u00e8 l'insediamento pi\u00f9 antico e prende il nome dalla presenza di italiani, come italiane erano le zone \"La Costa\" e \"Lo Piano\"; mentre \"La Sciuria\" e \"Serra di Leo\", erano le zone dove si insediarono gli albanesi.\nAnticamente il casale di Serra di Leo era separato dalle altre zone, e solo all'inizio dell'800 si \u00e8 unita a loto a formare un unico comune.\nStoria.\nMongrassano esisteva gi\u00e0 nel XII secolo con varie denominazioni \"\"monscrasanus\", \"Mons Crasanus\", \"Mocrasani\", \"Mocrassano\", \"Moncressano\"\". Nel territorio, intorno alla prima met\u00e0 del XII secolo, era stato edificato un monastero intitolato a Santa Maria, che, come tutti gli altri monasteri dislocati nelle zone vicine, assolveva la funzione non solo di carattere religioso, ma anche economico e sociale. Oggi, di questo monastero non c\u2019\u00e8 traccia.\nIl monastero di Santa Maria faceva parte della castellan\u00eca di San Marco, quando questa, nel 1214, divenne Contea di Rinaldo del Guasto e nel 1283 di Restaino de Agot. Nel 1334 vi figurano i Sangineto e nel 1421 venne concessa alla famiglia emergente dei Sanseverino con il titolo di barone.\nIl 20 luglio del 1459 Luca Sanseverino cedette la giurisdizione civile di Mongrassano a Quintilio de Zenone, Vescovo di San Marco. \nDopo la morte di Luca Sanseverino, avvenuta nel 1469 o nel 1470, il ducato di San Marco pass\u00f2 a suo figlio Girolamo. Sappiamo che questi favor\u00ec lo stanziamento degli Albanesi nelle sue terre, ma non ci sono elementi utili che ci permettono di affermare che la venuta degli albanesi a Mongrassano avvenne in quei anni.\nNel 1485, Girolamo Sanseverino ader\u00ec ad una congiura contro Ferdinando I d\u2019Aragona, Re di Napoli, in favore dei francesi. La congiura si concluse in modo fallimentare nel 1487, cos\u00ec che Girolamo Sanseverino venne arrestato il 13 agosto del 1486 e incarcerato a Castelnuovo, dove mor\u00ec dopo il 1488. I suoi beni, compreso il territorio di Mongrassano, vennero confiscati e incamerati nei possedimenti del Regno di Napoli.\nNon conosciamo la data esatta dell\u2019arrivo degli albanesi, sappiamo per\u00f2 che, secondo un libro contabile, erano gi\u00e0 presenti nel 1488 ed avevano fondato il quartiere denominato de \"La Sciuria\" per il quale erano stati tassati per 20 ducati. Ma, gi\u00e0 quattro anni dopo, gli albanesi non furono pi\u00f9 contati. Per avere notizia della popolazione albanese del casale di Mongrassano, bisogna arrivare al 1521 quando nel casale furono contati 14 fuochi tra \"schiavoni, greci e albanesi\". \nNel 1543 gli abitanti furono oggetto, come negli altri 44 casali albanesi esistenti in Calabria Citeriore, di uno specifico censimento fiscale che diede questi risultati: 63 \"fuochi\", ossia nuclei familiari, per un totale di 194 abitanti. I cognomi registrati dai numeratori regi furono: Arrigoni, Capparello, Cingaro, Drames, Lo Russo, Migliano, Mosciara, Petta, Rotundo, Smilara, Tabularo (Tavolaro/Tavolari), Yerbes (o Ayerbes). Dei successivi censimenti si conoscono solo i totali: 62 fuochi nel 1561; 55 fuochi nel 1595; 70 fuochi nel 1648; 43 fuochi nel 1669 (periodo difficile, quest'ultimo, in cui era ricomparsa la peste).\n1Serra di Leo.\nIl confinante \"casale\" di \"Serradileo\", oggi rione del comune di Mongrassano, ebbe una storia diversa. Popolato agli inizi del Cinquecento, nella seconda met\u00e0 di quel secolo appartenne in feudo prima ai Cavalcanti, e quindi, dalla fine del Cinquecento alla fine del Seicento, ai Sersale di Cosenza.\nNel gennaio 1750 Serradileo venne infeudato a Tommaso Miceli, che aveva acquistato il territorio dai Catalano Gonzaga duchi di Majer\u00e0, e che ne divenne Barone. I baroni Miceli, suoi discendenti, esercitarono i diritti feudali e la giurisdizione su Serradileo fino al 1806.\nL'uso della lingua arb\u00ebreshe \u00e8 tra gli abitanti oggi quasi totalmente scomparsa, con un declino della stessa gi\u00e0 da circa un secolo, da qui una campagna che tende a valorizzarne l'uso e la conservazione per il mantenimento dell'identit\u00e0 che i suoi abitanti sono i depositari.\nSimboli.\nLo stemma del Comune, concesso dal Presidente della Repubblica il 11 luglio 2006, si blasona:"}
{"id": "33025", "revid": "1272592", "url": "https://it.wikipedia.org/wiki?curid=33025", "title": "Montalto Uffugo", "text": "Montalto Uffugo (\"Munt\u00e0vutu\" in calabrese) \u00e8 un comune italiano di abitanti della provincia di Cosenza in Calabria.\nIl centro storico sorge su cinque colli a 430 m s.l.m. a ridosso della Catena Costiera tirrenica mentre a valle si sviluppano le frazioni Settimo e Taverna che sono il cuore economico del comune. \nMontalto Uffugo sorge probabilmente sull'antica \"Aufugum\".\nGeografia fisica.\nClima.\nIl territorio di Montalto, principalmente collinare, ha un'altitudine con variazione da 111 a 1389\u00a0m s.l.m. Nella zona montuosa si hanno inverni rigidi con nevicate, ed estati relativamente fresche, scendendo di quota le temperature crescono. Nelle valli e nelle zone soggette a inversioni termiche il freddo invernale tocca punta di -5\u00a0\u00b0C o -7\u00a0\u00b0C; le estati sono calde, ma con minime notturne che difficilmente superano i +20\u00a0\u00b0C. La zona \u00e8 molto piovosa, con precipitazioni concentrate tra autunno e inverno.\nStoria.\nLe origini di Montalto non sono certe, non sappiamo se ci\u00f2 \u00e8 dovuto ad una volont\u00e0 inquisitoria motivata da fatti gravissimi (Montalto Uffugo fu teatro di una delle pi\u00f9 terribili stragi inflitte ai danni di una minoranza religiosa), di certo \"l'omert\u00e0\" di tutti coloro che hanno trovato innumerevoli reperti lungo il territorio, e quella di coloro che hanno volutamente cementificato imponenti manifestazioni architettoniche attestanti un passato illustrissimo, non ha aiutato gli storici.\nStoria antica, dominazione romana.\nPresso Pantoni numerosi testimoni oculari e alcuni reperti consegnati a musei calabresi di Sibari e Reggio Calabria (alcuni dei quali visibili al pubblico), testimoniano il ritrovamento di un imponente necropoli situata a ridosso dell'autostrada (reperti ritrovati vicino allo svincolo Montalto -Rose dell'A3) e pi\u00f9 precisamente sotto quello che oggi \u00e8 il parcheggio del centro commerciale. A poca distanza da questo sito esiste una contrada chiamata Trisoria, la localit\u00e0 deve il suo nome proprio al fenomeno dei numerosi ritrovamenti, testimonianti una storia che forse avrebbe in qualche modo bloccato lo \"sviluppo\" edilizio moderno e non solo, tuttavia, anche qui le prove archeologiche catalogate sono pochissime e spesso, arrivano nei musei attraversando vie burocratiche occulte (l'antefisse di Ercole contro con il leone Nem\u00e8o non \u00e8 l'unico reperto rinvenuto nel territorio di Montalto consegnato ai musei). Di fatto, alcune prove evidenti ci inducono a pensare che in questi luoghi un tempo si ergeva una grandiosa citt\u00e0 ed il nome della localit\u00e0 restringe di molto il campo; la zona infatti si chiama Pantoni (alcuni storici dell'antichit\u00e0 sostennero che Panton fosse localizzata proprio a Montalto).\nAd oggi esistono reperti archeologici custoditi presso i musei su menzionati che fanno risalire la sua fondazione almeno al V Sec A.C. cos\u00ec come le antiche fontane in localit\u00e0 Sant'Angelo, che fino a agli anni 80 recavano ancora preziosi mosaici raffiguranti antiche terme romane (i mosaici sono stati cementificati), attestano che nei pressi del colle Serrone esisteva un insediamento romano rilevantissimo. Lucio Aurelio Stefano, procuratore dei pubblici corrieri e sovrintendente delle poste dell'Imperatore, viveva proprio a Montalto tanto che la sua Urna funeraria ritrovata ai piede del colle \u00e8 custodita nel comune limitrofo di San Benedetto Ullano.\nMontalto di fatto oltre ad essere un Municipio Romano era anche stazione di una delle pi\u00f9 importanti strade pubbliche e militari dell'Impero (secondo alcune fonti una delle prime due strade). Tito Livio nel passo Ab Urbe Condita la nomina come uno dei centri importanti della terra dei Bruzi, nominando infatti i paesi che, vedendo il rallentamento dei punici si allearono al console Gn. Servillo, scrive: Consentia, Aufugum, Bergae, ecc..(di fatto gi\u00e0 all'epoca Aufugum era seconda solo a Consentia).\nAlcuni nomi di zone montane sono di origine celtica (Monte UTA), lungo l'Appennino esistono ancora cumuli di pietre situati in luoghi \"particolari\", che lasciano pensare appunto alla presenza di popolazioni celtiche stanziate nei pressi dell'odierno Parco Naturale.\nLa cultura locale ricorda ancora l'attacco dei Saraceni testimoniato dalla distruzione dell'antica chiesa del soccorso (in contrada soccorso), a tal proposito una tradizione orale poco conosciuta vuole che i conquistatori arabi seppellirono il loro generale (tale Maddham o Maddam o similare) morto per la malaria, proprio nelle campagne di Montalto, nelle vicinanza della frazione San Nicola, costruendo un'intera collina, tuttora esistente per seppellirlo. Fino a qualche decennio fa nel comune era celebrata la ricorrenza della cacciata dei saraceni con una ricostruzione storica che vedeva impegnati molti cittadini.\nPeriodo medioevale.\nSe la storia antica \u00e8 poco documenta e incerta, quella del periodo normanno testimoniata dalla torre in via Foscarini e quella del periodo Aragonese, con il convento di San Domenico e altre importanti costruzioni, attestano inequivocabilmente un passato molto importante che almeno per un periodo indicano Montalto come il luogo centrale del potere politico degli Aragona in tutta la regione.\nLa prima universit\u00e0 della Calabria nacque proprio a Montalto sul finire del 1400, ad opera del concittadino carmelitano Paolo Antonio Foscarini, gi\u00e0 rettore dell'universit\u00e0 di Napoli, fondatore di importanti conventi tra cui quello di Tropea e grande astronomo scienziato e filosofo. L'universit\u00e0 di Montalto fu importante, tanto che richiamava studiosi da diversi stati europei, qui si studiavano materia come la Filosofia, la teologia e naturalmente l'astronomia, del resto il suo fondatore \u00e8 passato alla storia proprio a causa delle sue convinzioni scientifico astronomiche.\nLa dominazione spagnola: il Ducato di Montalto.\nMontalto raggiunse grande importanza sotto gli Aragona i quali vi stabilirono parte del loro potere esecutivo, crearono infatti il titolo Duchi di Montalto, che divenne presto tra i pi\u00f9 ambiti d'Europa e tale rest\u00f2 per tutto il periodo che abbraccia il loro regno.\nDi fatto l'importanza politica del ducato si deve a San Francesco di Paola, l'odierna citt\u00e0 della costa cosentina era compresa nel territorio di Montalto, quindi il Santo all'epoca era di fatto un montaltese che tra l'altro si recava di sovente nel centro per conferire con il Ferrante ovvero, il figlio di Federico d'Aragona le cui spoglie sono custodite presso la chiesa di san Francesco situata nella piazza (che non ha mai portato il suo nome) principale del centro storico (a tal proposito i religiosi hanno di fatto occultato le spoglie del duca dichiarando che sono andate perse durante un terremoto che in realt\u00e0 non ha causato danni), a testimonianza esiste soltanto un'antica iscrizione situata dietro l'altare della chiesa di San Francesco da Paola. Il santo percorreva una via di montagna che ancora oggi viene praticata dai pellegrini ogni anno durante i primi giorni di maggio, migliaia di persone partono di notte a piedi attraversando l'Appennino per seguire le orme del santo. Sembra inoltre che Francesco si servisse di uno dei numerosi passaggi sotterranei che caratterizzavano il centro del Ducato, alcuni dei quali ancora parzialmente esistenti, di sicuro usati durante tutto il dominio Borbonico per sfuggire agli improvvisi controlli.\nIl Duca Ferdinando di Montalto, figlio del Re Ferdinando I (avuto con la concubina Diana Guardato) e padre di Giovanna duchessa di Paliano, diede grande impulso alla crescita architettonica dell'odierno comune, lo testimonia la piazza centrale, gli antichi caseggiati, l'Imponente chiesa e convento di San Francesco da Paola ed altri palazzi illustri, alcuni dei quali mostrano ancora chiaramente l'architettura spagnola (Montalto pu\u00f2 vantare molte chiese alcune delle quali imponenti).\nDa ricordare la sala dedicata ai duchi di Montalto situata all'interno del palazzo reale di Palermo, che testimonia appunto l'importanza del titolo e dello stesso ducato. L'inquisizione e gli Aragona si macchiarono di fatti gravi, Ferrante infatti mise in atto delle vere e proprie persecuzioni religiose, tra queste vi fu quella che port\u00f2 ad una delle pi\u00f9 drammatiche esecuzioni di tutti i tempi, quella a danno dei valdesi i quali furono rastrellati in tutto il sud Italia per essere deportati nelle carceri del ducato (sede dell'odierno municipio) quindi furono decapitati (uomini donne e bambini) in un sol giorno (pi\u00f9 di 1400), cos\u00ec come riportano alcuni documenti custoditi presso l'archivio di Napoli.\nLa Chiesa voleva lanciare un messaggio ben chiaro alle minoranze religiose e di fatto questa strage rimase a lungo nella coscienza collettiva di tutto il territorio della Calabria Citra, la leggenda vuole che quel giorno il sangue delle uccisioni arriv\u00f2 fino all'antica via Popilia situata a diversi chilometri di distanza (durante i lavori di ristrutturazione della scalinata della chiesa di San Francesco da Paola avvenuti negli anni 80 del secolo trascorso, vennero alla luce diversi scheletri di ogni grandezza). Oltre a quella a danno dei Valdesi, vi fu inoltre il duro censimento inflitto agli ebrei che furono costretti a subire restrizioni gravose e ad indossare il drappo rosso, Montalto all'epoca era abitato da molti valdesi e da molti ebrei che si stanziarono qui proprio per l'importanza che rivestiva il ducato.\nSociet\u00e0.\nEvoluzione demografica.\nGiuseppe Maria Alfano, nel suo libro \"Istorica Descrizione del Regno di Napoli\" pubblicato nel 1798 scrive:\nOggi Montalto Uffugo con i suoi 20.000 abitanti, \u00e8 un comune in continuo sviluppo industriale e commerciale.\nLa zona valliva, attraversata dall'autostrada A2 del Mediterraneo e servita dallo svincolo di Montalto Uffugo-Rose, sta facendo registrare un notevole sviluppo industriale e commerciale.\nLa Frazione Taverna \u00e8 diventata punto di riferimento per molti Comuni della Media Valle del Crati, \u00e8 sede di un distretto sanitario e di numerose attivit\u00e0 commerciali, agro-industriali e del settore terziario avanzato. \nCultura.\nMontalto e Leoncavallo.\nMontalto Uffugo \u00e8 nota per l'adozione del compositore Ruggero Leoncavallo, che all'et\u00e0 di 5 anni vi si trasfer\u00ec con la famiglia. Durante l'adolescenza, il piccolo Ruggiero, assistette proprio a Montalto ad un tragico avvenimento verificatosi nel chiostro dell'allora convento domenicano: Durante una rappresentazione teatrale, la sera del 5 marzo 1865, il domestico di casa Leoncavallo, Gaetano Scavello, fu assassinato dai fratelli D'Alessandro. Da questo evento il compositore prese ispirazione per la composizione dell'opera Pagliacci.\nNel 1942, dopo 23 anni dalla sua scomparsa, usc\u00ec il film \"I Pagliacci\" con la regia di Giuseppe Fatigati e con la giovanissima Alida Valli, affiancata dagli attori Paolo Ferrari e Carlo Romano.\nDall'anno 2000 , nel mese di agosto , su iniziativa dall'Amministrazione Comunale , al tempo guidata dal Prof. Franco Saullo , si tiene il Concorso Lirico Leoncavallo . Nel 2002 , madrina del Concorso Lirico Leoncavallo \u00e8 stata il celebre soprano Katia Ricciarelli .\nNel 2007, Montalto si \u00e8 trasformato in un nuovo set cinematografico per le riprese del nuovo film \"Pagliacci\", realizzato dall'\"Associazione Culturale I Pagliacci\" in dialetto calabrese. Nel 2010 , \u00e8 stato realizzato ed aperto al pubblico il Museo Ruggero Leoncavallo .\nGeografia antropica.\nFrazioni.\nSan Raffaele.\nPiccola frazione di Montalto a 241 metri s.l.m. Ricca zona di apicolture e assai panoramica, di conseguenza, \u00e8 raggiungibile dalla SS19 di Settimo di Montalto Uffugo risalendo verso il comune (circa 3\u00a0km dal bivio).\nCaldopiano.\nCaldopiano \u00e8 una piccola frazione di Montalto Uffugo, a 560 metri s.l.m., di circa trecento abitanti, che rivive soprattutto in estate.\nLocalizzato a circa 25\u00a0km dal capoluogo di provincia, si raggiunge percorrendo la strada del mare in direzione di Paola svoltando a San Fili e proseguendo per circa 8\u00a0km in direzione di Montalto.\nParantoro.\nFrazione di Montalto posta a circa due km dal centro, situata a 488 metri s.l.m. Vi si arriva percorrendo la SP31 che poi continua verso il comune di San Benedetto, mentre l'altra diramazione (pedemontana) arriva fino a San Fili (10\u00a0km) congiungendosi con la ss107 (Paola-Crotone). Da Parantoro inizia la salita di Mancagallina, che si inerpica tra il verde dei castagni e gli scorci panoramici della media Valle del Crati che porta direttamente al Parco Montano \"San Francesco. Dal Parco comincia la salita che porta alla sommit\u00e0 della montagna dove \u00e8 posta una statua di San Francesco di Paola. A Parantoro inoltre (nei primi giorni di maggio) si radunano migliaia di pellegrini che da piazza De Gasperi cominciano (attraversando la catena costiera) il pellegrinaggio che li porter\u00e0 al convento di San Francesco di Paola. Parantoro era famosa per la coltivazione del baco da seta e per la produzione e la lavorazione dei fichi. Fiorente \u00e8 stata anche l'apicultura con la produzione del miele di castagno al quale gli venne riconosciuto il marcio DOP. Parantoro \u00e8 anche famosa per l'olio di oliva (produzione familiare) dovuto un particolare microclima ed ai minerali presenti nel terreno, e soprattutto per i salumi e gli insaccati (salsicce, ciarveddrat, sopressata, nnuglia, bujjio, prosciutti, gelatina ecc). Numerose sono le sorgenti idriche (fiume Ferrero). A Parantoro troviamo la massima altitudine con il monte Cozzo Cervello che raggiunge i 1389 m.\nSettimo di Montalto Uffugo.\nPosta a 167 metri s.l.m., al confine con il comune di Rende, \u00e8 la prima frazione che si incontra per chi proviene da Cosenza o Rende, e dista poche centinaia di metri in linea d'aria dall'Universit\u00e0 della Calabria.\nNel 2008 ha avuto un forte incremento di nuove abitazioni, ed \u00e8 considerata la seconda zona residenziale del comune, dopo Taverna di Montalto Uffugo.\nTaverna di Montalto Uffugo.\nSituata a 141 metri s.l.m., subito dopo Settimo di Montalto Uffugo, \u00e8 la prima zona residenziale del comune. Conta ad oggi 8000 abitanti. Negli ultimi anni si \u00e8 verificato una grande crescita di nuove abitazioni, diventando ben presto pi\u00f9 grande di Montalto stesso. Sede del Taverna calcio e di numerose attivit\u00e0 commerciali.\nVaccarizzo.\nVaccarizzo \u00e8 una frazione di Montalto Uffugo posta a 459 metri s.l.m., dal quale dista pochi chilometri in direzione catena costiera. Ci si arriva percorrendo la strada provinciale SP31, subito dopo aver attraversato la frazione di Parantoro. La SP31 prosegue infine a nord verso il comune Arb\u00ebresh\u00eb di San Benedetto Ullano, con il quale fa da \"limes\" il fiume Argentino, chiamato dai locali \"arzintina\". Vaccarizzo \u00e8 situato a ovest ai piedi della catena costiera paolana in corrispondenza della vetta Monte Cozzo Cervello, la quale raggiunge i 1389\u00a0m di quota e identificabile anche a distanza per via delle grandi antenne di telecomunicazioni situate sulla cresta. Sulla sommit\u00e0 della vetta \u00e8 presente anche una statua di San Francesco di Paola che i fedeli venerano ogni anno il 1\u00ba maggio in pellegrinaggio a piedi verso Paola. Queste cime fanno parte dell\u00b4area protetta \"Parco Naturale della Comunit\u00e1 Montana Media Valle Crati\".\nLa piazza principale di Vaccarizzo \u00e8 intitolata a Giuseppe Garibaldi. Nella parte alta del paese, detta \"timbuni\", \u00e8 situato un campo sportivo ed una statua di Padre Pio. Il paese \u00e8 dotato di ufficio postale.\nSono presenti due chiese. La prima della Visitazione di Maria Santissima risale al 1600. La popolazione la festeggia la terza domenica di Settembre con una processione per tutto il paese e banda musicale al seguito, fuochi d\u00b4artificio, luminarie ed esibizioni canore. La seconda \u00e8 quella di San Rocco eretta dai Valdesi intorno al XIII secolo, festeggiato la domenica dopo ferragosto. La popolazione di Vaccarizzo \u00e8 altres\u00ec molto devota alla Madonna della Serra, santo Patrono di Montalto Uffugo. La leggenda narra che la statua della Madonna della Serra un giorno fu ritrovata ruotata rispetto alla sua posizione originale e rivolta verso Vaccarizzo. Riportata nella sua posizione originale, il giorno dopo fu ritrovata ancora una volta ruotata verso Vaccarizzo, cos\u00ec che alla terza volta si capii che si trattava di un segno divino. La Madonna venne cos\u00ec lasciata rivolta verso Vaccarizzo e l\u00b4ingresso della chiesa modificato. La statua della Madonna della Serra \u00e8 scolpita in un unico pezzo di legno di quercia ed \u00e8 rappresentata seduta in maest\u00e1 su un trono con in braccio il Bambino. La popolazione di Vaccarizzo rende omaggio alla Madonna della Serra con un pellegrinaggio a piedi nel mese di Febbraio per ringraziarla dallo scampato pericolo del terremoto del 1981.\nGli abitanti di Vaccarizzo sono chiamati \"vaccarizzari\". I tradizionali giochi sono la gara con i carretti a cuscinetti a sfera e la gara della \"pazzotta\", la quale consiste nel lanciare una forma di formaggio pecorino mediante un filo avvolto, lungo le strade del paese, facendogli percorrere curve e traiettorie ardite.\nTra i mestieri dell\u00b4antica tradizione artigianale di Vaccarizzo \u00e9 da annoverare l\u00b4intrecciatore di vimini o maestro cestaio, detto \"u spurtunaru\". Cio\u00e8 colui che dall\u00b4intreccio di rami di salice o castagno o canne, realizzava cesti di diversa dimensione e forma, detti \"panari\", \"spurtuni\", \"cannizzi\", che venivano usati per il trasporto di ortaggi e frutta. A Vaccarizzo era praticata la lavorazione e la filatura della seta, infatti alle spalle della chiesa Visitazione di Maria Santissima, sono visibili i resti di un'antica Filanda, detta \"filanna\". L\u00b4allevamento dei bachi da seta, in passato, era affidato alle donne che spesso li allocavano nel petto per una migliore protezione\nUn rito antico della tradizione di Vaccarizzo \u00e8 la macellazione del maiale. In una economia di sussistenza, l\u00b4allevamento del maiale era considerato un elemento indispensabile per la sopravvivenza della famiglia. L\u00b4uccisione del maiale avveniva in un contesto assai pittoresco, dove ognuno aveva un ruolo, che da anno in anno manteneva fisso. C\u00b4era chi \"scannava\" l\u00b4animale, chi ne depilava le cuoia con l\u00b4acqua bollente, chi lo sezionava e ne separava le carni per i diversi prodotti finiti: soppressata, salsiccia, capicollo, prosciutto, guanciale detto \"bujiio\". Altri riti legati alla tradizione che vedevano la comunit\u00e0 rinsaldare un legame secolare erano la salsa di pomodori, detta \"a cunserva\", la vendemmia e relativa produzione di vino, la raccolta delle olive e relativa produzione di olio presso il locale frantoio detto \"trappito\", la raccolta di fichi, di castagne.\nNel marzo 2019, Vaccarizzo \u00e8 entrato a far parte della lista dei paesi \"adottati\" dal MIT di Boston (USA), al fine di contrastarne lo spopolamento.\nSport.\nCalcio.\nIl Comprensorio Montalto \u00e8 una squadra di calcio militante in Eccellenza.\nNella stagione 2011-2012 il Comprensorio Montalto riesce a vincere il campionato di Eccellenza dopo due secondi posti nelle ultime due stagioni. Questa promozione verr\u00e0 ricordata per Montalto e per i tifosi come una promozione storica, infatti questa \u00e8 la prima volta che il Comprensorio Montalto giocher\u00e0 a livello nazionale.\nNote.\nSu Montalto Uffugo hanno scritto : CARLO NARDI - Notizie di montalto di Calabria. ROMANO NAPOLITANO - Montalto Uffugo nella tradizione e nella storia . ARISTIDE DE NAPOLI - Archeostoria di Montalto . LUCIANO ROMEO - Montalto Uffugo dall'Unit\u00e0 d'Italia ai giorni nostri . FRANCO SAULLO - 1964/2014 - Appunti di un viaggio politico tra Montalto Uffugo e Cosenza ."}
{"id": "33028", "revid": "37401", "url": "https://it.wikipedia.org/wiki?curid=33028", "title": "Morano Calabro", "text": "Morano Calabro (\"Mur\u00e8nu\" in dialetto moranese) \u00e8 un comune italiano di abitanti situato nella zona settentrionale della provincia di Cosenza in Calabria. \u00c8 uno dei principali centri del parco nazionale del Pollino.\nLa sua posizione strategica nell'alta valle del fiume Coscile (antico \"Sybaris\" di epoca magno-greca) alle pendici del massiccio del Pollino, ha contribuito al suo sviluppo in epoca antica ed al suo splendore nei periodi medievale e rinascimentale, in particolare sotto la signoria dei Sanseverino di Bisignano.\nGeografia fisica.\nTerritorio.\nMorano Calabro si trova in una verde zona collinare della valle del fiume Coscile, nei pressi del confine con la Basilicata. Il suo territorio \u00e8 caratterizzato da rilievi in larga parte della sua superficie, particolarmente accentuati nei versanti posti a nord e a nord-ovest. Un'ampia conca semipianeggiante intervallata da colline si situa a partire dalle adiacenze suburbane: essa \u00e8 fiancheggiata ad ovest dal borgo sul Colle di Morano e dalle pendici del monte Calcinaia a sud; a nord dal Piano di Ruggio (1.550 m.), dal Monte Pollino (2.248 m.), dalla Serra del Dolcedorme (2.267 m.) e dalla Serra del Prete (2.181 m.); sul versante ionico dai monti Sant'Angelo e Monzone; in quello tirrenico dalla pietrosa scoscesa che conduce al Valico di Campotenese. L'altopiano in cui sorge appunto Campotenese, vista la sua altitudine, ha gi\u00e0 caratteri prettamente montani e costituisce il naturale sbocco di accesso alla catena del Pollino che si sviluppa orizzontalmente rispetto ai due versanti calabri. Esso, per via della sua posizione intermedia, separa la catena suddetta dai monti di Orsomarso: il territorio in cui \u00e8 sito il centro appartiene infatti al complesso montuoso di Orsomarso e Verbicaro, sebbene l'area comunale si espanda come gi\u00e0 detto anche a nord, lambendo il crinale della catena del Pollino, e ad ovest costeggiando Mormanno e il monte Timpone del Vaccaro (1.436 m.). La superficie territoriale del comune \u00e8 pari complessivamente a 112,34\u00a0km\u00b2, \u00e8 compresa fra i 424 e i 2.225 m s.l.m. con un'escursione altimetrica pari a 1.801 m.\nCaratteristiche del suolo.\nLa singolare conformazione pedologica della zona del Pollino, nonch\u00e9 la differenza di altitudine che si riscontra, contribuiscono alla caratterizzazione del territorio. Si evidenzia infatti un suolo di tipo collinare e montano, con formazioni sedimentarie e vulcaniche, spesso con un substrato calcareo e carsico in particolare nelle doline d'alta quota dove si alternano a zone brulle o radure, ad aree fitte di vegetazione e riaffioramenti rocciosi, in particolare lungo le gole. Concernentemente all'utilizzo delle risorse del suolo, in linea meramente macroscopica esso \u00e8 sfruttato per colture agricole al 27,02 % della sua estensione totale, mentre le aree boschive e gli ambienti semi-naturali coprono il 72,37 %. Appare evidente che le zone artificiali, ovvero la superficie comunale comprendente l'area urbanizzata e industriale costituisce il restante 0,62 %, pari a 69,64 Ha. L'area boschiva in particolare \u00e8 piuttosto vasta: oltre al gi\u00e0 citato piano di Campotenese e le sue estese aree limitrofe, ricordiamo il piano di Ruggio, i boschi del \"Monaco\", di \"Pollinello\" e \"della Principessa\". Le zone boschive sono cos\u00ec suddivise: 12 % boschi misti, 9 % boschi di latifoglie, 27 % di conifere, mentre al pascolo naturale e alle praterie in quota \u00e8 riservato il 18 % della superficie.\nColture ed utilizzo del suolo, flora e fauna.\nLo sfruttamento delle aree agricole \u00e8 praticato tradizionalmente nel territorio in quanto esso rappresentava e rappresenta una delle principali fonti produttive. Le colture che sopravvivono sono in larga parte quelle tradizionali praticate nelle sedi e nei luoghi caratteristici: ci\u00f2 si deve in buona parte all'estrema pendenza dei versanti montani e alla presenza di aree boschive e di alta quota che sovente le differenzia anche nelle tipologie, sebbene il rapporto fra la superficie agricola totale e quella realmente utilizzata non sia uguale. Le colture pertanto sono prevalentemente seminative in aree non irrigue (13 %), mentre quelle agrarie con spazi naturali coprono circa il 6 %; le colture promiscue (oliveti e vigneti) coprono l'1 % accompagnandosi sovente anche a quelle annuali e stagionali (7 %).\nIn ragione del divario di altitudine, sul territorio insiste una certa variet\u00e0 di flora e fauna, differenziantesi man mano che si ascende verso i punti pi\u00f9 in quota. Nella fascia tipica della zona collinare e pedemontana, troviamo varie specie arboree, quali ad esempio l'olmo, il gelso bianco e il gelso nero, il cerro, l'olivo, la roverella, il leccio, l'ontano e il pioppo; alle quote pi\u00f9 alte invece, oltre al faggio, al pino nero, al carpino e l'acero campestre, incontriamo l'abete bianco e soprattutto il pino loricato, specie rarissima presente sulle pi\u00f9 alte pendici. La fauna si popola di tassi, volpi, cinghiali, vi \u00e8 anche il lupo appenninico, ma negli ambienti acquatici pi\u00f9 incontaminati \u00e8 presente la lontra; non mancano fra gli uccelli il nibbio reale.\nIdrografia.\nIl profilo idrografico del comune \u00e8 assai vivace vista la posizione in cui si contestualizza il territorio. Ad un'altezza di 668 m. \u00e8 situata infatti la sorgente del gi\u00e0 citato fiume Coscile alle pendici del Monte Cappellazzo (1210 m), sovente accompagnato da una fitta vegetazione riparia specie in alcuni tratti localizzati nei pressi dell'abitato. L'attivit\u00e0 di intervento artificiale volta alla canalizzazione o allo sfruttamento delle acque del Coscile non \u00e8 stata del tutto marginale, era altres\u00ec necessaria per l'attivit\u00e0 agricola o per l'alimentazione dei mulini: l'estensione della rete storica \u00e8 stimata per una superficie di circa 350 ettari. Lungo gli altopiani circostanti si trovano numerose sorgenti che, come la precedente, hanno carattere prettamente torrentizio, fra queste ricordiamo le sorgenti: Romanie, San Francesco, Pietra del Torno, Del Monaco, Tufarazzo, Serra, Tirone.\nClima.\nDa un punto di vista climatico la zona di Morano Calabro \u00e8 influenzata dalla sua posizione geografica interna, in particolare dai rilievi che cooperano nello schermare il passaggio dell'aria umida marittima dei versanti ionico e tirrenico; inoltre gli stessi divari di altitudine presenti nel suo territorio, contribuiscono alla differenziazione climatica interna. Notevoli e uniformi le precipitazioni su tutto il territorio, in particolare sulle alture, esse si concentrano nei mesi invernali e tardo autunnali, mentre si alternano nei mesi estivi periodi di scarsi o assenti fenomeni.\nStoria.\nEpoca antica.\nConsiderazioni sul toponimo \"Morano\".\nSull'origine del toponimo non si hanno precise concordanze storiche e si sono ipotizzate varie teorie. Fra le tante, la congettura creatasi sull'erronea supposizione che Morano sia stata fondata o abitata dai \"mori\", giustificata sulla base di una presunta assonanza etimologica. Questa tesi \u00e8 in realt\u00e0 del tutto infondata, visto che l'insediamento (accertato dal II secolo a.C.) era preesistente alle incursioni saracene. Lo storico Gaetano Scorza, secondo il quale Morano avrebbe origini pi\u00f9 remote rispetto a quelle documentabili (forse magno-greche), convalida la sua ricostruzione rifacendosi al verbo greco \u03bc\u03b5\u03c1\u03c5\u03c9 (\"mer\u00f9o\"), cio\u00e8 \"raccogliere insieme, cumulare\", chiara allusione alla singolare struttura urbana nella quale gli edifici paiono essere gli uni attaccati agli altri: anche questa proposta per\u00f2 appare poco realistica, perch\u00e9 il borgo ha assunto questo aspetto solo nel lungo corso dei secoli. Da ultimo, lo scrittore Vincenzo Padula nella \"Protogea\" del 1871, immagina che il toponimo derivi dall'ebraico \"M\u00f2ren\" adoperato nel Talmud con il significato di \"castello\", il che proverebbe la fondazione di un fortilizio contemporaneamente allo svilupparsi di un centro urbano, bench\u00e9 sia inverosimile confermare tale esotica etimologia.\nDunque il \"Muranum\" latino storicamente attestato dalle fonti, pone chiara luce sulla sua esistenza in epoca romana e riapre la questione sulle origini, avvalorando un'ipotesi fortemente plausibile, ma non suffragata da risultanze storiche inconfutabili. Poich\u00e9 il suffisso latino prediale \"-anum\" indica in questi casi vasti fondi e propriet\u00e0 di una data famiglia importante della zona, non appare senza fondamento supporre che si tratterebbe di un antroponimo, derivante di \"Murus\" o \"Murrus\", da cui il nome \"Muranum.\"\nL'appellativo \"Calabro\" venne aggiunto in epoca post-unitaria con un decreto di Vittorio Emanuele II del giugno 1863, per distinguerlo da Morano sul Po.\nPrimi insediamenti e la fondazione di \"Muranum\".\nI pi\u00f9 evidenti riscontri sulla esistenza del borgo risalgono al II secolo a.C., periodo nel quale \u00e8 possibile collocarla con esattezza, bench\u00e9 ci\u00f2 non smentisca un'ipotetica preesistenza. A questo proposito, i richiami di alcuni autori dei secoli passati sembrano convalidare la tradizione di un'origine magno-greca o precedente. Ad esempio, Giovan Leonardo Tufarello congettura riguardo ad una remota fondazione degli Enotri, i quali dopo aver lungamente perlustrato i dintorni e trovato il sito dove dimorare, esclamarono \u00abHic moremur!\u00bb, da cui si originerebbe fantasiosamente \"Morano\" dal verbo \"m\u014fror\". Altri come Gabriele Barrio credevano che il paese fosse la ricostruzione della antica Sifeo (o Xifeo) che sorgeva nei paraggi sul crinale dell'attuale colle di Sass\u00f2ne e che venne distrutta. Le fonti degli autori tradizionali, lontane da metodologie di ricerca attendibili, offrono tuttavia una traccia che sembra emergere da recenti ricognizioni archeologiche. I rinvenimenti presso Sass\u00f2ne, lasciano senz'altro immaginare che sui luoghi ci fossero attivit\u00e0 umane gi\u00e0 in epoca protostorica, essendo il territorio un crocevia per numerose direttrici di transito, come si confermer\u00e0 nelle epoche successive. In merito a un insediamento greco, fra le recenti scoperte si considerano il rinvenimento di monete di Thuri e di alcune sepolture con corredo vascolare nelle contrade Foce e Santagada a ridosso del fiume Coscile, cosa che attesterebbe la continuazione di vita nella zona fin dall'epoca arcaica.\nGli storici dunque, pur riscontrando attivit\u00e0 antropiche nel territorio in epoche remote tali da far pensare a un proto-insediamento, confermano senza dubbi l'esistenza di \"Muranum\" solo in epoca romana come stazione della Via Capua-Rhegium, strada consolare comunemente denominata \"via Annia-Popilia\". Il toponimo compare per la prima volta in una pietra miliare del II secolo a.C., la cosiddetta Lapis Pollae (o \"lapide di Polla\"), nella quale sono contrassegnate le distanze fra le antiche citt\u00e0 romane: Morano vi compare come tappa gi\u00e0 presente ai tempi della sua costruzione, precedente a Cosentia alla distanza di 49.000 passi, pari a 74\u00a0km. Tuttavia, la \"statio \"dell'antica \"Muranum\", sebbene non attesti la contemporanea sussistenza di un centro abitato, lo fa senz'altro supporre visto che proprio la presenza sull'epigrafe pare suggerirne una qualche importanza. A tal proposito si suppone che la fondazione romana possa esser posta cronologicamente in concomitanza alla conquista della vicina Nerulum, occupata dal console Quinto Emilio Barbula nel 317 a.C..Successivamente, Morano la si ritrova con il nome di \"Summuranum\" nel cosiddetto Itinerario di Antonino (III secolo d.C.) e nella Tabula Peutingeriana (III secolo d.C.). L'importanza strategico-militare del sito apparve subito evidente ai Romani, come in precedente epoca greca lo era stata per ragioni prevalentemente commerciali e di transito.. Da Morano poteva inffatti esercitarsi il controllo dell'area della Valle dell'Ospedaletto, la quale a nord-ovest, attraverso l'altopiano di Campotenese, \u00e8 in comunicazione con la Valle di San Martino sotto l'influenza di Nerulum: cos\u00ec sarebbe stato possibile mettere in comunicazione il territorio di bacino dei rispettivi fiumi, ossia il Laos (per gli insediamenti di Nerulum e Lainum) e il Sybaris (per Muranum e rispettiva area fino a Thurii).\nMedioevo.\nLa \"battaglia di Petraf\u00f2cu\".\nLa prima significativa notizia storica di epoca altomedievale, si fa risalire alle incursioni saracene del X secolo. La tradizione attesta che a quell'epoca i moranesi vinsero i saraceni in un leggendario fatto d'armi ricordato come la \"battaglia di Petraf\u00f2cu\", svoltasi nelle adiacenti campagne. Ad essa oggi ci si richiama come simbolo dell'indipendenza cittadina in una annuale azione storica in costume, la Festa della bandiera, oltre che iconograficamente nello stemma comunale. L'episodio - tra l'altro cos\u00ec rinvenuto in un documento del tardo seicento dallo storico Cappelli - pare essersi sedimentato nella memoria civica collettiva, come prova il richiamo simbolico alla testa del \"moro\" gi\u00e0 dal 1561. Bench\u00e9 con il tempo la battaglia sia stata assorbita dal mito, ci\u00f2 non esclude la reale possibilit\u00e0 di uno scontro con l'invasore saraceno; anzi \u00e8 da ritenersi pi\u00f9 che probabile viste le continue incursioni avute fra alterne vicende dal IX al XI secolo. Tuttavia, essendo stata occupata la vicina Cassano proprio dai saraceni nell'anno 1031 durante le successive episodiche invasioni, \u00e8 facile intuire che, per la sua strategica posizione, anche Morano infine venisse occupata; dunque l'accaduto sarebbe da ritenersi come un glorioso episodio di resistenza al nemico, trasmesso da una tradizione originariamente orale. In quegli anni infatti, le scorribande musulmane da parte del fratello di Abul-Kasem-Ibn-Hasan del 976 e del 986 si fecero pi\u00f9 sanguinose, concentrandosi fra il nord della Calabria, la Lucania e le Puglie, dunque appare poco probabile che Morano ne restasse esclusa.\nConsiderazioni sulla Morano medievale.\nSeguendo la cronologia dei vari signori di Morano, il primo del quale si abbia notizia pare essere Apollonio Morano, che la tenne in feudo sicuramente dal 1239; in seguito fu dei Fasanella, di Antonello Fuscaldo e nel XIV secolo pass\u00f2 quindi ai Sanseverino di Bisignano. Tuttavia, in et\u00e0 medievale il borgo fu per un certo tempo libero comune, ed \u00e8 opinione dello storico Salmena ritenere che Morano abbia goduto in maniera significativa di numerosi privilegi e immunit\u00e0, tali da rendersi concorrenti a un pieno dominio feudale. A tal proposito, questa posizione pu\u00f2 essere giustificata dalla \"Platea\" del 1546 compilata da Sebastiano della Valle su decreto dell'imperatore Carlo V: documento di essenziale importanza nel quale venivano distinti i diritti feudali da quelli spettanti al \"Seggio\" di Morano ed al popolo. Redatta come reintegra di un documento simile del 1400, dalla sua lettura si evince una certa emancipazione delle famiglie maggiorenti locali, che sostenevano precedenti libert\u00e0 e consuetudini tali da incidere in maniera pi\u00f9 o meno significativa sulla diretta disponibilit\u00e0 del feudatario stesso. La stratificazione temporale di questo stato di cose, lascia ben immaginare al Salmena l'idea non infondata di una Morano libera \"de facto\" in alcuni periodi, mentre in altri permaneva come feudo avente numerose franchigie di natura economica, gestionale, difensiva. A convalida di questa tesi si riporta: in primo luogo, il fatto che Morano non abbia mai avuto annesso a s\u00e9 nessun titolo di principe, marchese, duca o conte; in secondo luogo, la presenza di famiglie di origine locale che godettero di diritti allodiali e trattamenti nobiliari, fra le quali infatti si distingueranno i De Feulo, De Guaragna, Della Pilosella, Dell'Osso, Tufarelli, Salmena/Salimbeni ed altre.\n\u00c8 quindi assai probabile che Morano non fosse ancora infeudata ai Normanni nel 1190, ovvero che mantenesse lo status di citt\u00e0 regia. Di conseguenza, in quello stesso anno Enrico Kal\u00e0, generale dell'imperatore Svevo Enrico VI, decise di potenziarne le fortificazioni per meglio controllare i Normanni asserragliati nelle vicinanze. I soldati di Ottone tuttavia distrussero Morano nel 1208, e poi fu proprio per intercessione del Kal\u00e0 presso Federico II che il borgo, con alcune citt\u00e0 vicine, venne successivamente ricostruito e ripopolato. A questo periodo si suppone risalga il nucleo primigenio di privilegi e immunit\u00e0 che per consuetudine saranno riconfermati secoli dopo sia dalla \"Platea\" del 1400 che da quella del 1546.\nDal '400 all'epoca moderna.\nLo scontro della \"scala di Morano\".\nNell'ultimo decennio del XV secolo, Morano fu protagonista di un avvenimento a margine delle prime fasi delle guerre d'Italia, ossia il passaggio del \"Gran Capitano\" Consalvo de C\u00f3rdoba. L'episodio, da menzionare come \"scontro della Scala di Morano\", avvenne nel 1496 durante il transito del condottiero andaluso lungo le Calabrie a capo delle truppe del re Ferdinando. Giungendo dalla vicina Castrovillari, Consalvo si trov\u00f2 a fronteggiare un'inaspettata schermaglia dei moranesi lungo la salita detta \"scala di Morano\", oggi nota come \"il Crocifisso\". Le fonti storiche a questo punto divergono, affermando da un lato, che l'imboscata venisse compiuta da contadini e popolani di Morano; dall'altro, che questi fossero guidati (o istigati) da un manipolo di notabili del borgo avversi alla monarchia aragonese. Qualunque siano stati gli oscuri antefatti, il C\u00f3rdoba fu costretto a ripiegare nuovamente su Castrovillari vista la resistenza degli abitanti. Venuto quindi a conoscenza che nel castello di Laino si rifugiarono alcuni nobili ben armati, fra i quali il Conte di Mileto e Alberico Sanseverino, il \"Capitano\" aggirando il blocco, riusc\u00ec ad occupare Morano, stanando a sorpresa gli imboscati nel loro rifugio. \u00c8 possibile che in detto scontro il Sanseverino restasse ucciso, mentre gli altri congiurati furono neutralizzati; tuttavia, \u00e8 voce comune che Morano fosse risparmiata dai saccheggi delle truppe. A questo punto si deve rilevare che la vicenda, come storicamente accertabile, si tinge dei colori del mito. Infatti dopo lo \"scontro\", si narra che il \"gran Capitano\" incontr\u00f2 un frate francescano lungo la strada verso Morano, il quale cerc\u00f2 di dissuaderlo dal compiere atti di rappresaglia contro i moranesi. Una volta giunto in paese e varcata la soglia della chiesa di San Bernardino, Consalvo riconobbe proprio nella statua del Santo le stesse sembianze del monaco nel quale si era imbattuto lungo il cammino. Cos\u00ec, deposta la spada ai suoi piedi, si convinse a non infierire sugli abitanti. Non \u00e8 chiaro se questo mito sia scaturito da un artificio dello stesso Consalvo, sta di fatto che da tale racconto pare si origini la devozione a San Bernardino, che la tradizione vuole aver assunto il patronato di Morano a seguito di questo episodio.\nLa signoria Sanseverino.\nLa famiglia Sanseverino di Bisignano, come anticipato, acquis\u00ec il feudo di Morano a partire dal XIV secolo. Il legame dei suoi esponenti verso i loro domini fu sempre stretto, ed in particolare testimoniarono il loro mecenatismo costellando Morano di pregevoli tracce storico-artistiche e di numerose liberalit\u00e0, inaugurando quello pu\u00f2 definirsi un \"periodo aureo\" sia sotto il profilo culturale che economico. Fra i lasciti \"sanseveriniani\" si citano ad esempio la fondazione votiva del Monastero di San Bernardino da Siena patrono della citt\u00e0 (1452), l'ampliamento del castello (1515) e la costruzione del \"Palazzo de lo conte\" coevo, ai piedi dell'abitato. Il principe Pietro Antonio Sanseverino, maggior esponente della famiglia del periodo, accord\u00f2 inoltre numerose concessioni con il noto atto \"Capitoli e Grazie\", ratificato in Morano il 1\u00ba agosto 1530; inoltre suo figlio, Niccol\u00f2 Bernardino (ricordato per gli \"orti botanici sanseverini\" di Napoli), vi nacque nel 1541 dal suo secondo matrimonio con Erina Kastriota-Skanderbeg: gli venne dato come secondo nome quello del santo patrono locale, a suggellarne il legame. Niccol\u00f2 Bernardino, fu l'ultimo esponente del ramo, poich\u00e9 dalle sue nozze con Isabella della Rovere, non nacque che il figlio Francesco Teodoro morto precocemente. Passando in seguito i feudi in mano alla figlia di sua sorella Giulia Orsini, questi vennero progressivamente alienati prima della controversa causa che port\u00f2 Luigi dei Sanseverino di Saponara come erede legittimo. Anche Morano venne ceduta, passando nel 1614 ai Principi Spinelli di Scalea, che lo manterranno fino all'eversione dal feudalesimo durante il periodo napoleonico nel 1806.\nEpoche successive.\nIl borgo segu\u00ec successivamente le sorti del Regno delle due Sicilie e del nascente Regno d'Italia.\nUna nota particolare merita il grande flusso migratorio che ha interessato il borgo fra l'ultimo ventennio del XIX secolo e i primi del '900, cos\u00ec come \u00e8 attestato da un drastico calo demografico. Gli abitanti censiti nel 1881 sfioravano le 10.000 unit\u00e0, mentre nel 1901, dopo vent'anni, erano 6.596. Gran parte di questi flussi erano indirizzati all'estero, in particolar modo verso alcuni paesi dell'America Latina: Brasile, Colombia, Costa Rica e Guatemala. All'inizio degli anni ottanta, il comune di Morano Calabro si \u00e8 gemellato con la citt\u00e0 di Porto Alegre, capitale del Rio Grande do Sul, in Brasile, per l'alta concentrazione di moranesi, stimati intorno alle quindicimila persone.\nSimboli.\nStemma.\nSul fondo dell'arme di colore azzurro campeggia una testa di moro con il fez, il quale richiama simbolicamente alla \"battaglia di Petraf\u00f2cu\" del 1076, nella quale i moranesi sconfissero i saraceni portando in patria come trofeo il capo sanguinante di un loro soldato o capo di guarnigione. Tale aneddoto \u00e8 inoltre evocato pi\u00f9 esplicitamente dall'aulica scritta classicheggiante \"Vivat sub umbra\" (che stia sotto l'ombra [il moro]). Alla base, sono rappresentati tre monti che sono: Morano, Sant'Angelo di Colloreto e Pietrafoco.\nLe origini dello stemma di Morano Calabro risalgono al 1561, anno in cui venne scolpito su una lastra marmorea posta sull'antica fontana di piazza san Nicola ai tempi del sindacato di Decio Feulo. Alla composizione pi\u00f9 antica dello stemma si sono aggiunti alcuni arricchimenti nei periodi successivi, fino all'attuale aspetto che ne rappresenta un definitivo compendio. Infatti, nella forma pi\u00f9 risalente nel tempo, la testa di moro veniva rappresentata con barba e cappello conico senza i tre colli sottostanti, in maniera assai simile alla effigie del sigillo dell\"'Universitas Morani\" con le due varianti ad oggi pervenuteci: la prima, nel motto \"Vivat sub Umbra\" a cui era aggiunto il sostantivo \"morus\" (il moro) e la scritta \"Arma Morani\"; la seconda, di tipo iconografico, nella quale la testa del moro era presentata su un piatto o una coppa.\nDal principio del XVII secolo a seguire, lo stemma venne riprodotto oltre che su altri monumenti cittadini, quali la fontana di piazza Maddalena del 1604, anche sul frontespizio dell'opera a stampa dell'erudito Giovan Leonardo Tufarello, il \"trattato della Sagn\u00eca\" del 1599, consistente in uno scudo con tre monti sormontati dalla testa del moro.\nDal 1982, negli atti ufficiali del comune, spesso si affianca lo stemma della citt\u00e0 di Porto Alegre, capitale del Rio Grande do Sul in Brasile, con cui la cittadina di Morano Calabro \u00e8 gemellata.\nMonumenti e luoghi d'interesse.\nArchitetture religiose.\nChiesa arcipretale dei Santi Pietro e Paolo.\nSituata sulla sommit\u00e0 dell'abitato nei pressi del Castello, la fondazione risale intorno all'anno mille, probabilmente al 1007. Sulle attuali architetture hanno inciso una serie di interventi successivi, ad eccezione del campanile in pianta quadrangolare di epoca medievale, che dell'impianto originario mantiene la posizione visivamente arretrata rispetto alla chiesa. La facciata a falde laterali ribassate \"a capanna\", ammodernata in epoca barocca, \u00e8 sormontata nel timpano da una nicchia con la statua di San Pietro attestabile al periodo angioino. L'interno in tre navate a pianta basilicale \u00e8 decorato da delicati stucchi in stile rococ\u00f2 (seconda met\u00e0 del secolo XVIII).\nLe numerose opere custodite sono testimoni di un arco temporale che comincia dal XV secolo ai primi decenni dell\"800. Si segnalano: un sarcofago in bassorilievo appartenente alla famiglia feudale Fasanella, un affresco raffigurante la \"Vergine delle Grazie\" proveniente dall'omonima cappella e una \"Croce Processionale\" in argento di Antonello de Saxonia del 1445. Risalgono al XVI secolo quattro statue in marmo di Carrara eseguite da Pietro Bernini scultore toscano attivo a Napoli, nonch\u00e9 padre del celebre Gian Lorenzo, raffiguranti: \"Santa Caterina d'Alessandria\" e \"Santa Lucia\" del 1592, \"San Pietro\" e \"San Paolo\" del 1602. Del medesimo periodo sono una \"Candelora\", statua appartenente probabilmente alla bottega di Giovan Pietro Cerchiaro, un \"San Carlo Borromeo\" di Ignoto di scuola napoletana (1654) su un altare policromo del periodo, un \"Compianto sul Cristo morto\" e due tele raffiguranti i \"Santi Pietro e Paolo\" del Pomarancio, parti di un trittico appositamente commissionato dall'Universit\u00e0 di Morano per la congregazione di Santa Maria della Piet\u00e0. Importante \u00e8 la presenza di due pale d'altare del seicento: \"l'adorazione dei pastori\" e la \"Madonna in trono col Bambinello e quattro Santi\", attribuite al calabrese Giovan Battista Colimodio (1666). Della seconda met\u00e0 del XVIII secolo \u00e8 il Coro realizzato fra il 1792 e il 1805, capolavoro d'intaglio di Mario ed Agostino Fusco. Sul lato sinistro della balaustra, \u00e8 un pregevole organo portatile del XVIII secolo.\nCollegiata di Santa Maria Maddalena.\nFondata nel 1097 al di fuori della cinta muraria come piccola cappella, l'accresciuto numero di fedeli rese necessario ampliarla nella seconda met\u00e0 del XVI secolo per mandato del prevosto don Giuseppe La Pilosella. Assunto il titolo di \"collegiata\" il 3 febbraio 1737 con bolla di papa Clemente XII, nel 1732 venne ristrutturata un'ultima volta in pianta basilicale a croce latina a tre navate, mentre l'apparato decorativo commissionato a Donato Sarnicola, le confer\u00ec la sua attuale veste tardo barocca ritenuta fra gli esempi pi\u00f9 ispirati dell'arte del tempo in Calabria. Il campanile (1817) e la cupola (1794) furono rivestiti successivamente di maioliche in stile campano di colore giallo e verde nel 1862. La facciata, completata negli anni '40 del XIX secolo in stile neoclassico, \u00e8 ripartita in due livelli divisi da una cornice marcapiano costituita da triglifi e metope con simbologie classicheggianti con paraste doriche e ioniche contornate negli spazi da ghirlande.\nFra le numerose opere d'arte, appartengono alla scuola di Pietro Bernini un ciborio e due \"angeli oranti\" facenti parte del corredo sacro; mentre \u00e8 del celebre scultore del rinascimento meridionale Antonello Gagini la \"Madonna degl'Angioli\" (1505) proveniente dal monastero di San Bernardino e posta su un altare del transetto destro. Sono presenti alcune pale d'altare di scuola napoletana del Settecento. Fra gli autori e le opere pi\u00f9 significative si citano: Francesco Lopez, \"L'immacolata\" (1747), \"L'Addolorata, san Giovanni Battista e alcuni santi\" (1748); famiglia Sarnelli, \"Miracolo di San Francesco di Sales\" (1747), \"L'incoronazione della Vergine\" (1747) e la \"Madonna del Rosario e alcuni Santi\"; Giuseppe Tomajoli, \"Morte di San Giuseppe\" (1742) e la cimasa di \"San Giovannino\" dello stesso periodo; ed infine, del pittore moranese Lo Tufo \"La Vergine fra i santi Silvestro e Giovanni Battista\" (1763) e \"Le anime del Purgatorio.\" Fra i manufatti lignei sono assai pregevoli il coro (1792), il pulpito ed alcuni stipi sacri realizzati fra la fine del Settecento e i primi anni dell'Ottocento da Mario ed Agostino Fusco. Sul fondo dell'abside, proveniente dal monastero di Colloreto, \u00e8 un fastigio in marmi policromi dei primi del secolo XVII completato dalle statue di Sant'Agostino e Santa Monica con al centro Maria Maddalena orante, attribuita a Cosimo Fanzago o al Naccherino, cui fanno ala due puttini dello stesso periodo.\nLa sagrestia, \u00e8 ricoperta da un raro soffitto a cassettoni di manifattura locale tardo cinquecentesco appartenente all'antico apparato, contemporaneo ad un fonte per oli sacri in marmo; qui \u00e8 inoltre esposto il c.d. \"Polittico Sanseverino\" di Bartolomeo Vivarini del 1477. Sono custodite inoltre numerose reliquie di santi, fra cui una pietra del Santo Sepolcro e un'orma del sandalo di S. Francesco da Paola lasciata su una roccia del monte Sant'Angelo nell'atto di benedire la Calabria prima di recarsi in Francia.\nChiesa e Monastero di San Bernardino da Siena.\nIl complesso monastico in stile tardo gotico \u00e8 un esempio paradigmatico di architettura francescana del '400, fra i migliori rintracciabili in Calabria; inoltre, un accurato restauro in anni recenti, ha consentito il recupero di quasi tutti gli elementi strutturali originari. Fondato dal conte Antonio Sanseverino di Tricarico, se ne autorizzarono i lavori con bolla di Niccol\u00f2 V del 31 maggio 1452. L'edificazione risale principalmente a due motivi concorrenti: al mecenatismo dei Sanseverino che volevano dotare di un'opera prestigiosa uno dei principali centri dei loro possedimenti, infine a ragioni di consonanza politica originata dallo stretto legame emerso in quegli anni fra la monarchia aragonese e l'Ordine dei minori osservanti. I lavori, protratti per oltre un trentennio, si conclusero con la consacrazione del 23 aprile 1485 dal vescovo di San Marco Argentano Rutilio Zenone.\nL'esterno \u00e8 in linea alla sobriet\u00e0 delle architetture ispirate agli ideali francescani. La chiesa occupa l'intero fianco destro e il suo ingresso \u00e8 aperto da un portico sulla cui parete di fondo appaiono tracce di affreschi risalenti agli inizi del XVI secolo. Al disotto \u00e8 il portale d'accesso alla chiesa in pietra tufacea a sesto acuto, ed un secondo di minori dimensioni con arco ribassato che immette nel chiostro del monastero. L'interno \u00e8 costituito da una navata centrale divisa sul fondo dal presbiterio attraverso un grande arco a sesto acuto; lungo l'intero lato destro di questa, ulteriori tre arcate a sesto acuto conducono in una piccola navatella laterale ripartita in due ambienti. Ventiquattro colonne di forma ottagonale in tufo sorreggono il chiostro, nel quale insistono tracce di affreschi in lunette realizzati fra il 1538 ed il 1738 e rappresentanti la vita di san Francesco d'Assisi.\nL'edificio fu protagonista di una storia travagliata dovuta a numerosi atti di rimaneggiamento d'epoca barocca (1717) e all'abbandono nel 1811 a seguito dello scioglimento degli ordini monastici durante il periodo napoleonico. Destinato nel 1843 a seminario estivo, ospit\u00f2 in seguito i locali delle scuole pubbliche, i cui interventi architettonici come la muratura del portico, lo compromisero gravemente. Alcuni locali furono adibiti a deposito di legname e nel 1898 un incendio distrusse buona parte dell'ala est, rimasta diruta fino ai primi anni 2000. Un grande intervento di restauro attuato negli anni cinquanta a cura del professor Gisberto Martelli ripristin\u00f2 la chiesa ed il portico allo stato originario, mentre il monastero fu recuperato nei decenni successivi, ed \u00e8 oggi divenuto un complesso polifunzionale. Nell'antica sala del refettorio si tengono le sedute del Consiglio Comunale.\nIl soffitto della navata centrale della chiesa \u00e8 in legno lavorato a quadri carenato alla veneziana. Sotto l'arco principale \u00e8 posizionato un crocefisso del XV secolo ad opera di Ignoto meridionale dai connotati fortemente drammatico-realistici; ai suo piedi era posizionato il gi\u00e0 citato \"Polittico Sanseverino\", ed in alto a sinistra domina uno splendido pulpito con baldacchino del 1611 con decorazioni di gusto classicheggiante e raffigurazioni in bassorilievo di alcuni santi. Appartiene al corredo sacro un coro ligneo datato 1656 ed un leggio del 1538 posti nell'abside.\nChiesa di San Nicola di Bari.\nSituata nel cuore del centro storico, l'ingresso si apre sulla piazzatta da cui prende il nome fra i vicoli del \"quartiere Giudea\", nei pressi della pi\u00f9 antica fontana moranese e dell'antico seggio cittadino dell'Universitas di cui teneva il patronato. La facciata \u00e8 semplice, con un portale a sesto acuto con archivolto in muratura sul quale si trova rappresentato un affresco raffigurante San Nicola.\nLa chiesa si sviluppa su due piani sovrapposti. La cripta sottostante di epoca altomedievale, \u00e8 dedicata a \"Santa Maria delle Grazie\" ed \u00e8 considerata fra le costruzioni pi\u00f9 antiche del borgo. Fra le opere custodite si annoverano: un \"giudizio universale\" in olio su tela di Angelo Galtieri (1737), alcune statue lignee e tele del Seicento, e nella sagrestia un Espositorio in argento fuso sbalzato e cesellato del XVIII secolo, corone di santi della seconda met\u00e0 del secolo XVIII e del terzo decennio del XIX secolo, calici in argento fuso del XVII secolo, un reliquiario del XVI secolo, oltre ad una piccola scultura in alabastro dorato del secolo XVI raffigurante la \"Madonna del Buon Consiglio\".\nIl piano superiore, in navata unica, \u00e8 stato edificato negli anni intorno al 1450, ma rimaneggiato invasivamente in epoca barocca. Oggi delle architetture quattrocentesche non rimane traccia se non nel portale d'ingresso, ma si ha ragione di credere che l'interno fosse simile a quello del monastero di San Bernardino, con soffitto in legno ed arco a sesto acuto che dominava l'altar maggiore, cos\u00ec come ritenuto dallo storico Salmena. Fra le opere, meritano particolare attenzione un dipinto di Pedro Torres del 1598 \"Madonna tra Santa Lucia e Santa Caterina d'Alessandria\", un crocifisso ligneo di Ignoto del secolo XVI, uno splendido confessionale del Frunzi (1795), una \"Annunciazione\" del 1735 di Angelo Galtieri, altre pale d'altare coeve ed un coro di Agostino Fusco del 1779.\nConvento dei Padri Cappuccini.\nCostruito fra il 1590 ed il 1606, il monastero dei Cappuccini \u00e8 una struttura semplice, tipicamente francescana. La presenza dei frati minori si attesta gi\u00e0 nel 1598: in questi anni infatti venne ceduto il fondo su cui sorge il complesso dal notabile Giovan Maria Rizzo per tramite del canonico moranese Don Ambrogio Cozza che col sostegno dalla popolazione si attiv\u00f2 per la sua edificazione, come atto votivo nei riguardi di San Francesco per una grazia ricevuta. Soppresso in epoca napoleonica il 7 agosto 1809 durante il \"decennio francese\", fu concesso in enfiteusi dal governo di Murat al moranese Giuseppe Aronna, colonnello dell'esercito francese. La riapertura al culto avvenne solo dopo la restaurazione borbonica il 16 settembre 1855 su sollecitazione dei cittadini e per interessamento del re Ferdinando II che destin\u00f2 ai lavori di restauro la somma di mille ducati napoletani durante la sua visita per le Due Sicilie del 1852. A seguito di una seconda soppressione attuata dal nuovo governo unitario, venne nuovamente abbandonato dal 7 luglio 1866, e quindi definitivamente riaperto ai religiosi dal 6 giugno 1877 sino ai giorni nostri.\nLa chiesa\u00a0\u2013dedicata a santa Maria degli Angeli\u00a0\u2013 presenta una navata con cappelle sul fianco destro adornate da ricchi altari lignei intarsiati alla cappuccina e risalenti al secolo XVIII, da un crocefisso monumentale in ceramica del '600, dalla statua della Vergine dei sette dolori di Giacomo Colombo (1704), tele e pregevoli statue coeve. L'altar maggiore, anch'esso ligneo e finemente intagliato (con ricco ciborio in tarsie di madreperla e paliotto in scagliola policroma di scuola cappuccina), \u00e8 sovrastato da una pala di gusto tardo-manierista di Ippolito Borghese e raffigurante \"S. Francesco d'Assisi, la Vergine in trono ed alcuni santi\".\nIl monastero si sviluppa intorno ad un ampio chiostro in pietra del seicento, contornato da un austero porticato e cisterna centrale; all'interno \u00e8 fornito di un'antica biblioteca con pi\u00f9 di settemila volumi, fra i quali si annoverano pregevoli manoscritti e stampe preziose.\nDal 1884 al 1889 e nuovamente a partire dal 1990, \u00e8 Comunit\u00e0 di formazione per i novizi dei Frati Minori Cappuccini dell'Italia Sudpeninsulare e di alcuni Paesi esteri che vi trascorrono l'anno canonico di formazione prima di emettere i voti temporanei.\nChiesa del Carmine.\nPosta nelle adiacenze della Collegiata della Maddalena, venne fondata per opera dell'ordine dei Padri Carmelitani nel 1568, i quali avevano allestito in quello che \u00e8 l'attuale attiguo palazzo municipale un ospedale in soccorso dei viandanti in terrasanta.\nLa chiesa \u00e8 allietata da preziose opere del secolo XVIII tra cui sono esposti all'interno due paliotti su cuoio con decorazioni floreali attribuiti al pittore Francesco Guardi (rispettivamente del S.S. Sacramento e di S. Felice), una tela raffigurante \"la Vergine del Carmelo fra i santi Lucia e Francesco di Paola\" di Pedro Torres (altar maggiore) ed una cimasa pittorica di Cristoforo Santanna, raffigurante \"l'assunzione di Maria\". Un piccolo organo positivo del 700' di anonimo dipinto da Gennaro Cociniello adorna la cantoria.\nMonastero di Colloreto.\nSorge a qualche chilometro dal centro abitato, immerso nella boscaglia su un altopiano che sovrasta la campagna circostante lo svincolo autostradale di Morano. Oggi le strutture sono dirute, ma nei secoli scorsi il monastero godette di grande prestigio, soprattutto a seguito delle munifiche elargizioni tributate dai fedeli e dalla nobilt\u00e0 locale, fra i quali ricordiamo la principessa Erina Kastriota-Skanderbeg, moglie del feudatario Pietrantonio Sanseverino.\nIl monastero di Colloreto, (la cui etimologia appare incerta, probabilmente da \"Colle Loreto\" in onore della Vergine di Loreto, o da \"color\u00ecto\", termine che ne designerebbe la ridente e pacifica posizione), fu fondato dal Beato Frate Agostiniano Bernardo da Rogliano nel 1546, il quale sceltone il luogo, inizi\u00f2 la sua esperienza di eremita. Successivamente, lo seguirono altri uomini pii che costruirono il monastero grazie a numerosi atti di beneficenza. L'edificio, cos\u00ec come ancora visibile, appare fortificato con un torrione, e fino ai primi dell'Ottocento anche i suoi interni dovevano apparire sontuosi e ricchi di opere artistiche, ora disseminate nelle chiese cittadine.\nIl monastero, accrescendo il suo patrimonio e la sua influenza, sub\u00ec numerosi attacchi alla sua sopravvivenza, soprattutto a causa delle ingenti propriet\u00e0 fondiarie che and\u00f2 cumulando nel corso degli anni. Una prima soppressione avvenne nel 1751 per volere di Carlo III di Borbone per il finanziamento del Real Albergo dei Poveri in Napoli; una seconda e definitiva avvenne nel 1809 con l'avvento francese.\nOggi \u00e8 divenuto una meta di escursioni sulle falde del Pollino.\nArchitetture civili.\nFontane monumentali.\nSorge nel cuore del centro storico occupando il fianco sinistro della piazzetta di San Nicola, verosimilmente ai piedi dell'antica costruzione del \"seggio\" cittadino, che la realizz\u00f2 nel 1590 al tempo del \"syndicus\" Decio De Feulo. Sorta da un primo ampliamento dell'acquedotto pubblico i cui lavori si conclusero nello stesso periodo, rappresent\u00f2 un iniziale risanamento tardo cinquecentesco delle condizioni idriche del centro abitato. Opera pubblica fra le pi\u00f9 antiche del borgo, la fonte a tre cannelle con vasca in pietra del periodo \u00e8 sormontata da una lastra marmorea rappresentante lo stemma civico con il \"moro\" in una delle sue pi\u00f9 arcaiche figurazioni e da un cartiglio con motto classicheggiante.\nSituata nella piazza principale alla destra della Collegiata omonima, rappresenta uno degli interventi pubblici seicenteschi pi\u00f9 interessanti. Costruita ai tempi del sindaco Petronella nel 1604 - come riportato nell'epigrafe latina alla base - \u00e8 sormontata dallo stemma civico modellato in stucco in una delle sue versioni storiche pi\u00f9 note. Sorta da un secondo ampliamento dell'acquedotto nell'allora nascente quartiere della Maddalena, la fontana \u00e8 stata in seguito oggetto di restauri, come l'ampliamento del 1794 durante il sindacato Rescia e quello pi\u00f9 recente del 1960 che ha visto una riduzione della portata d'acqua a tre cannelle e il rifacimento della vasca in marmo su progetto originale di Aldo Mainieri.\nArchitetture militari.\nIl Castello Normanno-Svevo.\nAppare in ruderi sulla sommit\u00e0 dell'abitato in posizione strategica e dominante tutta la valle dell'antico \"Sybaris\". Le origini risalgono verosimilmente all'epoca romana quando fu eretto un fortilizio, o probabilmente un torrione di avvistamento, il cui basamento in \"opus incertum\" rappresent\u00f2 il nucleo originario sul quale si edificarono i rimaneggiamenti d'epoca normanno-sveva e rinascimentali.\nDurante il medioevo la sua posizione soprelevata lungo l'asse viario della antica \"via Popilia\" attir\u00f2 l'attenzione della milizia sveva; fu da allora sede feudale a cominciare da Apollonio Morano, primo feudatario di cui si abbia notizia. Nel XIII secolo l'antica torre romana venne probabilmente ampliata con l'aggiunta di una cinta muraria e di alcune sale, cos\u00ec da conferire all'edificio un primigenio aspetto di castello. Teatro di numerosi episodi d'arme, si ricorda fra i tanti, durante la fase della Guerra del Vespro, l'incursione dei mercenari Almogavari che, assoldati dagli Aragonesi, conquistarono Morano difensivamente impreparata e ne espugnarono il castello facendo prigioniera Benvenuta, detta la \"Signora di Morano\", moglie del feudatario Tancredi Fasanella. Questa, nel seguente anno 1286, essendo Morano con Castrovillari e Taranto passata alla fedelt\u00e0 di Carlo d'Angi\u00f2, da prigioniera divenne carceriera di Manfredi di Chiaromonte, suo congiunto di parte aragonese.\nDeterminante \u00e8 per\u00f2 un pi\u00f9 radicale e ambizioso restauro del primo quarantennio del Cinquecento, nel periodo compreso fra il 1514 e il 1545. Avviato per volere del feudatario Pietrantonio Sanseverino, il progetto si ispir\u00f2 al modello pi\u00f9 noto del Maschio Angioino di Napoli e per questa fabbrica vennero chiamate alcune fra le pi\u00f9 abili maestranze del tempo. Il Castello fu dunque la residenza del feudatario a Morano in maniera pi\u00f9 o meno continua fino ai primordi del '700 insieme al \"Palazzo dei Pr\u00ecncipi\" che sorge all'ingresso del borgo accanto alla porta sita sull'accesso dell'antica \"via delle Calabrie\". L'ampliamento del Sanseverino confer\u00ec al maniero l'aspetto architettonico e difensivo di cui oggi restano le vestigia. Non se ne ebbero in seguito notizie fino al 1648, quando il feudo pass\u00f2 a Don Ettore dei Principi Spinelli di Scalea, i cui discendenti lo mantennero fino al 1811.\nLe ragioni del suo abbandono e deterioramento sono fra le pi\u00f9 varie. Nel 1733 la struttura fu gravemente compromessa per ragioni non del tutto chiare, quindi venne duramente bombardato dall'esercito francese durante il periodo napoleonico nel 1806. La sorte fu segnata inoltre da sequenziali spoliazioni, che durante il feudo della famiglia Spinelli, videro l'asportazione di elementi murari e materiali lignei per un loro riutilizzo, condannando la struttura alla sua inevitabile decadenza fino ai recenti restauri degli anni 2000 che hanno consentito il recupero di alcuni locali, dei torrioni frontali, delle mura perimetrali e della spianata retrostante.\nL'aspetto contemporaneo suggerisce ancora la conformazione del primo decennio del XVIII secolo: in pianta quadrata, contornato da sei torrioni cilindrici (di cui sopravvivono integralmente solo quello centrale e quello sinistro del fronte), era inoltre circondato da rivellini e fossato, aveva baluardi trimura saettine e ponte levatoio; si elevava per tre piani d'altezza ed era composto da ampie stanze divise in pi\u00f9 appartamenti e, nel complesso, si stima avesse la capacit\u00e0 di una guarnigione di mille uomini e fosse predisposto a sopportare lunghi periodi di assedio.\nAree naturali e siti archeologici.\nVilla Comunale.\nGiardino pubblico del Comune di Morano, l'ingresso principale si apre sul fronte del portico di San Bernardino e si situa in un'ansa di viale Gaetano Scorza, alle pendici del centro storico del quale rappresenta il naturale confine con il pi\u00f9 recente centro urbano. Dai tre accessi, il parco si dipana in numerosi viottoli in piano e in pendenza cinti da basse siepi che convergono in una piazza centrale dominata da un'ampia peschiera con getto d'acqua. Raccoglie diversi esemplari arborei, alcuni secolari, perlopi\u00f9 di pini, olmi e faggi, piante da giardino, roseti e qualche scultura in siepe.\nIl luogo assolve alla medesima funzione di giardino pubblico da secoli, dapprima come \"verziere\" pertinente al fondo del monastero di San Bernardino, successivamente come parco civico riqualificato nell'attuale assetto a cominciare dagli anni settanta fino ai novanta. Citato nella \"Monomachia\" di Giovan Leonardo Tufarello del 1622, in quegli anni appariva gi\u00e0 come \"bellissimo giardino, adorno e cinto di verdi alberi, funebri cipressi, alti pini ed antiche querce ed altri alberi fruttiferi e belle pergole con freschissime acque che lo irrigano\".\nGrotte di San Paolo.\nSorgono a pochi chilometri dal centro abitato nella contrada omonima. Esplorate dall'ottobre 1980, la loro conformazione \u00e8 assai articolata ed interessante sotto un profilo speleologico. Sono infatti ricche di concrezioni calcaree, stalattiti e da esili filamenti coralliformi. Si sviluppano per 245 metri con un dislivello di 41; sorgono sul versante meridionale del monte Cappellazzo a circa 682 m s.l.m. con tre ingressi, stratificati nei calcari mesozoici, i quali sboccano in un pozzo franoso dalla profondit\u00e0 di circa 20 m dai quali si accede ad una serie di caverne ed una grande sala centrale. Praticabili solo da esperti speleologi, non sono valicabili nella totalit\u00e0 della loro estensione per via di un torrente sotterraneo che le attraversa.\nMonte Sass\u00f3ne.\nSi trova a circa 4\u00a0km dal centro abitato sulla strada provinciale che conduce al borgo di San Basile.\nPotrebbe trattarsi dell'antica \"Xif\u00e9o\", o secondo quanto afferma lo storico romano Tito Livio, della antica cittadella di \"Lymphaeum\", coinvolta durante alcune fasi delle guerre puniche. Sull'antico monte, pi\u00f9 simile ad un piccolo altopiano che cade a strapiombo sulla gola sottostante, vi sono ancora le tracce di due muraglioni al suo ingresso, su un piccolo sentiero che si apre dalla strada per San Basile: questi, sono i resti di una porta che faceva breccia sull'antica cinta muraria. Essa si estendeva per circa 1.500 metri e con probabilit\u00e0 fu eretta dai Longobardi. Non si hanno molte notizie circa la scomparsa degli insediamenti di Sassone, talora ascritta al corso del XIV secolo.\nNel 1860 nella gola alle falde del monte \u00e8 stata scoperta la cosiddetta \"grotta di Donna Marsilia\", usata come necropoli durante il Neolitico fino all'et\u00e0 del bronzo. Sono state rinvenute numerose reliquie, frammenti litici ed uno scheletro: gran parte dei reperti sono custoditi al Museo Archeologico di Reggio Calabria.\nSociet\u00e0.\nEvoluzione demografica.\nDati statistici generali\nSecondo i dati dell'ultimo censimento nazionale dell'Istat, al 31 dicembre 2011 la popolazione del comune di Morano Calabro era composta da 4.623 abitanti di cui 2.299 maschi e 2.324 femmine; gli abitanti totali nel precedente censimento del 2001 erano 4.966, il che evidenzia un decremento totale pari al -7,1 %, il pi\u00f9 drastico dal censimento del 1931 quando era calcolato al -12,1 %. Il numero massimo di abitanti residenti si riscontra invece nel terzo censimento generale, nel quale risultavano al 31 dicembre 1881 9.974 abitanti; al successivo del 1901, la popolazione sub\u00ec il pi\u00f9 drastico calo della sua storia mai riscontrato dall'inizio della serie statistica, esso era pari al -33,9 % per un totale di 6.596 abitanti, causato da una forte ondata migratoria.\nEtnie e minoranze straniere.\nAl 31 dicembre 2018 erano presenti 149 residenti di origine straniera, in prevalenza provenienti dalla Romania, che costituivano il 3,4% della popolazione complessiva del comune.\nCultura.\nIstruzione.\nScuole.\nNel comune di Morano Calabro si trovano una Scuola Materna dell'infanzia, una Scuola Elementare e una Scuola Media Statale.\nCucina.\nPermeata da una profonda cultura contadina e pastorale, la gastronomia di Morano Calabro riflette i sapori forti e i profumi intensi della cucina calabrese. In essa si ritrovano, soprattutto, gli alimenti specifici del territorio locale come legumi, cereali, ortaggi e i tanti prodotti tipici, frutto delle varie lavorazioni artigianali come formaggi, salumi e i prodotti conservati con olio o con aceto. La cucina di Morano, inoltre, \u00e8 caratterizzata dalla presenza di tante pietanze popolari, come la pasta fresca, le minestre, le zuppe preparate ancora secondo la tradizione e legate profondamente alla cultura di questo luogo, immerso nello splendido paesaggio del Parco Nazionale del Pollino, tra Calabria e Basilicata. Si tratta di una cucina genuina, che privilegia la semplicit\u00e0, i sapori naturali, il \u201cfatto in casa\u201d e tecniche e metodi di cottura rispettose del valore degli alimenti e attenti a ogni tipo di spreco alimentare.\nTra i piatti tradizionali i maccheroni al ferretto, gli involtini di carne, lo stoccafisso con le patate, il soffritto di interiora di agnello e i tanti piatti caratteristici della cultura contadina, quali i peperoni, uova e salsiccia \"(cancar\u00e8ddr\u0259 gova e savuz\u00eczza\"), la frittata di cipolla (\"fritt\u00e8t\u0259 \u2019i cipuddr\u0259\") e le patate e peperoni (\"pat\u00e8n\u0259 e cancar\u00e8ddr\u0259\"), preparati un tempo in occasione di attivit\u00e0 lavorative stagionali come la vendemmia, la raccolta delle olive, i lavori nei boschi, la mietitura e la trebbiatura del grano. Di grande rilevanza sono anche i dolci tipici (\"cicir\u00e8ta, giurgiul\u00e8a\", \"cannar\u00ectul\u0259\") preparati in occasione delle feste, i cui nomi e le forme particolari rimandano ad antiche credenze popolari.\nGeografia antropica.\nUrbanistica storica.\nL'antico nucleo del centro urbano si trova arroccato su un colle di forma conica alto 694 metri s.l.m. alla cui sommit\u00e0 si trovano i ruderi di un antico maniero di epoca Normanno-Sveva. L'abitato si sviluppa degradando dalla sommit\u00e0 alla base del colle e creando una suggestiva illusione prospettica per cui le abitazioni paiono essere attaccate le une alle altre. Tale assetto urbano si fa risalire prevalentemente all'epoca medievale: \u00e8 tuttavia accertato che l'odierno castello, potrebbe ricalcare un pi\u00f9 antico fortilizio difensivo di epoca romana, dal che non appare inverosimile ipotizzare un assetto urbanistico originario gi\u00e0 caratterizzato in forma embrionale in tale periodo.\nNelle epoche successive, l'abitato si \u00e8 esteso modellandosi sulla struttura del colle fino a sfociare verso i primi del Settecento, nel quartiere di \"via vigna della Signora\", anticamente definito \"lo burgo\", fuori dalla cinta muraria.\nA seguito delle varie mutazioni socio-economiche del secolo scorso, nella seconda met\u00e0 degli anni sessanta ebbe inizio una fase di ampliamento verso il pianoro prospiciente l'antico nucleo cittadino, dove oggi sorgono nuovi moderni edifici.\nFrazioni.\nCampotenese.\nLa frazione di Campotenese, \u00e8 situata a 1015 e a una distanza di 12\u00a0km dal nucleo abitativo centrale del comune.\nDurante il XIX secolo vi fu eretto un forte (ora distrutto) da parte dell'esercito napoletano, nei pressi del quale avvenne nel 1806 la battaglia di Campotenese fra il generale borbonico Damas e il generale napoleonico Reynier, che vide vittorioso quest'ultimo.\nVi si trovano alcune aziende agricole per la produzione di latticini e carni ed un consorzio per la produzione di funghi. Rappresenta la porta naturale per il Parco nazionale del Pollino, grazie allo svincolo della Autostrada A2.\nEconomia.\nL'economia si basa essenzialmente sulle attivit\u00e0 turistiche, dal 2003 il comune \u00e8 associato al circuito dei borghi pi\u00f9 belli d'Italia \u00e8 inoltre insignito della Bandiera arancione del Touring Club Italiano.\nInfrastrutture e trasporti.\nMorano Calabro \u00e8 raggiungibile grazie al proprio svincolo sull\u2019Autostrada A2 del Mediterraneo al km 187, a quello di Campotenese al km 177, e dalla \"ex strada statale 19 delle Calabrie\" (ora S.P. 241) nel tratto Mormanno-Castrovillari.\nSport.\nNel 1980 la frazione di Campotenese \u00e8 stata sede di arrivo della 11\u00aa tappa del Giro d'Italia partita da Palinuro e vinta da Gianbattista Baronchelli.\nNell'ambito speleologico nel borgo ha sede il Gruppo Speleo del Pollino, fondato nel 1987. Riconosciuto a livello nazionale per le sue attivit\u00e0 di ricerca orografica e di studio del sottosuolo, ed in particolare del circondario del Parco nazionale del Pollino, \u00e8 iscritto dal 1997 fra le associazioni di volontariato e di protezione civile italiane."}
{"id": "33029", "revid": "1272592", "url": "https://it.wikipedia.org/wiki?curid=33029", "title": "Mormanno", "text": "Mormanno (\"Murm\u00e0nnu\" in calabrese) \u00e8 un comune italiano di abitanti della provincia di Cosenza in Calabria.\nGeografia fisica.\nIl centro abitato di Mormanno sorge fra le dorsali del Monte Vernita e della Costa, a 840 metri s.l.m., nel cuore del Parco nazionale del Pollino, lambendo a nord il confine con il versante lucano. L'estensione del territorio comunale \u00e8 di 75,90\u00a0km\u00b2 con una densit\u00e0 abitativa pari a 46,48 ab/km\u00b2.\nMormanno risulta essere una localit\u00e0 di montagna da cui sono facilmente raggiungibili il monte Velatro (1107\u00a0m), il monte Cerviero (1441\u00a0m) e il monte Palanuda (1631\u00a0m) oltre alle cime pi\u00f9 alte del Pollino e del Pellegrino.\nIl centro storico di Mormanno si distende su tre colli, il pi\u00f9 antico dei quali, cio\u00e8 il vecchio borgo, ad ovest, viene comunemente detto \"la Costa\", mentre ad est vi \u00e8 il quartiere di \"San Michele \"detto\" Capo lo Serro\" (\"n'capu u s\u00e8rru\"), a sud di \"San Rocco\", detto\" Casalicchio\" (\"casal\u00eccchju\") che rappresenta l'ingresso del corso municipale, ed a nord \"la Torretta\" (\"Tirr\u00e8tta o cavaddr\u00e8ri\").\nStoria.\nOrigini ed etimologia.\nLe origini di Mormanno appaiono ignote ancora oggi, sebbene gli storici locali ipotizzino la sua esistenza a partire dall'epoca longobarda, dove possibili tracce di primi insediamenti sul colle della \"Costa\" siano ritenute probabili dalla posizione dominante a nord della sottostante valle del fiume Lao. L'ubicazione strategica sulle vie di comunicazione e la radice etimologica del toponimo ci testimoniano la sua preesistenza dall'espressione \" in montibus Miromanorum\" utilizzata in un'agiografia di san Leoluca di Corleone, il quale si rec\u00f2 a Mormanno per meditare. Il nome Mormanno infatti secondo alcuni storici deriverebbe dal germanico \"Marimannus\" o \"Merimannus\", oppure si riferirebbe agli \"arimanni\", ovvero ai mercenari di origine germanica a cui fu concesso un territorio dove stanziarsi compreso tra il gastaldato di Laino e la fortezza di Papasidero. Il nome \"mons arimannorum\" si riferirebbe emblematicamente al borgo e se ne trova traccia in molti documenti successivi con numerose varianti, tra cui spicca \"Miromagnum\" il quale ne qualifica la sua posizione dominante l'ampia vallata del Mercure, i quali contribuirono a creare la forma corrente.\nSviluppi.\nCirca la fondazione, l'attivit\u00e0 commerciale ed i rapporti economici e religiosi nel borgo di Mormanno, abbiamo testimonianza da diversi documenti storici, il primo dei quali in lingua greca risalente al 1092. Sulla sua appartenenza feudale, siamo a conoscenza del fatto che prima di essere ceduto alla famiglia Sanseverino di Bisignano che lo tenne fino a tutto il 1612, fu degli Orsini. Dal 1613 pass\u00f2 alla famiglia Rende di Bisignano, in persona del barone Lucantonio, il quale lo cedette nel 1623 a Muzio Guaragna, per permuta con la Terra di Roseto e, da quest'ultimo fu poi venduto a Persio Tufarelli. Il possedimento fu ceduto ulteriormente da questa famiglia, per essere inglobato direttamente nei domini dell'amministrazione regia nell'ultimo decennio del XVIII secolo.\nIn questo periodo l'attivit\u00e0 artistica del centro venne animata dal rifacimento della chiesa madre in stile tardo barocco, ma un clima di generale impoverimento materiale e culturale, che gi\u00e0 impervers\u00f2 a seguito delle ripetute forme di corv\u00e9e imposte al popolo ed alla continua cessione feudale, ebbe modo di manifestarsi in maniera pi\u00f9 decisa per l'acutizzarsi di questi fattori. Ci\u00f2 influ\u00ec negativamente anche sulla piccola nobilt\u00e0 locale, che impoveritasi, ed avendo necessit\u00e0 di liquidit\u00e0 per far fronte alla precariet\u00e0 dello stile di vita e all'abbandono delle istituzioni centrali, alien\u00f2 beni e latifondi scomparendo gradatamente, talora disperdendosi in quel clima di generale indigenza.\nDopo l'esperienza risorgimentale ed a seguito delle infelici misure intraprese dal governo viste dal popolo come un espediente per non fronteggiare pi\u00f9 urgenti necessit\u00e0 socio-economiche, nel 1866 Mormanno visse una serie di infelici scontri volti alla restaurazione del regime borbonico. Vista la situazione di precaria stagnazione segu\u00ec una decisa ondata migratoria interna e, con pi\u00f9 difficolt\u00e0 anche indirizzata oltre i confini nazionali.\nIn epoca contemporanea, Mormanno \u00e8 stato uno dei paesi principalmente interessati dal terremoto del Pollino del 2012.\nMonumenti e luoghi d'interesse.\nDuomo di Santa Maria del Colle.\nSituata nella piazza principale del centro cittadino, Piazza Umberto I, \u00e8 la pi\u00f9 importante architettura religiosa cattolica edificata nel 1700 c.a. venne consacrata da S.Ecc.Mons. Paolino Pace, Vescovo di Vico Equense, e cittadino di Mormanno il 5 settembre 1790.\nL'edificio \u00e8 in stile barocco napoletano, l'interno \u00e8 diviso a croce latina con navata centrale, 2 laterali, transetto, abside, sacrestia e locali annessi. La facciata, progettata da Pietro Scardino da Padula, interamente costruita in tufo, presenta tre portali, due laterali di medesima ampiezza e uno centrale molto pi\u00f9 grande. Su ognuno di essi si trovano gli stemmi delle tre confraternite di Mormanno: al centro la Confraternita del Santissimo Sacramento, a sinistra quella della \"Buonamorte \"o degli \"Agonizzanti\" e a destra quella delle \"Anime del\" \"Purgatorio\". Sopra questi portali ci sono tre finestre, quella centrale in vetrata, rappresentante un'immagine della Madonna Assunta tra Angeli.\nFaro Votivo ai Caduti della Calabria 1915 - 1918, monumento regionale.\nSenza dubbio va ricordato il Faro Votivo, importante monumento regionale, elevato nel 1928 in onore dei soldati calabresi caduti della prima guerra mondiale, situato sul monte San Michele in localit\u00e0 Torretta (Cavaddreru), costruito sull'atrio della seicentesca Chiesa della Madonna del Soccorso e che \u00e8 ormai divenuto il simbolo di Mormanno. \nUnico faro di montagna presente in Italia voluto dal comitato Pro Faro nel 1926 e finanziato con fondi provenienti da gran parte dei comuni della Calabria e da comitati di cittadini emigrati all'estero. Dall'architettura che si rif\u00e0 al sacrario militare del monte pasubio, anch'esso rappresenta un sacrario militare ove si custodiscono cimeli e memorie delle 11 medaglie d'oro al valor militare e dei corregionali che caddero nella grande guerra.\nCosteggia il monumento un ampio parco delle rimembranze, attraversato da un sentiero che attraversa la montagnella boscosa che congiunge Via S. Biase alla carrabile che porta al monumento.\nAltri luoghi d'interesse.\nParticolarmente presenti sono le chiese e le piccole cappelle che si distribuiscono in tutto il centro abitato:\nAll'interno delle stesse si possono ammirare numerosi dipinti su tela, affreschi e reliquie."}
{"id": "33030", "revid": "124790176", "url": "https://it.wikipedia.org/wiki?curid=33030", "title": "Mottafollone", "text": "Mottafollone (\"Mattifiddruni\" nel dialetto locale; \"Mattifudd\u00f9ni\" in calabrese) \u00e8 un comune italiano di 1 097 abitanti della provincia di Cosenza in Calabria. Sorge tra la parte sud del Parco nazionale del Pollino e la Piana di Sibari. Confina con i comuni di San Sosti,Malvito, Sant'Agata di Esaro, Grisolia, Buonvicino."}
{"id": "33031", "revid": "1516566", "url": "https://it.wikipedia.org/wiki?curid=33031", "title": "Nocara", "text": "Nocara \u00e8 un comune italiano di 352 abitanti della provincia di Cosenza. \u00c8 il secondo centro abitato pi\u00f9 a nord della Calabria ma, nel suo territorio, \u00e8 posto il punto pi\u00f9 settentrionale della regione, alla latitudine nord di 40 gradi 08 primi 38 secondi.\nOrigini del nome.\nIl toponimo Nocara ha origine nel greco bizantino medievale e significa \"albero di noci\", ma non si tratta del maestoso noce bens\u00ec del mandorlo: la \"nux graeca\" dei bizantini.\nStoria.\nIl paese, che sin dal Medioevo ha fatto parte della Diocesi di Anglona-Tursi, a partire dalla ristrutturazione delle giurisdizioni ecclesiastiche, disposta nel 1976, ricade nella Diocesi di Cassano all'Jonio; all'antica Diocesi di appartenenza l'accomunano, ancora oggi culti e tradizioni sacre e profane.\nI miti e le origini.\nCome tante localit\u00e0 le cui origini si perdono nel tempo, Nocara \u00e8 legata da tradizioni ataviche radicate nella cultura locale, a citt\u00e0 mitiche o a episodi e personaggi fantastici.\n\u00c8 diffusa tra gli abitanti di Nocara la tradizione che indica il paese come il luogo di nascita di Ponzio Pilato, il procuratore romano della Palestina che permise il martirio di Ges\u00f9. Le origini di questa credenza, comuni ad altri paesi della Calabria, si possono far risalire all'epoca romana. I Bruzi, gli antichi popolatori della regione, si erano mostrati da sempre ostili ai Romani e si opposero caparbiamente all'annessione della Calabria a Roma; per questo motivo furono considerati poco affidabili da parte dei conquistatori. Caduto il Bruzio sotto la dominazione romana gli indigeni, vittime dei pregiudizi, furono impiegati per lavori socialmente pi\u00f9 squalificati - era stato loro proibito di servire nell'esercito come soldati -, tra i quali fare da carcerieri.\nUn'antica tradizione, ripresa da pi\u00f9 cronisti e storici gi\u00e0 dal secolo XVII, vuole che l'attuale centro abitato sorga nel luogo dove un eroe acheo ed i suoi compagni di viaggio, reduci dalla guerra di Troia, fermarono il loro pellegrinaggio e fondarono una citt\u00e0. Epeo, costruttore del cavallo di Troia, diede all'insediamento il nome di sua madre: Lagaria. \nAltre interpretazioni vogliono che il nome della citt\u00e0 provenga dal pastore Lagaride che pasceva il suo gregge sul monte sul quale fu edificata la citt\u00e0, o dagli eroi greci stanchi dal lungo viaggio: i lagaroi (gli esausti). La denominazione di Lagarino data al castello medievale, costruito sul punto pi\u00f9 alto del colle ed attorno al quale si svilupp\u00f2 l'abitato, perpetua questa tradizione.\nIn realt\u00e0 altri paesi rivendicano la discendenza da Epeo e su questo punto ci sono pareri discordi di studiosi che sin dall'antichit\u00e0 attribuiscono diverse localizzazioni alla mitica Lagaria. Quindi oltre a Nocara, riconosciuta come Lagaria sin dal XVII secolo da Cluverio, Antonini, Mazzocchi, ed altri, sono state identificate come sedi della citt\u00e0 leggendaria: Valsinni, Amendolara, Trebisacce, Cassano all'Ionio.\nEd infine non manca neanche un riferimento all'Odissea: il vicino Piano della Noce fu riconosciuto da uno studioso della geografia omerica come il luogo dove si trovava la grotta nella quale il ciclope Polifemo tenne prigioniero Ulisse e i suoi compagni.\nLe caratteristiche del luogo dove sorge l'attuale centro abitato fanno supporre l'occupazione sin dall'epoca preistorica e protostorica. L'ubicazione del sentiero di crinale che si sviluppava tra Monte Coppolo e Cassano, in coincidenza con la linea di spartiacque, e la posizione dominante sulle aree sottostanti, permettevano di controllare il transito attraverso l'asse viario e le eventuali penetrazioni nemiche. Probabilmente l'azione di controllo sul territorio era divisa tra pi\u00f9 centri analoghi che mantennero la loro funzione strategica fino al Medioevo: Presinace, Murge di Santa Caterina, ecc.\nL'occupazione greca dal sito sarebbe testimoniata dalla tradizione che ricorda i resti di un tempio classico dedicato ai Dioscuri sul quale sarebbe stata costruita la cappella medievale di San Rocco.\nSimboli.\nLo stemma del comune di Nocara \u00e8 stato concesso con decreto del presidente della Repubblica del 18 maggio 1995.\nAmministrazione.\nL'attuale sindaco \u00e8 Mariantonietta Pandolfi, eletta il 26 maggio 2019 contro la lista avversaria di Francesco Trebisacce"}
{"id": "33034", "revid": "110157", "url": "https://it.wikipedia.org/wiki?curid=33034", "title": "Paludi", "text": "Paludi (\"Pal\u00f9r\u00eb\" in calabrese) \u00e8 un comune italiano di abitanti della provincia di Cosenza in Calabria.\n\u00c8 il comune italiano che ha perso pi\u00f9 residenti nel confronto tra i censimenti 2001 e 2011."}
{"id": "33035", "revid": "1516566", "url": "https://it.wikipedia.org/wiki?curid=33035", "title": "Panettieri (Italia)", "text": "Panettieri (\"Panett\u00ecari\" in calabrese) \u00e8 un comune italiano di 313 abitanti della provincia di Cosenza in Calabria. Comune interamente montano con altitudine che varia da 844 a 1237 metri di altitudine. Il paese \u00e8 a 937 metri s.l.m.\nSimboli.\nSimboli.\nLo stemma del comune di Panettieri \u00e8 stato concesso con decreto del presidente della Repubblica del 19 luglio 1999.\nLa croce potenziata di nero \u00e8 l'emblema della provincia di Cosenza; la campana d'oro \u00e8 simbolo di fratellanza; le castagne rappresentano la produzione agricola locale; \"Humilitas\" (\"Umilt\u00e0\") \u00e8 il motto di san Carlo Borromeo, santo patrono del paese.\nSociet\u00e0.\nPresepe vivente.\nVera e propria attrazione in periodo natalizio, meta di migliaia di persone, che di anno in anno muta la propria disposizione, risultando sempre una novit\u00e0 e un\u2019esperienza unica. Per i visitatori, sar\u00e0 infatti, come salire a bordo della macchina del tempo e ritrovarsi catapultati nelle atmosfere della \u201cNotte pi\u00f9 importante\u201d e nel \u201cLuogo pi\u00f9 magico e mistico della storia\u201d popolato da personaggi incredibilmente realistici e animali reali, in un\u2019ambientazione storica curata in ogni dettaglio e perfettamente coniugata alla tradizione, agli usi ed ai costumi dell\u2019incantevole Borgo di Panettieri."}
{"id": "33039", "revid": "1318658", "url": "https://it.wikipedia.org/wiki?curid=33039", "title": "Magliano Sabina", "text": "Magliano Sabina ( \"Majj\u00e0nu\" in dialetto maglianese) \u00e8 un comune italiano di abitanti della provincia di Rieti nel Lazio.\nGeografia fisica.\nTerritorio.\nGeograficamente nella Valle del Tevere, il comune di Magliano Sabina \u00e8 dislocato sul confine tra Lazio ed Umbria si trova ai confini con la provincia di Terni e la provincia di Viterbo. Il centro abitato sorge a 222 metri di altitudine su un terrazzo fluviale del Tevere. Il territorio \u00e8 caratterizzato da un andamento collinare che precede i monti del subappennino Monte Cosce e Monte San Pancrazio. Il torrente Aia confluisce nel Tevere nel territorio comunale di Magliano Sabina.\nClima.\nClassificazione climatica: zona D, 1769 GR/G\nStoria.\nEpoca pre-romana e romana.\nAlle origini il territorio era ricoperto dal mare, successivamente da un lago, detto Tiberino. Nel Pliocene emersero le colline attuali, dove ossidiane e selci lavorate indicano la comparsa dell'uomo. Le necropoli del Giglio, di San Biagio, di Castellano e di Collicello restituiscono reperti di un villaggio arcaico. Ville rustiche di et\u00e0 repubblicana e imperiale in tutto il territorio, e un nucleo abitato nella valle del Tevere, denominato Catiliano (oggi stazione dell'Autostrada del Sole-A1), testimoniano la conquista romana.\nMedio Evo.\nDopo la guerra goto-bizantina, i Longobardi occupano Catiliano, posto al confine con lo Stato della Chiesa, e si stanziano nel \u201cluogo chiamato Malliano\u201d (VIII secolo), dove si trovano la chiesa di Santa Eugenia e quella di San Giovenale (817). Qui nasce il primo nucleo urbano, che subisce dall'876 al 913 le incursioni dei Saraceni. A difesa si costruisce il castello di Santa Eugenia. Nel XII secolo Magliano \u00e8 gi\u00e0 una fortezza ben munita e importante, tanto che ospita nel 1155 Adriano IV e Federico Barbarossa ed \u00e8 soggetto al papato. Nel 1278 gli abitanti sono circa 1.500. In questo periodo si scontra con il comune Narni, con cui stabilisce un patto di amicizia. Nel 1311 il senatore capitolino, Ludovico di Savoia, assoggetta Magliano al Comune di Roma.\nRinascimento.\nNel secolo XV, grazie al porto fluviale, Magliano gode di una sostanziale ricchezza. Alessandro VI (1495) elegge Magliano sede della Diocesi Sabina e lo fregia del titolo di citt\u00e0. Il 26 gennaio 1593 il cardinale Paleotti istituisce il Seminario Sabino, vi sono sette chiese parrocchiali, alcuni conventi ed un istituto di ospitalit\u00e0. Conta circa 3500 anime. La costruzione di Ponte Felice (1598-1623), voluta da Sisto V, elimina il porto fluviale, fonte di ricchezza, ma la deviazione del Tevere per la costruzione del ponte genera acque stagnanti, che diffondono epidemie. Magliano si avvia verso una diffusa miseria.\nIl Seicento e il Settecento.\nNel 1600 \u00abHa questa Citt\u00e0, oggid\u00ec per le miserie de' tempi, assai scaduta dal suo antico splendore, e che non gli rimasto poco pi\u00f9 altro di onore, se non quello del Trono Vescovile, il territorio non \u00e8 molto fertile, n\u00e9 meno, per la scarsezza del popolo, molto coltivato\u00bb. Il capo priore manda gli elenchi dei miserabili e i debiti della Comunit\u00e0, al posto delle previsioni di bilancio. Nel 1700 \u00ab \u2026 questa Citt\u00e0 videsi nella dura necessit\u00e0, che questa Popolazione dovesse abbandonare le proprie Case, e fissare la rispettiva residenza chi negli Orti esistenti dentro la medesima, e chi nelle proprie Campagne... \u00bb. Inoltre \u00abNella Comunit\u00e0 di Magliano in Sabina per causa di terremoti, e tempi di piogge, molte famiglie oneste muoiono per la fame, per cui si deve provvedere... \u00bb. La popolazione si riduce a circa 1800 abitanti.\nOttocento.\nNel periodo napoleonico Magliano \u00e8 sede di cantone ed entra nel Dipartimento del Tevere. Agli inizi del 1800 la comunit\u00e0 conta 1214 abitanti; negli anni Venti ha 1387 anime, che diventano 1634 al tempo del cardinale Carlo Odescalchi (1833-1836). Nel 1847 Pio IX toglie al Comune di Roma i diritti di vassallaggio su Magliano dopo 536 anni. Passata la breve esperienza della Seconda Repubblica Romana, la citt\u00e0 entra nella Delegazione di Rieti (1850) e ha una popolazione di circa 2000 abitanti.\nNel Regno d'Italia.\nDal 1860 al 1870 \u00e8 terra di confine fra lo Stato Pontificio e il Regno d'Italia, ed appartiene alla Provincia dell'Umbria (in seguito di Perugia). La popolazione passa da circa 2000 abitanti del 1860 ai 3108 del 1870, nonostante una violenta epidemia di colera (1867) avesse mietuto circa cento vittime in tre mesi. Alla vigilia della presa di Roma, nel settembre 1870, il Generale Raffaele Cadorna insedia a Magliano il suo stato maggiore per attaccare lo Stato Pontificio.\nRicchezza e scioperi dei contadini.\nL'apertura verso Roma, grazie alla linea ferroviaria Roma-Orte (1866), d\u00e0 un forte impulso al commercio e all'agricoltura. Nel 1904 scoppiano moti contadini di risonanza nazionale. Nella Prima Guerra Mondiale Magliano registra molti caduti al fronte. Nel 1919-1920, i contadini occupano le terre da coltivare, e si scontrano con le squadre fasciste. Durante il Fascismo i territori dei Comuni e delle Province vengono modificati: Magliano passa dalla Provincia di Perugia a quella di Roma (1923), e nel 1927 a quella di Rieti.\nEpoca contemporanea.\nNegli anni fra le due guerre mondiali beneficia di un'economia florida, ma con la guerra va verso un'inesorabile decadenza. Nel Dopoguerra si riprende, ma nel 1956 una stagione inclemente colpisce l'agricoltura e spopola le campagne. I lavori per la costruzione dell'Autostrada del Sole (fine anni Cinquanta) portano lavoro e benessere. Dopo l'inaugurazione del casello dell'A1 (1963) Magliano conta intorno a 4.000 abitanti, che negli anni settanta scendono notevolmente a circa 3.500, per attestarsi a poco pi\u00f9 di 3.800, quanti risultano oggi.\nMonumenti e luoghi d'interesse.\nSiti archeologici.\nPer quanto riguarda i resti archeologici si segnalano:\nInfrastrutture e trasporti.\nStrade.\nIl comune \u00e8 servito dalle seguenti strade:\nSport.\nCalcio.\nLa principale squadra di calcio della citt\u00e0 \u00e8 la \"Polisportiva Maglianese\" che milita nel girone B laziale di Promozione.\nPallavolo.\nLa \"Maglianese Volley\", fondata nel 1957 e affiliata alla Federazione Italiana Volleyball dal 1960, con pi\u00f9 di 100 tesserati partecipa a diversi campionati giovanili sia femminili che maschili.\nLa squadra maschile milita nel campionato regionale di serie C. \nImportante per il movimento anche la squadra Over.\nPugilato.\nSettore storico della Polisportiva Maglianese, con circa 30 tesserati e diversi atleti in ambito dilettantistico.\nKarate.\nSettore storico della Polisportiva Maglianese; negli anni gli atleti maglianesi hanno conquistato ben 7 campionati italiani."}
{"id": "33040", "revid": "125833559", "url": "https://it.wikipedia.org/wiki?curid=33040", "title": "Parenti (Italia)", "text": "Parenti (\"I Par\u00ecanti\" in calabrese) \u00e8 un comune italiano di abitanti della provincia di Cosenza in Calabria. Dista 32\u00a0km da Cosenza, capoluogo di provincia. Il territorio comunale, attraversato dal fiume Savuto, va dai 650 ai 1466 metri di altitudine, con Parenti centro che si attesta su una media di 800 metri s.l.m.\nSociet\u00e0.\nTradizioni e folclore.\nA partire dal 1980, l'ultima domenica di agosto si tiene una manifestazione folkloristico-culinaria denominata \"Sagra della patata\".\nLa manifestazione pi\u00f9 famosa di Parenti \u00e8 la \"Gara del carro\", che si tiene solitamente la terza domenica di settembre. La competizione \u00e8 stata ideata da Pietro Rizzuto e Carmine Venneri nel 1992 e raduna ogni anno migliaia di appassionati."}
{"id": "33041", "revid": "2730", "url": "https://it.wikipedia.org/wiki?curid=33041", "title": "Marcetelli", "text": "Marcetelli (\"Marcit\u00e8lli\" in dialetto sabino) \u00e8 un comune italiano di abitanti della provincia di Rieti, nel Lazio. Per numero di abitanti \u00e8 il pi\u00f9 piccolo comune del Lazio e tra pi\u00f9 piccoli d'Italia.\nGeografia fisica.\nTerritorio.\nIl paese, situato a 930 tra i monti della regione storico-geografica del Cicolano, \u00e8 circondato dalle vette dei monti La Cimata (1154 ), Colle Ciccia (1102 ), Colle Calende (1055 ) e Pietriboni (976 ) situati a ridosso della riserva naturale Monte Navegna e Monte Cervia. Domina dall'alto il lago del Salto, bacino artificiale realizzato nell'omonima valle nel 1940. Confina con i territori comunali di Ascrea, Collalto Sabino, Collegiove, Paganico Sabino, Pescorocchiano e Varco Sabino, tutti situati in provincia di Rieti.\nStoria.\nTradizionalmente il poleonimo Marcetelli deriverebbe dalla locuzione latina \"Marsorum tellus\", ovvero terra dei conti dei Marsi. \nIl territorio in cui \u00e8 situato il borgo contemporaneo era anticamente posto nella Res publica Aequiculanorum, lungo il tracciato dell'originaria via Equicolana, antica strada parallela per lunghi tratti al corso del fiume Salto che collegava la citt\u00e0 sabina di Reate ai territori degli Equicoli e dei Marsi.\nIl nucleo abitato, edificato durante l'incastellamento medievale, si svilupp\u00f2 inizialmente intorno alla pieve di Santa Maria de Massitello, nota successivamente come Santa Maria de Ilicis (nome acquisito probabilmente a causa dell'ampia diffusione in zona di lecci), infine come Santa Maria in Villa. \nCon ogni probabilit\u00e0, la fortificazione originaria del \"Castrum Marcetelli\", venne fatta edificare nel XII secolo dalla nobile famiglia Mareri, che govern\u00f2 per un lungo periodo il feudo della baronia di Collalto e la contea di Mareri, nota anche come \"contea di Cicoli\". Il castello, di cui restano visibili poche tracce, era situato in posizione geografica strategica e in allineamento visivo con le analoghe strutture militari dell'area come i castelli di Girgenti e Rigatti. \nIl paese, incluso nello Stato della Chiesa, in alcuni periodi fu annesso al Regno di Napoli. Nel 1578 diverse famiglie di Marcetelli accettarono l'invito del cardinale e vescovo Flavio Orsini di stabilirsi nella tenuta di Montefalco, possedimento degli Orsini, fondando il paese di Monteflavio. La signoria dei Mareri nel borgo della valle del Salto si protrasse fino al 1655 con alterne vicende; ad essi fecero seguito i Barberini possessori del feudo fino all'eversione feudale avvenuta nei primi anni dell'Ottocento.\nAnche Marcetelli fu interessata dal brigantaggio, in particolare dopo l'Unit\u00e0 d'Italia quando come tutta la valle del Salto fu al centro delle tragiche vicende del brigantaggio postunitario della banda di Cart\u00f2re e del capobanda Berardino Viola. Dal 1863 fece parte del mandamento di Orvinio e del circondario di Rieti nella provincia umbra di Perugia; nel 1923 il comune fu aggregato alla provincia di Roma e alla Regione Lazio, infine nel 1927 alla istituenda provincia di Rieti.\nSociet\u00e0.\nTradizioni e folclore.\nOgni anno, il 18 maggio, si festeggia il santo patrono del paese san Venanzio martire.\nCultura.\nNel centro storico \u00e8 collocato il museo delle attivit\u00e0 rurali e la storica \"bottega del Cerchiaro\", dove vengono realizzate le botti, i tini e i bigonci utilizzando perlopi\u00f9 il legno di castagno.\nInfrastrutture e trasporti.\nStrade.\nLa strada provinciale 29 collega il territorio ad altre strade provinciali connesse alla strada statale 578 Salto Cicolana, via di collegamento interregionale tra Rieti ed Avezzano. L'arteria provinciale collega Marcetelli con le frazioni di Varco Sabino e Pescorocchiano e con i comuni di Collegiove e Collalto Sabino.\nAmministrazione.\nNel 1923 pass\u00f2 dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle circoscrizioni provinciali stabilito dal regio decreto N\u00b01 del 2 gennaio 1927, quando venne istituita la provincia di Rieti, Marcetelli pass\u00f2 a quella di Rieti.\nSul sito del Ministero dell'interno sono disponibili i dati di tutte le elezioni amministrative di Marcetelli dal 1985 ad oggi."}
{"id": "33042", "revid": "110157", "url": "https://it.wikipedia.org/wiki?curid=33042", "title": "Paterno Calabro", "text": "Paterno Calabro \u00e8 un comune italiano di abitanti della provincia di Cosenza in Calabria. Il territorio si dispone su un profilo altimetrico compreso tra 449 e 1194 metri sul livello del mare. Dista 18 km da Cosenza.\nMonumenti e luoghi d'interesse.\nSantuario di San Francesco di Paola.\nFu fondato dall'omonimo santo nel 1444 e terminato molto probabilmente nel 1477. Qui il santo soggiorn\u00f2 a lungo e da qui part\u00ec il 2 febbraio 1483 alla volta della Francia per obbedire all'ordine del papa Sisto IV al quale si era rivolto il re Luigi XI, ammalato, per chiedere l'intervento del taumaturgo paolano. San Francesco non fece pi\u00f9 ritorno in Italia, e visse fino al 2 aprile 1507 a Tours, dove mor\u00ec all'et\u00e0 di 91 anni.\nFanno parte dell'intero complesso: la chiesa, il convento, l'oratorio, il chiostro, la grotta della penitenza. Sorge a 683 metri sul livello del mare.\nIl chiostro.\nIl chiostro ha sei archi ogivali per lato, poggianti su altrettante colonne. Nei corridoi, da un lato, si trovano 31 lunette che rappresentano episodi di rilievo della vita del santo; dall'altro busti di religiosi Minimi, vissuti nella prima met\u00e0 del XVII secolo. Mancano i nomi degli artisti."}
{"id": "33043", "revid": "1632387", "url": "https://it.wikipedia.org/wiki?curid=33043", "title": "Micigliano", "text": "Micigliano \u00e8 un comune italiano di abitanti della provincia di Rieti nel Lazio. Il comune occupa la posizione numero 53 nella classifica dei comuni meno popolosi d'Italia. Fino al 1927 faceva parte della provincia dell'Aquila, in Abruzzo e, dal 1233 al 1861, \u00e8 stato parte integrante del Giustizierato d'Abruzzo e della provincia Abruzzo Ultra II, nel distretto di Cittaducale, con capoluogo L'Aquila.\nGeografia fisica.\nTerritorio.\nSi colloca sul versante orientale del massiccio del Monte Terminillo, lungo le pendici del Monte Valloni (2.004 m) e del Monte Elefante (2.015 m), ad una quota piuttosto elevata (925 s.l.m. la parte bassa, 1.005 s.l.m. la parte alta) dominando le sottostanti Gole del Velino. Fa parte del comune anche la frazione di Campoforogna, sede assieme a Pian de Valli e Rialto Terminillo, della stazione sciistica occidentale del Terminillo.\nClima.\nClassificazione climatica: zona F, 3048 GR/G\nIl clima di Micigliano \u00e8 freddo d'inverno e caldo d'estate. Vediamo infatti che le minime d'inverno raggiungono i -5 gradi c mentre le massime 5 o anche, nei periodi di alta pressione, 10 gradi. A valle (400\u2013500 m), grazie alle inversione termiche, vediamo che le temperature sono simili. Le precipitazioni sono nevose in particolare nelle ondate di freddo, o nei periodi tra dicembre e marzo. La neve non \u00e8 per\u00f2 costante a terra tutto l'inverno, se non in altitudini sopra i 1300\u20131400 m s.l.m. In estate le minime si aggirano intorno ai 10 gradi. Le massime in genere 25-30 con poca umidit\u00e0 relativa (20%). In casi eccezionali, si raggiungono i 35 gradi.\nStoria.\nIl territorio miciglianese, sebbene risulti abitato gi\u00e0 in epoca antica grazie ad alcuni ritrovamenti archeologici, \u00e8 menzionato per la prima volta nella met\u00e0 del X secolo in un documento che ricorda come nel 943 l'Abbazia di Farfa avesse acquisito dei terreni \"in locus qui nominatur Micilianus\". Con i vicini castelli di Cesura e Vischiata, Micigliano fu un feudo dell'Abbazia dei santi Quirico e Giulitta, edificata dai Benedettini nello stesso periodo. Nel 1229 Federico II di Svevia occupa i territori abbaziali. Il feudo ecclesiastico fu abolito all'inizio del XIX secolo. Dell'insediamento di Vischiata sono visibili alcuni ruderi delle mura di cinta e delle abitazioni.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 4 persone.\nInfrastrutture e trasporti.\nStrade.\n\u00c8 raggiungibile attraverso la strada provinciale 15, che lo collega alla Strada statale 4 Via Salaria, nel tratto delle Gole del Velino compreso tra Antrodoco e Posta.\nFerrovie.\nMicigliano non \u00e8 servito da alcuna linea ferroviaria. Nel territorio comunale sarebbe dovuta passare la Ferrovia Salaria (Roma-Rieti-Ascoli Piceno-San Benedetto del Tronto), che fu pi\u00f9 volte progettata ma mai realizzata.\nAmministrazione.\nNel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Rieti, Micigliano pass\u00f2 dalla provincia dell'Aquila a quella di Rieti.\nAltre informazioni amministrative.\nFa parte della Comunit\u00e0 Montana \"Velino\"."}
{"id": "33045", "revid": "767487", "url": "https://it.wikipedia.org/wiki?curid=33045", "title": "Mompeo", "text": "Mompeo \u00e8 un comune italiano di 499 abitanti della provincia di Rieti in Lazio.\nGeografia fisica.\nTerritorio.\nMompeo sorge a 457 metri di altitudine sul livello del mare, sulle propaggini meridionali dei monti Sabini.\nIl fiume Farfa scorre nel territorio comunale.\nStoria.\nIl territorio di Mompeo era in antichit\u00e0 abitato certamente dai Sabini, collegati con la citt\u00e0 di Curi (Cures), che doveva sorgere nei pressi di Corese Terra. Poi attraverso varie vicende i Sabini si fusero coi Romani formando un unico popolo.\nAnche sulle colline di Mompeo, relativamente vicine all'Urbe e gi\u00e0 ben note, sorsero con il tempo le dimore campestri di Romani abbienti. Gli avanzi dei monumenti che ancora si vedono testimoniano l'antica esistenza di ville pi\u00f9 o meno importanti delle quali non altro resta se non quella parte cui i Romani annettevano la maggiore importanza, cio\u00e8 le conserve d'acqua, gli acquedotti e i locali da bagno.\nA chi appartenessero queste ville \u00e8 oscuro. Una vecchia tradizione vuole che qui Fabio Massimo (275-203 a.C.) \u201ccunctando restituit rem\u201d, avesse una villa, cui si riconnetterebbe il vocabolo \u201cMassaccio\u201d ancora conservato da alcuni terreni di Mompeo e alla quale alluderebbe, secondo il Sestili, Cicerone l\u00e0 ove dice \u201cVilla Fabii Maximi in agro sabino\u201d. Veramente questa ipotesi non \u00e8 avvalorata da prove.\nL'antica credenza, poi, che nel comune di Mompeo, in localit\u00e0 Palombara, sorgesse la villa di Gneo Pompeo ha prove molto pi\u00f9 sicure, tra le quali principale quella di natura linguistico fonetica. Del resto valore probatorio ha l'interpretazione fatta dal Barbiellini-Amidei delle lettere \"P.L.\" che figurano nella lapide che il Marocco vide sulla facciata nord della grande tomba della Palombara.\nNon senza ragione per\u00f2 i Romani illustri scelsero a loro dimora questa parte della Sabina. Oltre la vicinanza di Roma, il clima salubre, il suolo fertile, le acque abbondanti, parlava loro il ricordo di un'antichissima citt\u00e0 sabina, la quale dopo la vicina Curi era la pi\u00f9 viva e palpitante alla loro memoria: era il ricordo dell'antica Regillo, la patria di Atto Clauso (310 a.C. \u201cper i Romani Appio Claudio\u201d) per la cui venuta a Roma \u201cClaudia nunc diffunditur et tribus et gens per Latium, postquam in partem data Roma sabinis\u201d.\n\u00c8 tradizione che nel territorio di Mompeo sorgesse l'antica citt\u00e0 di Regillo e infatti la principale via del paese era denominata Corso Regillo. Ora porta questo nome la piazza dinanzi alla chiesa e la circonvallazione.\nDopo l'et\u00e0 imperiale, si rinvengono notizie di Mompeo nell'817 dal Regesto Farfense, dove si parla del \"Fundum Pompeianum\" quale territorio di pertinenza dell'abbazia benedettina, confermato in una nota dell'825, e nell'840 in un diploma dell'imperatore Lotario. Di l\u00ec a poco, nell'875, l'abate Giovanni conferisce l'investitura feudale dei suoi domini a un tale Francone, che fa edificare la sua fortezza su un colle, cio\u00e8 l'attuale zona del centro storico. Dalla met\u00e0 del X secolo, dopo le invasioni saracene che avevano sconvolto anche la terra sabina, fino alla distruzione dell'abbazia di Farfa, si sa che il feudo di Mompeo pass\u00f2 ai fratelli Gaderisio e Ottaviano di Buza.\nNel XII secolo divenne signore feudatario di Mompeo Simeotto Orsini, capostipite di una lunga dinastia che diede lustro e prestigio a questa terra per cinque secoli. Il feudo rimase in possesso degli Orsini almeno fino al 1559, quando gli abitanti restaurano la chiesa parrocchiale dedicata alla nativit\u00e0 durante la signoria di Alessandro e Virginia Orsini.\nMompeo, eretto in marchesato, fu poi venduto ai marchesi Capponi di Firenze, che a loro volta lo cedettero, il 15 maggio del 1646, alla nobile famiglia romana dei Naro, che lo possedette fino agli inizi dell'Ottocento. Sotto i Naro furono edificati e valorizzati i complessi monumentali pi\u00f9 importanti che oggi possiamo ammirare. La vecchia fortezza degli Orsini venne quasi del tutto ristrutturata e soltanto due torri rimasero indenni. Al suo posto venne edificato un palazzo baronale di notevole rilevanza dal punto di vista monumentale, circondato da giardini, fontane e attraversato da viali del quale esiste una descrizione del Piazza che lo paragona al castello incantato di Armida. Nello stesso periodo il marchese Naro fece costruire una maestosa porta d'accesso in travertino, ristrutturando e riorganizzando urbanisticamente l'abitato, le cui vie furono lastricate e articolate al servizio del nuovo palazzo baronale che divenne il polo unico e unificatore di Mompeo.\nNel 1663 fu riedificata completamente la chiesa parrocchiale, nella quale fu costruita una cappella gentilizia. Anche il figlio Fabrizio prosegu\u00ec l'opera paterna, abbellendo la nuova chiesa. L'attivit\u00e0 di Fabrizio e di Bernardino Naro, amici di papa Urbano VIII, contribu\u00ec al progresso civile e culturale della comunit\u00e0 di Mompeo. A testimoniare il profondo legame affettivo che univa Fabrizio e Bernardino Naro a Mompeo, vi \u00e8 anche il fatto che entrambi vollero che il loro cuore fosse sepolto nella cappella gentilizia della chiesa parrocchiale di Mompeo. Le rispettive tombe invece si trovano nella cappella gentilizia di famiglia nella basilica di Santa Maria sopra Minerva in Roma. Dopo questo periodo di particolare splendore, si ricorda ancora la famiglia Naro fino alla met\u00e0 del XVIII secolo, cui fecero seguito fino al Novecento, quali proprietari del palazzo baronale, i Patrizi, i Luciani, i Ciufici, nonch\u00e9 i Baranello e i Di Salvo. Dal 1995 il palazzo baronale \u00e8 propriet\u00e0 del Comune di Mompeo.\nMonumenti e luoghi d'interesse.\nSiti archeologici.\nTuttavia non solo la tradizione rievoca gli antichi fasti della civilt\u00e0 romana: in questa ridente zona della Vallata del Farfa sono ancora evidenti numerose testimonianze di siti archeologici di notevole interesse, tra cui spiccano monumenti funerari, resti di ville ed il caratteristico ponte sul Farfa. I ruderi, le conserve d'acqua, le tre tombe a torre, testimoniano che nella zona esistevano ville e insediamenti Romani databili in epoca imperiale, nel sec. II d.C. Tali costruzioni costeggiano la via che univa Roma a Rieti.\nIl ritrovamento di un cippo miliare, nel 1956 nel terreno voc. Campo, ha confermato l'esistenza di una via romana tagliata nella viva roccia, lastricata allo stesso modo delle altre grandi consolari ed \u00e8 certo che la Via si innestava nella Salaria a Passo Corese e inerpicandosi sulle colline raggiungeva la vallata dove ora sorge l'Abbazia di Farfa. Sorpassato il torrente del Farfa, prima toccava le \u201cFerriere\u201d e \u201cValle Basselli\u201d si inerpicava sino alla \u201cPasserignola\u201d raggiungeva le valli e dopo aver superato la collina di Mompeo sboccava nella Palombara per poi inerpicarsi nuovamente verso i \u201cCampi\u201d, \u201cMaialino\u201d, Monte S.Giovanni, per giungere a Rieti. Non conosciamo il nome della Via, ma era di certo usata principalmente per rifornire di sale i Centri della Sabina.\nPietra miliare.\nEssa \u00e8 realizzata in pietra locale, alta 1,75 m e la sua circonferenza massima \u00e8 di 2,10 m. Fu posta dall'imperatore Augusto negli anni dal 13 al 16 a.C. Secondo la lettura data dal prof. Jacopi, l'iscrizione nel cippo potrebbe leggersi: \"IMP\"(erator) \"CAESAR DIVI F\"(ilius) \"AUGUSTUS CO\"(n)\"S\"(sul) \"XI TRIBUN\"(iciae) \"POTEST\"(atis) \"VI EX S\"(enatus) \"C\"(onsulto) \"XXXV\", in traduzione italiana: \"Augusto Cesare imperatore, figlio del Divo [Giulio Cesare], nell'anno XI del consolato, nell'anno VI della potest\u00e0 tribunicia per decreto del Senato 35\u00ba miglio da Roma (circa 51,75\u00a0km)\".\nAree naturali.\nTra le principali attrazioni della citt\u00e0 ci sono Monumento Naturale \"Le gole del Farfa\".\nSociet\u00e0.\nTradizioni e folclore.\nNel contesto delle tradizioni popolari di Mompeo, buona parte \u00e8 costituita da manifestazioni di religiosit\u00e0 popolare, feste patronali, che conservano ancora oggi un fascino particolare e accompagnano con musiche, canti, colori, gli appuntamenti che annualmente si ripetono e che rendono particolarmente suggestivo il centro storico; nell'ordine ricordiamo:\nCultura.\nEventi.\nNella stagione estiva, \"Festival internazionale del Corto in Sabina\" nei mesi di luglio.\nInfrastrutture e trasporti.\nStrade.\nAi piedi della collina dove sorge Mompeo scorre la strada provinciale 46 (Via Tancia), che lo collega a Poggio Mirteto e al capoluogo Rieti, nonch\u00e9 ai vicini centri di Montenero, Salisano e Bocchignano. Il paese \u00e8 collegato alla Via Tancia da una breve diramazione di circa due chilometri (la SP46/c).\nFerrovie.\nMompeo non \u00e8 servito da alcuna stazione ferroviaria; la stazione pi\u00f9 vicina \u00e8 quella di Poggio Mirteto, servita dai treni del servizio regionale FL1, che dista 19\u00a0km. Avrebbe dovuto servirlo pi\u00f9 direttamente la ferrovia Rieti-Roma, mai costruita.\nMobilit\u00e0 extra urbana.\nMompeo \u00e8 servito dalle Autolinee Cotral.\nAmministrazione.\nFino al 1870 Mompeo fu territorio dello Stato Pontificio, Provincia della Sabina, Distretto di Poggio Mirteto; durante il Regno d'Italia fu aggregato alla provincia di Perugia, Circondario di Rieti, fino a diventare nel 1927 Comune della nuova Provincia di Rieti.\nDurante la parentesi del dominio francese il comune fu ascritto dapprima al dipartimento del Clitunno, cantone di Poggio Mirteto (1798-1799) per passare poi al dipartimento di Roma, circondario di Rieti, cantone di Poggio Mirteto, come comunit\u00e0 dipendente da Salisano (1810-1814).\nCon la Restaurazione e la riforma del 1816 Mompeo torn\u00f2 inizialmente luogo baronale dei Patrizi, ma gi\u00e0 1817 divenne governo di secondo ordine dipendente dal governo di Fara, delegazione di Rieti e distretto di Poggio Mirteto, con le comunit\u00e0 appodiate di Casaprota e Salisano.\nNel riparto territoriale del 1827 Mompeo risulta comunit\u00e0 dipendente dalla podesteria di Salisano, mentre in quello del 1831, \u00e8 di nuovo ente autonomo nell'ambito del distretto di Fara. Dopo l'annessione al Regno d'Italia, avvenuta nel 1860, il comune entr\u00f2 a far parte della provincia di Perugia, dal 1923 appartenne alla provincia di Roma finch\u00e9 nel 1927 fu incluso nella neoistituita provincia di Rieti.\nDal 26 maggio 2019 il sindaco \u00e8 Michela Cortegiani."}
{"id": "33046", "revid": "123351335", "url": "https://it.wikipedia.org/wiki?curid=33046", "title": "Pedivigliano", "text": "Pedivigliano \u00e8 un comune italiano di 773 abitanti della provincia di Cosenza in Calabria.\nGeografia fisica.\nTerritorio.\nPedivigliano \u00e8 un piccolo comune dell'entroterra calabrese, che si erge su uno dei versanti della media valle del Savuto. Quest'ultimo con i suoi \u00e8, per lunghezza, il terzo fiume di Calabria dopo il Neto ed il Crati, sorge dall'altopiano della Sila e dopo aver solcato l'omonima valle sfocia nel Tirreno.\nIl territorio \u00e8 quasi interamente ricoperto di boschi di latifoglie, castagni e querce in maggioranza, con fitto sottobosco che in primavera ed in autunno produce diverse variet\u00e0 di funghi che vengono poi per lo pi\u00f9 lavorati in piccoli laboratori artigiani. Data l'orografia movimentata le colture non sono particolarmente estese e per lo pi\u00f9 limitate al consumo diretto. Nelle zone a quote pi\u00f9 basse \u00e8 stato produttivamente introdotto l'ulivo che beneficia dell'influenza positiva del mare, poco distante in linea d'aria.\nDegno di nota \u00e8 il panorama che \u00e8 possibile scorgere dall'abitato di Pedivigliano, che per singolare casualit\u00e0 si trova perfettamente allineato con un'apertura nella catena costiera calabrese in direzione dell'isola vulcanica di Stromboli. \u00c8 cos\u00ec possibile scorgere direttamente un lembo del Tirreno e, nelle giornate terse, si pu\u00f2 spingere lo sguardo fino al cono vulcanico dell'isola, in un panorama decisamente unico. Tra l'altro, come \u00e8 piuttosto normale in Calabria, il mare \u00e8 facilmente raggiungibile, appena una ventina di minuti per le localit\u00e0 pi\u00f9 prossime.\nDal punto di vista architettonico, i nuclei storici degli abitati, presentano i caratteri tipici delle costruzioni medievali in pietra, con case arroccate le une alle altre e strette viuzze di collegamento.\nClima.\nIl clima \u00e8 normalmente temperato e gradevole, favorito in ci\u00f2 da una diffusa ventilazione naturale, bisogna per\u00f2 tenere in conto dell'elevata variazione di altitudine che si ha nel territorio dove in pochi chilometri si passa dai di Pedivigliano fino ai dell'altopiano di Borboruso. A queste quote l'inverno diventa decisamente pi\u00f9 rigido e le nevicate sono abbastanza frequenti, tipicamente associate a perturbazioni di origine balcanica.\nStoria.\nLa nascita dell'abitato di Pedivigliano risale alla prima met\u00e0 del Cinquecento ad opera di alcuni coloni che qui si trasferirono dai territori vicini. Lo stesso nome dato alla localit\u00e0 sembra derivare dal fatto di sorgere \"ai piedi\" del preesistente abitato di Villanova, le cui origini, invece, si perdono in epoca medievale. Alla stesso periodo risale presumibilmente anche la frazione di Pittarella, ampiamente nota nei circondari per la presenza di presunte indovine (\"magare\" nel dialetto locale), evidente retaggio di quell'epoca.\nDi costruzione molto pi\u00f9 recente \u00e8 invece la frazione di Borboruso la cui fondazione risale alla seconda met\u00e0 del XIX secolo.\nPedivigliano fu riconosciuto per la prima volta come comune ad opera di Gioacchino Murat\nche ne firm\u00f2 il decreto istitutivo nel 1811. Dopo essere stato accorpato nel 1928 al vicino abitato di Scigliano, che sorge sul versante opposto della valle, \u00e8 ritornato comune autonomo dal 1937.\nLa storia recente di questi luoghi, come accennato, \u00e8 stata caratterizzata da una diffusa emigrazione, soprattutto tra i giovani, condividendo in questo un'esperienza estremamente frequente in Calabria. Per effetto di ci\u00f2 la popolazione residente aumenta notevolmente in estate e pi\u00f9 in generale nei periodi di festa in cui molti di coloro che hanno lasciato il paese ritornano in visita alle loro famiglie.\nArcheologia.\nLa tutela archeologica del territorio comunale di Pedivigliano \u00e8 esercitata dalla Soprintendenza per i Beni Archeologici della Calabria (Piazza G. De Nava, 26 - 89122 Reggio Calabria). Il responsabile territoriale \u00e8 l'archeologo Domenico Marino, Direttore del Museo Archeologico Nazionale di Crotone - Via Risorgimento, 121 - 88900 Crotone.\nSociet\u00e0.\nTradizioni e folclore.\nIn ossequio ad un tradizione millenaria la gente di questa terra \u00e8 straordinariamente ospitale con il viaggiatore. La gastronomia tipica \u00e8 caratterizzata da una cucina povera ma fortemente speziata di cui si trova ampia testimonianza nei salumi (salsicce, soppressate, prosciutti) come nei formaggi di capra e di pecora, e pi\u00f9 in generale nell'ampio uso del peperoncino che compare anche nelle portate pi\u00f9 impensabili.\nDegni di attenzione sono ancora il dialetto locale (che qui ha sfumature diverse da vallata a vallata) e i costumi folkloristici che si ritrovano nell'immagine pubblica della Calabria nel mondo.\nGeografia antropica.\nFrazioni.\nOltre all'abitato di Pedivigliano, dove hanno sede le istituzioni locali, il comune comprende altri tre piccoli e caratteristici abitati: \"Villanova\" e \"Pittarella\", che sorgono in prossimit\u00e0 dell'abitato principale, e \"Borboruso\" che invece sorge sul sovrastante altopiano sfiorando i mille metri sul livello del mare. Complessivamente non si raggiungono i mille abitanti anche per effetto di una diffusa emigrazione che ha progressivamente spopolato questi territori.\nEconomia.\nL'economia della comunit\u00e0 \u00e8 sostanzialmente basata su piccole attivit\u00e0 artigianali nel campo della ceramica e, soprattutto della lavorazione del legno. Tipica \u00e8 anche l'attivit\u00e0 di trasformazione delle produzioni locali che vanno dai gi\u00e0 citati funghi alle castagne, la cui produzione si concentra tra i mesi di ottobre e novembre, passando per l'immancabile peperoncino e le melanzane. Anche se non si pu\u00f2 parlare di attivit\u00e0 produttiva in senso stretto, \u00e8 ancora piuttosto diffuso l'allevamento di maiali ad uso delle singole famiglie nella pi\u00f9 pura tradizione calabrese.\nInfrastrutture e trasporti.\nPedivigliano \u00e8 facilmente raggiungibile attraverso diverse reti di comunicazione:"}
{"id": "33048", "revid": "767487", "url": "https://it.wikipedia.org/wiki?curid=33048", "title": "Montasola", "text": "Montasola \u00e8 un comune italiano di 387 abitanti della provincia di Rieti, in Lazio.\nGeografia fisica.\nTerritorio.\nNel territorio comunale scorre il torrente Aia.\nClima.\nClassificazione climatica: zona E, 2464 GR/G\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Rieti, Montasola passa a quella di Rieti.\nNel 1928 viene aggregato al comune di Cottanello, da cui viene nuovamente separato nel 1946."}
{"id": "33049", "revid": "110157", "url": "https://it.wikipedia.org/wiki?curid=33049", "title": "Pietrafitta", "text": "Pietrafitta \u00e8 un comune italiano di abitanti della provincia di Cosenza in Calabria.\nFacevano parte di questo comune anche le frazioni di Torzano e Sant'Ippolito, che negli anni '90 del XIX secolo passarono al comune di Cosenza.\nNell'anno 1202 in territorio di Pietrafitta, e precisamente in localit\u00e0 Canale, trov\u00f2 la morte Gioacchino da Fiore, mentre vigilava sui lavori di costruzione di un nuovo monastero florense in quel luogo. Dista 13 km da Cosenza.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Pietrafitta 2003 Calcio\" che milita nel girone A di Prima Categoria.\n\u00c8 nata nel 2003."}
{"id": "33050", "revid": "122257810", "url": "https://it.wikipedia.org/wiki?curid=33050", "title": "Monte San Giovanni in Sabina", "text": "Monte San Giovanni in Sabina \u00e8 un comune italiano di 684 abitanti della provincia di Rieti nel Lazio.\nGeografia fisica.\nTerritorio.\nMonte San Giovanni in Sabina sorge a 728 metri di altezza sul livello del mare, su un costone dei monti Sabini.\nClima.\nClassificazione climatica: zona E, 2690 GR/G\nStoria.\nMonte San Giovanni, di origine medievale, fu per molto tempo dominio degli Orsini del ramo di Monterotondo, finch\u00e9 nel XVII secolo pass\u00f2 alla diretta giurisdizione della Camera Apostolica. \nIl castello (chiamato localmente anche Capo Sabina) aveva una forma circolare, andata in gran parte perduta a causa delle demolizioni di numerose abitazioni, resesi necessarie per la pestilenza del 1650 ed anche per i gravi danni procurati da un terremoto agli inizi del Settecento. Una piccola torre ed il massiccio mastio quadrato testimoniano ancora oggi la presenza dell\u2019antico maniero medievale.\nI fatti di sangue del Venerd\u00ec Santo 1944.\nIl macabro eccidio avvenne il Venerd\u00ec Santo in San Michele Arcangelo del Tancia, frazione di Monte San Giovanni in Sabina. La popolazione buona, caritatevole, ospitale s\u2019era sempre mantenuta fuori di ogni contesa, seppur nelle alture circostanti si fossero rifugiati non pochi partigiani. Il comando germanico locale, dal canto suo, lamentava alle autorit\u00e0 italiane ripetuti fatti d'arme millantando il barbaro assassinio di un ufficiale.\nPer tutta risposta, il prefetto di Rieti per fronteggiare e rastrellare eventuali ribelli guid\u00f2 lui stesso (alla testa di un manipolo di repubblichini del reatino) i guastatori tedeschi nella localit\u00e0 interessata. Arrivarono in mattinata, quando gli uomini e qualche ragazzo si erano prudentemente allontanati alla vista del contingente, timorosi di deportazioni. Restavano tuttavia le donne ad accudire i lavori di casa e i bambini a pascere i greggi. I guastatori con violenze e maltrattamenti presero queste persone, sospingendole verso la cappella di S. Angelo, da dove dovevano assistere alla distruzione delle loro case e armenti. L\u2019incendio fu sistematico e completo, niente fu risparmiato, gli armenti bruciati od uccisi; si sparava anche ai cani e ai gatti.\nIntanto le famiglie non si smarriscono, entrano in cappella e si stringono a pregare intorno all\u2019altare; passano cos\u00ec tutta la giornata, quando verso le quattro e mezzo del pomeriggio, i carnefici li strappano con violenza brutale dalla cappella portandoli fuori di un centinaio di metri. Giunti in uno spiazzaletto prospiciente la fontana del paese, l\u00ec vennero sospinti e obbligati a saltare la spinosa siepe con nuovi generi di brutalit\u00e0 e tormenti. Un ragazzetto che tent\u00f2 la fuga, fu colpito con una fucilata e cadde una trentina di metri pi\u00f9 in l\u00e0, gli altri tutti barbaramente e brutalmente mitragliati sullo stesso posto con diniego di sepoltura.\nI caduti, in numero di quindici, erano quattro mamme (una incinta di sette mesi), una bambina di due anni, due bambini di quattro e due di sei, un bambino di nove anni e una bambina di undici, una giovane di diciotto e la zia, pi\u00f9 un vecchio infermo di ottantaquattro anni.\nI tedeschi nei giorni seguenti andavano e ritornavano da trionfatori, sparando e asportando tutte le bestie che potevano trovare. Intanto i pochi superstiti, rinvenuti gli uccisi per iniziativa propria, con terrore e tremore, alla chetichella di notte per non essere sorpresi dai militi germanici, trasportarono i morti nella cappella, dove furono sepolti parecchi giorni dopo in stato di avanzata putrefazione.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Rieti, Monte San Giovanni Sabino passa a quella di Rieti."}
{"id": "33051", "revid": "88740", "url": "https://it.wikipedia.org/wiki?curid=33051", "title": "Pietrapaola", "text": "Pietrapaola \u00e8 un comune italiano di 1\u00a0051 abitanti della provincia di Cosenza, in Calabria.\nStoria.\nPietrapaola \u00e8 un piccolo paese, il cui territorio si estende dal Mar Ionio alla Presila, di probabile origine brettia, etnia italica dedita prevalentemente alla guerra, alla pastorizia e all'agricoltura. Non \u00e8 chiara l'origine del toponimo: secondo alcuni deriverebbe dai nomi dei santi Pietro e Paolo, secondo altri da \"pietra\" (in riferimento alla imponente rupe nota come \u201cTimpa del Castello\u201d che sovrasta il capoluogo) e dal \"cognomen\" della famiglia latina Paula, che avrebbe avuto in propriet\u00e0 la zona.\nIl paese di presenta come una struttura fortificata, vera e propria piazzaforte affacciata sullo Ionio ed arroccata attorno ad una rupe detta \u201cCastello\u201d. Nel territorio sono presenti tracce di antichi insediamenti di epoca incerta, tra cui alcune grotte sul monte Orgia, probabili avanzi di una necropoli, e resti di mura di et\u00e0 classica in contrada San Martino. A poca distanza dall'abitato si trova un'importante cinta muraria risalente ai secoli IV\u00a0\u2013 III a.C. detta \u201cMuraglie di Annibale\u201d, che consente di spiegare con precisione quale fosse il modello difensivo che prevedeva l'organizzazione territoriale brettia, la quale controllava l'arco costiero meridionale che dalla localit\u00e0 Castiglione di Paludi si estendeva fino alla localit\u00e0 Murge del comune di Strongoli. Sono presenti anche ritrovamenti di alcune monete e ceramiche elleniche. Si presume che nel confine tra Pietrapaola e Caloveto ci sia la presenza della \"Quarta Sybaris\", creata forse dai soldati che ritornarono dalla Battaglia di Nika verso Sybaris.\nQuasi assenti sono le testimonianze fino al 1269, anno in cui il feudo di Pietrapaola venne concesso prima al milite francese Elia de Gant e successivamente a Elia de Tuello. Nel 1325 il paese esisteva con il nome di \"Castrum Petrapaule\" (\u039a\u03ac\u03c3\u03c4\u03c1\u03bf\u03bd \u03a0\u03b5\u03c4\u03c1\u03bf\u03c0\u03b1\u03cd\u03bb\u03bf\u03c5, \"K\u00e0stron Petrop\u00e0ulon\"). A partire dal XIV secolo il territorio di Pietrapaola appare particolarmente florido dal punto di vista economico. Dal 1413, anno in cui la signoria di Pietrapaola pass\u00f2 al cosentino Ruggero Britti, si susseguirono diversi feudatari: ne ebbero possesso i Guindazzo (1471), i Cavaniglia (1480) e i Sanseverino (1484).\nIl 7 novembre 1500 il Principe di Rossano, Giovan Battista Marzano, nomina il nobile Bernardino de Leonardis \"Capitaneum Nostrum a Baroniae Nostrae Petrapaule\". Tuttavia, a seguito della seconda congiura dei baroni, la baron\u00eca pass\u00f2 a Ferrante D'Aragona, figlio naturale di Ferrante I di Napoli. Nel 1561 ne entra in possesso il Duca di Montalto e successivamente Don Vincenzo Ruffo, Principe di Scilla. Nel 1616 ad acquisire il possesso \u00e8 Giovanna Ruffo, ed in seguito venne venduta ai Mandatoriccio, la cui ultima erede Vittoria (figlia di Francesco Mandatoriccio) spos\u00f2 nel 1676 un appartenente della famiglia Sambiase, ultimi intestatari fino all'abolizione della feudalit\u00e0 nel 1806. I Sambiase diedero grande impulso all'economia e all'artigianato con l'allevamento di pregiate mandrie di cavalli, allevati nelle immense distese boschive del territorio, e la confezione di doghe e barili, vendute nel mercato pugliese.\nDal 1928 al 1934 fu aggregata al comune di Mandatoriccio.\nSimboli.\nLo stemma e il gonfalone del comune di Pietrapaola sono stati concessi con decreto del Presidente della Repubblica del 19 ottobre 2011, a seguito della pratica istruita dal consiglio comunale:\nAl suo interno sono presenti tre massi, a simboleggiare la Rupe del Castello, ai quali sono associate due stelle, \"simbolo religioso posto a significare la luce che guida ed illumina il cammino\", e due mani appalmate, \"aperte e pronte a donare, a lavorare ed aiutare\".\nIl gonfalone municipale \u00e8 un drappo di giallo con la bordatura di verde.\nMonumenti e luoghi d'interesse.\nIl territorio di Pietrapaola \u00e8 caratterizzato dalla particolare presenza di grotte e di numerosi monumenti rupestri, che rendono unico il paesaggio. Il borgo antico \u00e8 sovrastato da due rupi: la prima, la \"Rupe del Salvatore\", conserva una splendida testimonianza di arte rupestre all'interno della \"Grotta del Principe\", accessibile solo su gradini scavati nella viva roccia e da cui si pu\u00f2 scorgere una splendida vista del paese; la seconda, detta \"Timpa del Castello\", era utilizzata probabilmente al suo interno come antica fortezza baronale. Inoltre tra le vie del borgo antico si possono visitare:\nSociet\u00e0.\nGeografia antropica.\nIl 90% della popolazione risiede principalmente nella Marina di Pietrapaola, la quale \u00e8 il fulcro delle attivit\u00e0 economiche del paese. Il centro abitato, costruito a partire dagli anni '60, \u00e8 nato attorno al tratto della Strada statale 106 Jonica e della Ferrovia Jonica che attraversa il territorio comunale di Pietrapaola nella frazione Camigliano, in seguito al progressivo trasferimento della popolazione dal centro storico, che al 1\u00ba gennaio 2021 contava circa 110 abitanti.\nEconomia.\nPietrapaola ha una superficie vasta che comprende sia il territorio montano (corrispondente al centro storico) sia marino (corrispondente alla popolosa frazione Camigliano). Questa differenza si rispecchia anche in campo economico: nel territorio montano l'attivit\u00e0 prevalente \u00e8 l'agricoltura, con la presenza di aziende agricole che si occupano della produzione di vino, cereali, agrumi e olio e di allevamenti di bestiame. Nella zona marina invece \u00e8 molto sviluppato il settore turistico (attivo soprattutto nel periodo estivo, durante il quale si raggiungono le 15.000 presenze), caratterizzato dalla presenza di strutture ricettive e di una grande quantit\u00e0 di appartamenti. Da segnalare inoltre le attivit\u00e0 artigianali, in particolare quelle legate alla lavorazione del legno e del ferro battuto.\nArte contemporanea.\nDal 2013 \u00e8 attivo il progetto di residenze artistiche \"AbraCalabria\", che ha ospitato fino al 2019 circa 35 artisti. Alcuni hanno realizzato delle opere d'arte nello spazio pubblico del centro storico: in piazza S. Demetrio \u00e8 stata realizzata una scultura di Lego incastonati in un muro dall'artista Jan Vormann, mentre in via Roma troviamo delle poesie scritte dalla filosofa Marion Renauld.\nSport.\nCalcio.\nLa squadra di calcio locale \u00e8 la \"Nuova Pietrapaola Calcio\". Rifondata nel 2017, ha militato in Terza Categoria per due stagione prima di sciogliersi. I colori sociali erano il giallo e il verde e disputava le partite casalinghe presso lo Stadio Comunale \"Nicola Rizzo\"."}
{"id": "33052", "revid": "1632387", "url": "https://it.wikipedia.org/wiki?curid=33052", "title": "Plataci", "text": "Pl\u00e0taci (pronuncia \"Pl\u00e0taci\", IPA: ; \"Pllat\u00ebni\" in arb\u00ebresh\u00eb, \"Pr\u00e0taci\" in calabrese, \"Plat\u00e0ki\" e \"Plat\u00e0ni\" in greco bizantino) \u00e8 un comune italiano di 680 abitanti della provincia di Cosenza in Calabria.\nPl\u00e0taci, \"il paese dei murales sul mondo arb\u00ebresh\", \u00e8 un borgo che si trova a un'altitudine di 930 metri s.l.m. e con superficie pari a . Gli abitanti sono di etnia arb\u00ebresh\u00eb, e conservano ancora l'antica lingua, i costumi tradizionali e il rito bizantino-greco.\nStoria.\nPlataci \u00e8 un centro agricolo del versante orientale del Pollino, dominante la piana di Sibari e il mar Jonio. Anticamente villaggio di Cerchiara (Plattici e Plataci), il nome potrebbe essere derivato da \"platani\u00e0\" (\"\u03c0\u03bb\u03b1\u03c4\u03b1\u03bd\u03b9\u03ac\", ossia \"bosco di platani\" in greco). Gli esuli albanesi si sarebbero insediati intorno al 1476 nel preesistente casale di Cerchiara che abbandonarono probabilmente in occasione del terremoto del 1456. Il paese fu prima casale del marchesato di Cerchiara e poi pass\u00f2 ai Pignatelli che lo tennero fino al 1806. Fa parte delle comunit\u00e0 italo-albanesi e anche se gli archivi sono stati bruciati in seguito ad un incendio sospetto all'interno del comune circa 100 anni fa, si sa che gli esuli albanesi si insediarono in pianta stabile e conservarono la loro cultura, sposandosi solo tra di loro; cos\u00ec per 500 anni si sono conservata la discendenza albanese senza miscelarsi.\nUltimamente, dagli anni 2000, i giovani cercano fortuna altrove e il paese si sta lentamente spopolando.\nMonumenti e luoghi d'interesse.\nLa chiesa della Madonna di Costantinopoli, eretta all'inizio del XVII secolo da Martino Troiano, conserva un'antica statua del paese. Un'altra chiesa \u00e8 quella dedicata a San Giovanni Battista, edificio di fondazione quattrocentesca con torre campanaria a pianta quadrata, sovrastata da tiburio ottagonale. L'interno \u00e8 stato rifatto in periodo barocco e conserva statue processionali di legno.\nStemma di Plataci.\nLa descrizione dello stemma di Plataci, situato nella chiesa di S. Maria di Costantinopoli, \u00e8: \nCultura.\nTradizioni e folclore.\nDal 5 al 21 agosto vi sono varie manifestazioni tradizionali e culturali: accensione di fal\u00f2, giornate ecologiche con escursione al monte Sparviero a quota 1713 metri, mostre di pittura, scultura e antiquariato di artisti locali. Interessante il recupero del tradizionale corteo nuziale al suono della zampogna o dell'organetto con la vestizione dei costumi tipici albanesi di gaIa da parte dei parenti o amiche della sposa. Molto interessante, infatti, \u00e8 il costume tradizionale arb\u00ebresh, indossato dalle donne. Particolare menzione merita la festa della Madonna di Costantinopoli o dell'Odigitria, che viene festeggiata in primavera, il marted\u00ec dopo le Pentecoste e il primo marted\u00ec di novembre, molto sentita tra la popolazione per significati non solo religiosi ma anche sociali e propiziatori. Il 24 giugno si festeggia San Giovanni Battista, santo patrono del paese. Suggestiva \u00e8 la festa di San Rocco, con grande partecipazione della cittadinanza. L'attivit\u00e0 culturale \u00e8 attiva, interessante \u00e8 anche il Festival dei Piccoli Cantori Arb\u00ebresh\u00eb (\"Festivalin i K\u00ebng\u00ebtar\u00ebvet t\u00eb vegj\u00ebl Arb\u00ebresh\u00eb\"), in cui si esibiscono canti tradizionali albanesi.\nFeste religiose e popolari.\nLe feste religiose principali, secondo il calendario e la liturgia greco-bizantina, sono:\nTra le altre feste quelle pi\u00f9 popolari sono il Carnevale (\"Karnivalli\") e Il primo marzo (\"e para marsit\").\nA Plataci c'\u00e8 l'impropria usanza di festeggiare il carnevale fino alla prima domenica di Quaresima. Durante la festa per le vie del paese, mentre sfilano le maschere, s'intona una divertente filastrocca in lingua albanese. Nel primo giorno di marzo invece vige la credenza di scongiurare il perdurare del maltempo invernale con un rituale superstizioso, giacch\u00e9 a marzo inizia la primavera. Cos\u00ec l'ultimo giorno di febbraio, una comitiva di giovani strascina per le vie del paese una sfilza di lattine legate tra di loro, che fanno un gran rumore. Tale rumore, accompagnato dal grido corale in albanese: "}
{"id": "33053", "revid": "123917881", "url": "https://it.wikipedia.org/wiki?curid=33053", "title": "Montebuono", "text": "Montebuono \u00e8 un comune italiano di abitanti della provincia di Rieti nel Lazio.\nGeografia fisica.\nTerritorio.\nMontebuono sorge a 325 metri di altezza sul livello del mare, su un costone dei monti Sabini.\nClima.\nClassificazione climatica: zona D, 1956 GR/G\nStoria.\nIl paese di Montebuono \u00e8 stato abitato sin dall'epoca romana, ci\u00f2 \u00e8 stato provato dalla presenza di siti archeologici sparsi in tutto il territorio:\nIntorno all'anno 1105 si ha la notizia dell'edificazione della Chiesa di San Pietro ad Centomuros che rest\u00f2 il punto di riferimento della popolazione rurale fino alla fondazione del castello di Montebuono, avvenuta probabilmente tra la fine del '200 e i primi anni del '300.\nSul finire del secolo fu occupato da Luca Savelli che fu poi costretto a restituirlo alla Santa Sede.\nDurante la seconda guerra mondiale il territorio comunale fu insanguinato da una strage perpetrata dal \"I.SS-Polizei-Regiment-20\" che nel corso di un rastrellamento catturarono otto soldati americani, fuggiti da una tradotta ferroviaria di prigionieri bombardata erroneamente dall'aviazione inglese. Il 13 aprile 1944 vennero fucilati davanti all'eremo di San Benedetto, posto in cima al colle che sovrasta Montebuomo.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Rieti, Montebuono passa a quella di Rieti."}
{"id": "33055", "revid": "124669379", "url": "https://it.wikipedia.org/wiki?curid=33055", "title": "Monteleone Sabino", "text": "Monteleone Sabino \u00e8 un comune italiano di abitanti della provincia di Rieti nel Lazio.\nGeografia fisica.\nTerritorio.\nMonteleone Sabino sorge a 496 metri di altitudine sul livello del mare, sulle propaggini meridionali dei monti Sabini.\nIl borgo medievale prende forma lungo la dorsale di una collina, in un territorio incontaminato e di grande eccellenza paesaggistica attraversato dal fiume Farfa.\nClima.\nSi riscontra un clima caldo e temperato. La temperatura media invernale si aggira intorno ai 6\u00a0\u00b0C, mentre quella estiva intorno a 23\u00a0\u00b0C.\nOrigini del nome.\nLe origini del nome sono incerte e sull'argomento sono state espresse varie ipotesi. La prima vede il leone come il simbolo dell\u2019antica citt\u00e0 romana sulle cui rovine \u00e8 sorto: Trebula Mutuesca. Questo fornirebbe la spiegazione alla presenza di molte statue di pietra raffiguranti questo animale all\u2019interno del paese, dalle quali avrebbe preso il nome.\nUna seconda versione \u00e8 quella che fa risalire il nome del paese alla famiglia Brancaleoni di Romania, che vi domin\u00f2 dal 1344 fino alla met\u00e0 del secolo successivo. \nUn\u2019altra ipotesi, attinta dalla tradizione popolare, vuole che il nome del paese si ricolleghi alla somiglianza che intercorre tra la fisionomia geografica che assume la collina (Monte) e il dorso longilineo del leone che aspetta argutamente la sua preda. Tale ipotesi, tuttavia, non dispone di fondamenta probative e testimonianze storiche documentate.\nStoria.\nIl paese \u00e8 di origine altomedievale, mentre sul suo territorio si trova l'antica citt\u00e0 sabina di Trebula Mutuesca, luogo di importanti ritrovamenti di reperti.\nInfrastrutture e trasporti.\nStrade.\nL'arteria di collegamento di maggiore importanza per Monteleone \u00e8 la Strada statale 4 Via Salaria, che collega il comune a Roma e al capoluogo Rieti.\nMonteleone si trova a circa cinque chilometri dalla Salaria. Al paese si accede con una tortuosa strada di circa tre chilometri; ai suoi piedi scorre il vecchio tracciato della Salaria (oggi strada provinciale n. 43 \"Salaria Vecchia\"), che si collega al tracciato moderno della statale in localit\u00e0 Ponte Buida (poco prima di Osteria Nuova). Nella stessa localit\u00e0 ha inizio inoltre la Strada statale 314 Licinese.\nFerrovie.\nMonteleone non \u00e8 servito da alcuna linea ferroviaria. Il paese avrebbe dovuto essere collegato dalla Ferrovia Salaria (Roma-Rieti-Ascoli Piceno-San Benedetto del Tronto), che fu pi\u00f9 volte progettata sin dalla fine dell'Ottocento ma mai realizzata.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Rieti, Monteleone Sabino passa a quella di Rieti.\nAltre informazioni amministrative.\nFa parte della XX Comunit\u00e0 montana dei Monti Sabini."}
{"id": "33056", "revid": "125654587", "url": "https://it.wikipedia.org/wiki?curid=33056", "title": "Montenero Sabino", "text": "Montenero Sabino \u00e8 un comune italiano di 287 abitanti della provincia di Rieti nel Lazio.\nGeografia fisica.\nTerritorio.\nMontenero Sabino sorge nell'alta valle del torrente Canera, uno dei varchi naturali tra la Piana di Rieti e la valle del Tevere, percorsa dalla Via Tancia. Il paese \u00e8 adagiato su un costone dei monti Sabini, al margine orientale della valle, a 450 metri di altezza sul livello del mare.\nOrigini del nome.\nIl toponimo di Montenero deriva dal latino \"Monte Nirium\" citato in un atto del registro farfense dell'anno 1023, o da \"Mons Nigrus\" citato in altri atti del 1030 e 1038.\nSembra che il nome latino abbia avuto origine in parte dai boschi folti e oscuri che circondano il paese, ma ancora di pi\u00f9 dall'abbondante presenza di pietra focaia di colore nero nelle montagne circostanti. Il poeta casperiano Orazio Massari, nella sua \"Sabiniade\", scrive infatti che \u00abPagus erit montis qui niger nomen habebit Conspicuis saxis elecitur unde favilla\u00bb.\nStoria.\nSembra che il territorio di Montenero fosse abitato gi\u00e0 in epoca romana: si tramanda che questo primo insediamento fosse collocato al confine con Mompeo, nella zona che ancora oggi porta il nome di \"pago\".\nIl centro abitato attualmente visibile, invece, ebbe origine nel medioevo, con il fenomeno dell'incastellamento. La prima menzione del toponimo Montenero risale all'anno 1023, mentre la prima prova dell'esistenza di un castello cinto da mura a Montenero risale al 1085. Successivamente, nel corso del basso medioevo, la cinta muraria fu ampliata e il castello venne ingrandito, dotandolo di bastioni a merlatura guelfa.\nIl castello di Montenero appartenne prima alla famiglia Lavi e poi agli Orsini, che nel 1503 salvarono il paese dalla distruzione intercedendo presso papa Alessandro VI (che aveva ordinato la distruzione di tutte le rocche distanti meno di 40 miglia da Roma). In seguito il castello pass\u00f2 a Lotario Conti duca di Poli, a Muzio Mareri, dal 1619 ai Savelli, di nuovo agli Orsini, e ai duchi Mattei di Paganica. Infine, con breve di Clemente X del 1671, Montenero fu eretto a ducato e nel 1755, su autorizzazione del pontefice, castello e titolo nobiliare furono venduti ai marchesi Vincentini di Rieti.\nMonumenti e luoghi d'interesse.\nIl centro storico del paese si sviluppa su un declivio, sulla cui sommit\u00e0 si trova il castello che \u00e8 il suo punto pi\u00f9 alto.\nEconomia.\nL'economia \u00e8 prevalentemente agricola e la coltura pi\u00f9 diffusa \u00e8 quella dell'olivo; il comune rientra nell'area di produzione dell'olio della Sabina DOP.\nLe montagne circostanti a Montenero sono formate in prevalenza da pietra focaia, della quale nel territorio comunale sono presenti vere e proprie cave. L'estrazione e il commercio della pietra focaia, da usare in fucili e accendini, costitu\u00ec in passato una lucrosa industria per gli abitanti del paese.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2013 la popolazione straniera residente era di 19 persone. Le nazionalit\u00e0 rappresentate erano:\nInfrastrutture e trasporti.\nStrade.\nMontenero sorge lungo la SP 46b, una breve diramazione della strada provinciale n. 46 Tancia, la quale collega il comune da un lato al capoluogo Rieti e dall'altro a Poggio Mirteto. Altre strade minori lo collegano al vicino comune di Casaprota e alla Strada statale 4 Via Salaria (bivio nei pressi di Ornaro); quest'ultima rappresenta il principale collegamento con Roma.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio. Successivamente nel 1927, a seguito del riordino delle Circoscrizioni Provinciali voluto dal governo fascista, con il Regio Decreto n\u00b0 1 del 2 gennaio 1927 viene istituita la provincia di Rieti, nella quale \u00e8 compreso Montenero Sabino."}
{"id": "33059", "revid": "124953644", "url": "https://it.wikipedia.org/wiki?curid=33059", "title": "Rocca Imperiale", "text": "Rocca Imperiale \u00e8 un comune italiano di abitanti della provincia di Cosenza, bagnato dal Mar Ionio e situato al confine con la Basilicata. Rocca Imperiale \u00e8 famosa per i suoi limoni che, oltre a essere riconosciuti prodotto agroalimentare tradizionale, hanno soprattutto ottenuto dal 2011 il marchio comunitario IGP. \u00c8 il centro abitato pi\u00f9 settentrionale della Calabria.\nGeografia fisica.\nA met\u00e0 dell'arco che circoscrive il Golfo di Taranto, circa distante dal mare e su di un colle dei contrafforti appenninici che si protendono al lido a dare inizio all'antica pianura Siritide, sorge Rocca Imperiale. (Non ci si meravigli se trattando di Rocca e della sua storia fino ai primi decenni dell'800 si far\u00e0 riferimento prevalentemente alla Basilicata; giacch\u00e9, essendo terra di confine, fino al 1816 ha sempre fatto parte della Lucania e ha sempre avuto, e ha tuttora, rapporti frequenti con i centri limitrofi di questa Regione). Infatti, dista circa 130\u00a0km da Cosenza e 86\u00a0km da Matera\nIl suo abitato, edificato sulla convessit\u00e0 orientale del pendio, a meno di 200 metri di altitudine, ha le case disposte a gradinata ai piedi della fortezza che gli diede il nome e, ristretto com'\u00e8 su un'area pressoch\u00e9 inampliabile, con i suoi viottoli, le ripide salite di accesso alla sommit\u00e0, il campanile vetusto e la severa mole delle costruzioni militari, conserva l'aspetto di un borgo medievale ingentilito dal progresso, ma non sostanzialmente mutato da qual era nei secoli decorsi.\nA destra e alle spalle, con vario susseguirsi di declivi, di ondulazioni e di avvallamenti, si elevano i monti; ma sfuma a sinistra l'orizzonte sulle alture salentine ingemmate di ville e d'incolati e, nello spazio interposto, sul piano ammantato di verde, ecco delinearsi le zone archeologiche di Siri, Eraclea, Pandosia e Metaponto, culle della prima civilt\u00e0 Italica. Al tempo delle \u201cpolis\u201d questo fertilissimo lembo della Magna Grecia veniva posto da Archiloco e da Erodoto come termine di paragone alle pi\u00f9 desiderabili contrade del globo; poi le lotte per l'egemonia locale, fra i centri Italioti, e l'invidia di favolose ricchezze, vi apportarono quei lutti e quelle distruzioni che le guerre di Pirro, di Annibale, di Spartaco e dei Goti resero definitive e irrimediabili. Sparirono cos\u00ec le tracce delle \u201ccitt\u00e0 \u2013 stato\u201d ioniche e achee e, uniche superstiti di un'era remota e fastosa, rimasero le colonne del tempio metapontino dei Dioscuri.\nStoria.\nNascita del paese.\nUnica via di comunicazione tra le Puglie e la Calabria, sul versante ionico, era, ancora nel 1200, la \"via costiera ionica\" citata dalla \"Tabula Peutingeriana\" che, partendo da Reggio Calabria e costeggiando il mare, andava a congiungersi a Brindisi con l'Appia che proveniva da Capua.\nD'altra parte la Calabria era allora parte integrante della Sicilia, e se i baroni siciliani, sempre contrari alla monarchia per le limitazioni imposte alle loro prerogative, si fossero ribellati, attraverso questa arteria stradale avrebbero potuto tentare l'invasione del resto dello Stato. Appare dunque evidente l'importanza militare del luogo e Federico II volle erigervi un castello che al fine principale difensivo unisse il compito di dare asilo alla Corte negli spostamenti e nelle partite venatorie alle quali il territorio era adattissimo.\nL'intensa e frenetica attivit\u00e0 edificatoria messa in atto in quel ventennio da Federico II suscit\u00f2 preoccupazione tali che il giustiziere Tomaso De Gaeta, in una lettera indirizzata all'Imperatore, non pot\u00e9 risparmiargli un rimprovero: \"\u00c8 vero che l'imperatore non deve fidarsi cos\u00ec tanto della pace da non prepararsi alla guerra, ma non \u00e8 necessario che Vostra Maest\u00e0 costruisca fortezze cos\u00ec in alto, fortifichi le cime di ripide colline, sbarri i pendii dei monti con mura e li circondi di torri: anche senza fortificazioni la salvezza del re sar\u00e0 assicurata dalle opere benefiche e dalla mitezza\" (Kehr, 1905, pp.\u00a055 s.).\nLo STATUTUM DE REPARATIONE CASTRORUM, il cosiddetto 'Statuto sulla riparazione dei castelli', costituisce l'accertamento giuridico delle comunit\u00e0 e delle signorie feudali ed enti ecclesiastici, secondo le consuetudini, che dovevano provvedere alla riparazione e manutenzione di quei castelli, domus regie e centri abitati.\nNel caso della \"Rocca Imperiialis\" l'imperatore stabil\u00ec che ben ventisette localit\u00e0 dovevano provvedere a inviare uomini e mezzi: 1 Nocara, 2 Canna, 3 Anglona, 4 Tursi, 5 Favale, 6 Presinace, (8 Rodiani) 9 Senise, 10 Chiaromonte, (11 Rubi) 12 Episcopia, 13 Battifarano, (14 Noge) 15 Castronuovo, 16 Colobraro, 17 Agromonte, 18 Latronico, (19 Solucii) 20 Santa Anania, 21 Armentano, 22 San Quirico, 23 Valsinni, 24 Castelsaraceno, 25 Farace, (26 Tigani) (x) (27 Pulsandrane). (in parentesi le incerte o sconosciute)\nCome si pu\u00f2 osservare esse sono collocate in un fascio che si allarga a ventaglio in una sola direzione, che si estende a molti chilometri in linea d'aria (venti e oltre), distanza che sul terreno doveva aumentare notevolmente, superando dislivelli e attraversando fiumi. La spiegazione di questo fenomeno va senz'altro individuata attraverso una serie di ricerche sistematiche, per quanto i documenti lo consentano, sull'intersecarsi e sovrapporsi di terre e di diritti demaniali e feudali\". Si ritenga comunque che queste scelte possano essere dovute anche a una \"logica politica\", cio\u00e8 alla volont\u00e0, da parte di Federico II, di \"evitare che una struttura castellare, con la sua guarnigione e il suo castellano, potesse raccordarsi troppo strettamente alle comunit\u00e0 di quel territorio, sino a diventare pericoloso centro di aggregazione di interessi comuni\".\nPoich\u00e9 gli apprestamenti necessari a una grande opera in muratura non si improvvisano, sull'altura che dinanzi era brulla o macchinosa, l'Imperatore, molto tempo prima dell'inizio dei lavori architettonici, dovette inviare operai per i movimenti di terra e la cottura della calce; i quali operai si stabilirono \u201cin situ\u201d formando cos\u00ec il primo nucleo del nuovo abitato. Essi stessi, e i villici poi, cominciarono a distinguere il luogo con l'appellativo dialettale di \"Ri-carcari\" o \"Li-carcari\", che fu presto dimenticato e sostituito, e castello ultimato, con nome di Rocca Imperiale.\nIl termine \"Ri-carcari,\" esaminato alla luce della fonetica locale, \u00e8 un chiaro nome composto da Ri + carcari o Li + carcari equivalente a \u201cLe fornaci\u201d, le quali dovettero essere in gran numero apprestate per la calce e i mattoni prima di iniziare la costruzione della fortezza.\nIl villaggio, formato dagli operai e da pochi altri individui che erano andati a porvi dimora con la famiglia per la sicurezza, dopo oltre due lustri era ancora insignificante, per cui Federico II, che da principio non aveva inteso dar vita a un nuovo incolato, decise di inviarvi una colonia nel 1239.\nSebbene manchino attestazioni probatorie esplicite, la nascita di Rocca, paese e castello, deve quindi attribuirsi a Federico II di Svevia e fra gli antenati degli odierni Rocchesi sono da annoverare degli abitatori medievali della cittadina (a Sud-Ovest) di Castrovillari, con la quale conservano tuttora una stretta parentela linguistica.\nMonumenti e luoghi d'interesse.\nCastello Svevo.\nIl presidio del castello fu costituito, fino all'invenzione della polvere da sparo, da arcieri e balestrieri, che si appostavano in combattimento dietro le feritoie e i merli. Due moschetti a miccia anteriore, del \u2018400, furono rinvenuti in una cisterna del vecchio maniero. Durante la dominazione borbonica le cortine del forte erano protette da 25 pezzi di artiglieria i quali furono tolti dopo il 1861. Uno fu dimenticato e oggi regge la mensola di un terrazzino.\nChiese.\nLa prima chiesa di Rocca Imperiale sorse, come attesta il campanile, col nascere dell'abitato, al tempo dell'imperatore Federico II di Svevia, nel secolo XIII (1239), ed \u00e8 la Chiesa di Santa Maria in Cielo Assunta, attuale chiesa madre. Non ci sono notizie di cappelle nell'abitato, ma, annessa all'ospedale, doveva esserci, gi\u00e0 nel secolo XIV, quella del Crocifisso. Con l'andare del tempo ne sorsero diverse: prime fra tutte quella di San Giovanni, quattrocentesca; poi, in ordine cronologico, furono edificate quella delle Cesine, in campagna; quella del Rosario, del Carmine, di San Biagio e, in ultimo, quella della Croce, all'ingresso del paese, e dell'Immacolata, addossata alla matrice, al posto del monumento dei caduti della grande guerra.\nNel '700 si menzionano come diroccate le chiesette della SS. Annunziata e di S. Giovanni nelle contrade omonime. Non \u00e8 escluso che ve ne fosse una a S. Elia, attorno al 1100, officiata dai monaci basiliani, di rito greco. \nChiesa della visitazione della Beata Vergine Maria.\nIstituita nel 1964, venne retta nei primi anni dal parroco del paese Don Francesco Guarino; successivamente, dal Natale del 1967 fino all'agosto del 1984, venne affidata ai Padri Stimmatini per poi passare, a settembre del medesimo anno, al parroco Don Mario Nuzzi. Prima della presente costruzione moderna, che pass\u00f2 in mano a Don Pasquale Zippari nel 2016, era adibito a chiesa un capannone di fortuna; il 4 agosto 2001 fu finalmente inaugurata l'attuale opera architettonica i cui lavori sono stati seguiti in un primo momento dall'architetto Affuso, il cui progetto originario \u00e8 stato completamente stravolto, e successivamente dall'architetto Forace. La struttura esterna ha l'aspetto di una nave orientata al porto, a testimonianza che la Chiesa \u00e8 la nave che deve condurre al cielo i fedeli. La struttura interna ha forma di anfiteatro per dare la possibilit\u00e0 ai fedeli di avere una corretta ed equa visione delle celebrazioni liturgiche; la volta, in legno lamellare, crea figure geometriche che le danno un senso di dinamismo e mobilit\u00e0, vista in tutta la sua profondit\u00e0 sembra una navicella spaziale elevata verso il Cielo.\nLa struttura presenta poi al suo interno alcune opere d'arte: Il Tabernacolo, (architetto Antonio De Prosperis) \u00e8 stato completamente realizzato in loco intagliando a mano libera le tessere (pregiati materiali provenienti da Murano) che compongono il Mosaico. Quest'opera crea per mezzo della luce dei giochi di irraggiamento; al centro della porta vi \u00e8 un cuore in bronzo argentato a testimonianza dell'amore di Dio. Esaminata poi accuratamente, la raggiera del mosaico crea grattacieli e casupole, testimonianza del fatto che la Luce di Dio deve illuminare sia le grandi citt\u00e0 sia i piccoli paesi.\nIl Paliotto dell'altare, anch'esso in bronzo, raffigura l'istituzione dell'eucaristia (Salvo). Dietro di esso un presbiterio (arch. Forace), in marmo con sedia per chi presiede le celebrazioni, raffigura il Colle del Calvario sul quale si erge il Cristo Crocefisso, 2,15 m di bronzo, realizzato dal Cagni.\nA ridosso dell'altare troviamo un ambone, realizzato anch'esso dal Salvo, a forma di biga e raffigurante i simboli dei quattro Evangelisti: l'aquila, il leone, il bue e l'angelo. In prossimit\u00e0 dell'ambone vi \u00e8 il Battistero, con la base in bronzo a tuttotondo raffigurante una colomba (simbolo dello Spirito Santo) che sostiene una grossa \"coppa in marmo\" dalle stesse tonalit\u00e0 cromatiche dell'altare, sormontata da un coperchio, anch'esso in bronzo, recante alle estremit\u00e0 un bassorilievo raffigurante San Giovanni Battista. Tutte le opere sono state realizzate con il contributo dei fedeli e di persone amiche.\nMadonna della Nova.\nSi festeggia il 1\u00b0 e 2 luglio di ogni anno. Secondo la tradizione la cappella delle Cesine, sotto il titolo di Santa Maria della Nova (attualmente inclusa tra i santuari designati dall'autorit\u00e0 ecclesiastica nei quali \u00e8 possibile lucrare le indulgenze giubilari), \u00e8 stata edificata per volont\u00e0 di un principe pellegrino che dopo essere naufragato sulle nostre coste, si ritir\u00f2 sull'altura antistante l'approdo a farvi penitenza di ringraziamento. Si racconta che il ritratto del principe figurasse sulle pareti della vecchia chiesetta, ma questa immagine \u00e8 sparita nel corso dei secoli, com'\u00e8 svanita l'immagine della Madonna s cui il principe si era rivolto. Il dipinto della Visitazione che si venera ora, infatti, non \u00e8 quello originario, n\u00e9 \u00e8 originario il tempio che sub\u00ec almeno tre trasformazioni.\nL'episodio citato dovette accadere non prima del 1400, infatti l'istituzione della festa liturgica della Visitazione risale al 1389 per decreto di Papa Urbano VI, promulgato dal successore Bonifacio IX. Il Giubileo, che suscit\u00f2 intenso fervore di pellegrinaggi, fu indetto nei primi anni del XV secolo, per cui il naufragio potrebbe essere avvenuto in quell'epoca. Nulla sappiamo circa la celebrazione delle feste dell'epoca, ma si pu\u00f2 ritenere per certo che la solennit\u00e0 del 2 luglio divenne patronale subito dopo l'incursione turca del 1644.\nIl 29 giugno di quell'anno, comparve una grande flotta turca, forte di 50 galee; sbarcati sulla spiaggia da due a tremila armati, gli invasori circondarono le mura della cittadina mentre gli abitanti dormivano. Questi, svegliati di soprassalto e ritenendo impossibile ogni difesa, si rifugiarono nel castello. Durante l'assedio, i turchi non riuscirono a impadronirsi della roccaforte, diedero fuoco a molti edifici tra cui la Chiesa Madre di cui rimase indistrutto il campanile. In questa circostanza il popolo, raccolto nel castello, dal quale si scorgeva di lontano la chiesetta della Nova, fece voto di solennizzare in perpetuo la data se fosse stato liberato dal pericolo e se avesse subito il danno minimo. E la grazia, venuta il giorno successivo, fu ritenuta dagli scampati come un segno della protezione divina, di cui bisognava mantenere sempre vivi la riconoscenza e il ricordo attraverso le generazioni future. In seguito, per la fiducia riposta nella Madre di Dio, sorse l'uso di andare a rilevare la sacra effigie la domenica in albis per riportarla in sede con pompa il 2 luglio.\nEccezionalmente, e negli anni di straordinaria siccit\u00e0, era consuetudine recarsi in processione a invocare la grazia della pioggia alla cappella e si portava la sacra immagine in paese per una novena propiziatoria.\nMuseo delle Cere.\nOspitato all'interno dell'antico Monastero dei \u201cFrati Osservanti\u201d , il museo offre una sensazionale e suggestiva atmosfera grazie alla compresenza di elementi di misticit\u00e0, vetust\u00e0 e alla combinazione spettacolare tra il sacro e il profano.\nNumerosi sono i personaggi, qui rappresentati con ricercata e acuta verosimiglianza a quelli che sono stati gli uomini simbolo del Novecento, che hanno contribuito a dare luce e spessore economico, artistico, culturale, politico, religioso e sociale al nostro Bel Paese e all'intero genere umano.\nDa Federico II di Svevia a De Gasperi, da Mussolini a Che Guevara, da Madre Teresa di Calcutta a Rita Levi Montalcini, da Giuseppe Verdi a Tot\u00f2 (principe Antonio de Curtis), tutti a grandezza umana con occhi di cristallo e capelli veri adornati da un vestiario pi\u00f9 che reale, rappresentativo del nostro immaginario collettivo.\nNon mancano poi personaggi popolari che con le loro gesta hanno dato splendore e fama a tutta la comunit\u00e0 come ad esempio il pluridecorato milite Francesco Mesce: chiamato alle armi il 15 marzo 1920 e destinato al 63\u00ba Reggimento fanteria \"Cagliari\" a Torino, fu trasferito sul fronte francese, dove prese parte ai combattimenti dell'avanzata italiana nei territori francesi. Rimpatriato, si imbarc\u00f2 per la Grecia, dove ricopr\u00ec l'incarico di artificiere nel Genio Artificieri e, dopo aver ricevuto la medaglia sul Fronte Greco-Albanese il 18 agosto 1943, gli fu concessa una licenza straordinaria. Ritiratosi a Rocca fu invitato, viste le sue capacit\u00e0, a far brillare delle mine sotterrate dai tedeschi in ritirata dalla Sicilia. Nel tentativo di far brillare gli ordigni per tutelare la popolazione Rocchese rimase ucciso dallo scoppio di una seconda mina nascosta sotto la prima.\nTra le pareti di quello che un tempo fu luogo di preghiera e di culto, completamente immersi nelle vestigia del gi\u00e0 di per s\u00e9 sensazionale Monumento, si respira un'aria trascendentale con le statue che evocano un contatto quasi umano.\nInaugurato e aperto al pubblico il 1\u00ba agosto 2003 \u00e8 visitabile tutti i giorni dalle 17:00 alle 20:00 e la domenica anche di mattina dalle 10:00 alle 13:00\nSociet\u00e0.\nEvoluzione demografica.\nNel secondo decennio del 2000 il Comune ha raggiunto i 3300 abitanti, per poi iniziare un lento calo della popolazione.\nGeografia antropica.\nRocca Imperiale conta come frazione Marina, situata sulla costa.\nMarina di Rocca Imperiale.\nBagnata dalle acque del mare Ionio, per 7\u00a0km di spiaggia alternata da scogli, ciottoli e fine sabbia dorata, verso il confine lucano, la marina di Rocca Imperiale, distante appena 4\u00a0km dal centro storico, si pone come meta per la balneazione, beneficiando di strutture balneari d'ogni tipo.\nDi importante rilevanza storica l'imponente magazzino, fatto costruire nel XVIII secolo (1731) dal duca Fabio Crivelli, a testimonianza dell'importanza marittima e commerciale di Rocca Imperiale, e la Torre di Guardia del XVI secolo (1563-69).\nLe zone archeologiche di Monte Soprano, Masseria Saliva, Timpone Ronzino, Murge Santa Caterina (in questo luogo si presume, da alcuni resti in muratura e dal rinvenimento di cocci di vasellame e altri oggetti, la presenza di un antico presidio con funzione di avamposto per la difesa del Castello) rappresentano un museo a cielo aperto nel panorama dell'antica Siritide.\nIn contrada Cesine, a poca profondit\u00e0 dalla superficie, sono stati rinvenuti ruderi di fabbriche a condutture laterizie, le quali ultime sembra vengano da Ciglio dei Vagni, con sbocco in una cisterna (tullianum) di malta durissima, accanto a cui era possibile notare la vasca di un \"trapetum\". In grande quantit\u00e0, con i lavori agricoli di aratura, appaiono tombe di diverse et\u00e0 e di diverso tipo. Alcune a inumazione, formate da una lastra di tufo poggiante su altre due pi\u00f9 piccole, poste in senso verticale, manifestano la loro derivazione dal tipo dolmenico; altre, a incinerazione, contengono oggettini vari anche in oro (anellini, spille) e altre ancora sono costituite da urne cinerarie decorate a rilievo racchiuse in rozzi sarcofaghi.\nDi maggiore attenzione fu il ritrovamento di una punta di lancia di bronzo, una bottiglia di sagoma egiziana, qualche statuetta fittile acefala, lucerne, urne e vasetti vari rinvenuti nei pressi di una duplice deposizione di cadaveri, col capo su origliere di pietra, praticata sotto il pavimento di una capanna rettangolare, con uno dei lati pi\u00f9 brevi absidato di tipo orientale, che subito si disfece.\nAll'estremit\u00e0 nord del lungomare di Rocca Imperiale Marina esiste un ampio parco pubblico attrezzato. I costumi, il patrimonio architettonico e storico, la civilt\u00e0, il clima, la qualit\u00e0 delle acque marine, la ricchezza della collina e della montagna retrostante, la posizione geografica tra il parco nazionale del Pollino, la piana di Sibari e l'area del Metapontino, costituiscono per Rocca Imperiale un richiamo turistico fra gli itinerari della regione Calabria.\nCultura.\nGastronomia.\nLimone IGP di Rocca Imperiale.\nIl \"limone di Rocca Imperiale\" . Conosciuto come limone rifiorente, poich\u00e9 fiorisce almeno 4 volte all'anno producendo frutti per ogni fioritura.\nLe particolarit\u00e0 pedoclimatiche del territorio hanno favorito la coltivazione di questa variet\u00e0 di limone. Il clima, infatti, \u00e8 moderato in inverno dalla vicinanza del mare e, essendo le zone interessate alla coltivazione situate a un'altitudine di circa 200 m, queste sono sottoposte a escursioni termiche tra giorno e notte che favoriscono la buona colorazione della buccia e l'esaltazione del profumo degli oli essenziali presenti nella stessa. \nIl limone di Rocca Imperiale \u00e8 tutelato dal Consorzio limone di Rocca Imperiale IGP, e dal marchio I.G.P.\nEconomia.\nTurismo.\nRocca Imperiale \u00e8 segnalata dal 2006 sulla prestigiosa Guida Blu di Legambiente e Touring Club Italiano, con due vele."}
{"id": "33060", "revid": "1652635", "url": "https://it.wikipedia.org/wiki?curid=33060", "title": "Roggiano Gravina", "text": "Roggiano Gravina \u00e8 un comune italiano di abitanti della provincia di Cosenza in Calabria. Dista 49 km dal capoluogo di provincia.\nGeografia fisica.\nTerritorio.\n\u00c8 situato su una collina interna; il territorio comunale \u00e8 compreso tra 68 e al centro della Valle dell'Esaro e del Fullone, posto a met\u00e0 tra la costa tirrenica e quella ionica.\nL'escursione altimetrica complessiva \u00e8 pari a 286 metri, la casa comunale \u00e8 posta a 260 m s.l.m.\nIl territorio \u00e8 di circa 44,88\u00a0km\u00b2; il centro abitato visto dall'alto si presenta come una enorme \"Y\". \u00c8 bagnato dal fiume Esaro che \u00e8 ingrossato da alcuni affluenti: il Gronde, il Rosa, l'Occido, il Fullone, tutti a carattere torrentizio.\nClima.\nIl clima di Roggiano Gravina \u00e8 tipico mediterraneo continentale delle aree interne collinari. Presenta estati calde e afose e inverni freddi e umidi. L'inverno grosso modo dura da novembre ad aprile, \u00e8 fresco e piovoso, con una temperatura media del mese pi\u00f9 freddo gennaio con poco pi\u00f9 di 7\u00a0\u00b0C.La media delle minime del mese pi\u00f9 freddo \u00e8 di circa 5\u00a0\u00b0C, minime che in ondate di gelo riescono ad arrivare anche sotto zero (-5,8\u00a0\u00b0C gennaio 2017) mentre quella delle massime si aggira sui 12\u00a0\u00b0C. A giornate miti e piovose si alternano, durante questa stagione, giornate pi\u00f9 fredde ma in prevalenza asciutte. Queste ultime si verificano quando soffiano i freddi venti da Est Nord-Est, fanno registrare temperature sempre inferiori ai 10\u00a0\u00b0C, pi\u00f9 basse anche di 5-6 gradi rispetto alle localit\u00e0 costiere della Regione. Le piogge, invece, si verificano quando i venti provengono da Ovest o sud-ovest, incanalandosi dal Mar Tirreno, risalendo la catena costiera e i monti dell'Orsomarso, per poi arrivare a volte con forti venti sul nostro territorio; in questo genere di situazioni si registrano nel centro cittadino, oltre a precipitazioni spesso abbondanti, temperature relativamente alte (superiori a 13\u00b0 anche nel mese pi\u00f9 freddo, gennaio), che non si discostano di molto da quelle delle localit\u00e0 costiere. Le precipitazioni medie annue si aggirano tra 800/1200\u00a0mm, con minimo in estate e picco in autunno-inverno. In media la neve fa la sua comparsa una volta l'anno ma non tutti gli anni gli accumuli sono rilevanti. Non sono mancati, tuttavia, eventi eccezionali come quello accaduto nella notte tra il 15 e il 16 dicembre 2007, quando sono caduti circa 50\u00a0cm di neve.\nL'estate vera e propria va da giugno a settembre, tuttavia nei mesi di maggio e ottobre si sono raggiunti spesso e superati i 30\u00a0\u00b0C.\nMa il mese pi\u00f9 caldo rimane luglio con i suoi 26\u00a0\u00b0C di media. Va comunque precisato che la particolare conformazione del territorio fa s\u00ec che sia abbastanza ventilato in maniera pi\u00f9 accentuata nei mesi invernali, meno intensa in quelli estivi.\nOrigini del nome.\nSecondo numerosi scrittori pare che l'antico nome fosse \"Vergae\" (Da \"Ver\" e \"Gens\": gente che abita in un borgo fortificato), di origine osca, quella citt\u00e0 che Tito Livio definisce \"ignobile\" per essersi schierata contro i Romani. Si trasform\u00f2 in \"Vergianum\", \"Rubiniamin\", \"Terra Rugiani\", \"Rugliano\" e infine in \"Rogano\" (terra dei Rugi). Per avere la denominazione attuale bisogna risalire fino al 12 marzo 1864, quando l'allora sindaco Federico Balsano (fratello di Ferdinando, prete, scrittore, filosofo e deputato al Parlamento Italiano quando era capitale Firenze) volle onorare la memoria dell'illustre concittadino Giovanni Vincenzo Gravina, famoso giurista e letterato, tra i fondatori dell'Arcadia, nella ricorrenza del secondo centenario della nascita, aggiungendo il cognome Gravina al nome Rogiano (con una sola g). Quando e perch\u00e9 Roggiano prese l'altra g nessuno riesce a saperlo con precisione, nessuno sa chi sia il responsabile, persona o ente, di questa trasformazione e nessuno sa se sia ufficiale anche perch\u00e9 in molte comunicazioni (postali e ferroviarie) si continua a usare l'antica denominazione, di sicuro uso sino agli anni cinquanta.\nStoria.\nIl paese fu soggetto alla dominazione dei Goti, dei Longobardi, dei Saraceni, dei Normanni, degli Angioini, degli Aragonesi.\nFu feudo di Pietro Paolo da Viterbo, di Bernardino da Bisignano, degli Ametrano, dei Cavalcanti e dei Sanseverino conti della Saponara. Sino agli inizi del Seicento Roggiano aveva una cinta muraria costruita, tra il 1280 e il 1310, dagli Angioini che si appoggiava a due torri ellissoidali; lungo le mura vi erano quattro porte d'accesso al centro abitato. La porta principale era quella chiamata \"arco del carcere\" (un grande arco in mezzo a due torri che \u00e8 ora riportato nel gonfalone del comune), che con troppa frettolosit\u00e0 nel 1964 fu demolita da un'amministrazione comunale che non valut\u00f2 appieno la possibilit\u00e0 di restaurarla. Oggi resta in piedi la torre che \u00e8 chiamata \"torre dell'orologio\" perch\u00e9 in epoca successiva alla sua costruzione fu sovrapposta la parte terminale con un orologio tuttora funzionante.\nDalle ricerche di Francesco Guzzolino.\nIl ricercatore roggianese Francesco Guzzolino cos\u00ec scrive: \"in contrada Manche di Mormanno ci sono resti di un insediamento risalente all'et\u00e0 del rame o calcolitica. Resti di villa romana del periodo imperiale, dotata di impianti termali, in zona Larderia. Sulla cinta urbana s'innalza la torre ellissoidale, su cui svetta un vecchio, ma ancor funzionante, orologio civico. In via Supporto esiste una costruzione bifora di stile romanico del 1200. Nelle due piazze principali vi sono due monumenti marmorei: quello di G. V. Gravina e quello di Ferdinando Balsano. La piazza principale di un tempo era piazza dell'Olmo, in essa venivano eseguite le pene inflitte ai malviventi. Al XVI secolo risalgono il Santuario della Madonna della Strada e la chiesa di Sant'Antonio. Nel vaglio, che era la residenza estiva dei San Severino, vi era una cappella privata\".\nSociet\u00e0.\nTradizioni e folclore.\nIl santo patrono.\nIl santo protettore della comunit\u00e0 \u00e8 san Francesco di Paola, la cui statua lignea \u00e8 conservata nella vecchia chiesa di sant'Antonio e la festa in suo onore si svolge nei primi tre giorni di dicembre. Questa festa viene celebrata in contemporanea anche dagli emigrati in America con processione e fuochi d'artificio.\nLa devozione al santo patrono della Calabria \u00e8 di antica data. Si fa risalire alle invocazioni di aiuto (accolte) che i roggianesi rivolsero al santo durante i numerosi terremoti che colpirono Roggiano, che \u00e8 situato in una zona altamente sismica. Giunge a proposito un antico documento, rinvenuto nella curia Vescovile di San Marco, scritto da Nicola Bova, per Sua Ecc.za il Vescovo: \"Veneratissimo mio \u2026 non posso esprimervi il pericolo in cui ci siamo venuti ieri sera per la gran scossa di terremoto. Niuno del nostro paese si ricorda simile accidente. Ci portammo subito in Chiesa e, grazie a Dio e al nostro protettore San Francesco di Paola, siamo vivi. In questa notte niuno ha dormito, ma si son fatte preghiere, mediante le quali siamo nel numero dei viventi. Sia fatta la divina volont\u00e0. Mando a posta il latore onde avere del nostro Ecc. mo Monsignore buone notizie, e di voi e di tutti, come spero\u2026\".\nL'arciprete Balsano parla del terremoto del 1783 \"c\"he rec\u00f2 tanti guai, tante famiglie non trovavano alloggio e quindi stavano nelle baracche\"\". Pi\u00f9 tardi, nel 1908, ci fu un altro terremoto (il terremoto del 1908, ricordato come quello di Messina e Reggio Calabria) che provoc\u00f2 molti danni per Roggiano e infatti gli anziani del paese raccontavano che per tutto il mese di novembre ci fu una lunga scossa di terremoto e le persone erano molto impaurite. Verso il 2/3 dicembre ci fu una scossa molto potente e la gente dopo la scossa port\u00f2 San Francesco in processione, e nella chiesa Madre chiesero al Signore, per l'intercessione di San Francesco, la cessazione del \"terribile flagello\". Cosa che avvenne e da allora San Francesco \u00e8 divenuto Patrono di Roggiano al posto della Madonna del Carmelo che ne era stata la Patrona sino ad allora.\nEcco perch\u00e9 ogni anno i primi giorni di dicembre viene festeggiato San Francesco di Paola.\nLa festa.\nNei giorni 1, 2 e 3 dicembre di ogni anno Roggiano ricorda i terribili giorni del terremoto e rinnova la devozione al suo Santo protettore. Questa festa, con riti religiosi e civili, \u00e8 certamente quella pi\u00f9 sentita dalla comunit\u00e0.\nLe manifestazioni sono curate da un comitato appositamente costituito. Nei tre giorni si celebrano Messe, veglie di preghiera, convegni e la processione della statua del Santo per tutte le vie del paese. Un momento molto significativo \u00e8 quando la statua viene portata nel posto dove vengono sparati i fuochi d'artificio in suo onore.\nUn tempo il primo dicembre era la giornata dedicata all'acquisto o scambio di animali e agli attrezzi agricoli.\nDurante i tre giorni di fiera molti ne approfittavano per comprare vestiti, scarpe, ombrelli, spezie che dovevano servire per le feste e per la preparazione del maiale, e quant'altro potesse essere utile per l'imminente arrivo dell'inverno, considerato che i negozi erano pochi e spostarsi per fare compere era difficile. Per i bambini era l'occasione per fare una scorpacciata di dolciumi come il torrone con le noccioline o i \"mustazzuoli\".\nLa Madonna della Strada.\nLa Madonna della Strada si festeggia a Roggiano Gravina il marted\u00ec dopo Pasqua.\n\u00c8 una ricorrenza molto seguita dai roggianesi che per mantenere questa tradizione hanno rinunciato negli anni alla ricorrenza della \"Pasquetta\" che si fa in tutta Italia. A questa Madonna \u00e8 dedicato un piccolo santuario che si trova poco fuori dal paese, lungo la nuova strada provinciale che collega Roggiano con Fagnano Castello e San Sosti. Pare che il luogo dove sorge la chiesetta, secondo alcuni, un tempo doveva essere una \"stazione\" per i viandanti che volevano raggiungere il mar Tirreno, e secondo altri era il luogo appartenuto a una vecchia comunit\u00e0 religiosa simile a quella stabilitasi nella vicina San Sosti. Forse nasce da ci\u00f2 il considerare la Madonna della Strada e la Madonna del Pettoruto due sorelle.\nLa Madonna della Strada viene invocata a protettrice degli utenti della strada, motorizzati e no, e di tutti coloro che per la strada lavorano.\nLa Statua della Madonna, situata su un'auto, il luned\u00ec di Pasqua con una processione di moto e auto dal suo santuario viene portata in processione davanti alla chiesa di Sant'Antonio dove si procede alla benedizione degli automezzi e dei pedoni e poi accompagnata alla Chiesa Madre dove resta sino al mattino successivo. Il marted\u00ec con una nuova processione viene riaccompagnata nella sua dimora e per tutto il giorno i roggianesi vi si recano a pregare. Per molti \u00e8 l'occasione per trascorrere una giornata all'aria aperta, ci si porta da mangiare i dolci pasquali e le \"frittate\" con gli asparagi selvatici (\u2018u pascunu). I ragazzi ne approfittano per giocare all'aria aperta nello spiazzo antistante la chiesa.\nCultura.\nCucina.\nLa cucina roggianese si richiama a quella che oggi viene inquadrata nell'area della cosiddetta \"dieta mediterranea\", \u00e8 molto semplice e genuina.\nMolto rinomati sono i \"maccarruni\" (i fusilli col buco ), le \"lagane\" (tagliatelle) e gli gnocchi.\nLa cucina locale \u00e8 sostanzialmente legata ai prodotti stagionali, cos\u00ec in estate sono molti i piatti legati all'orto grazie anche alla buona produzione di peperoni (detti anche \"pipazzi\" nel dialetto roggianese), melanzane, zucchine, pomodori, verdure, fave, piselli, fagioli e fagiolini.\nIn inverno abbondano i piatti con i legumi secchi conservati, specialmente ceci e fagioli, o con peperoni e zucchini secchi (\"siccatieddri\"). Nella stagione fredda aumenta il consumo di carne di maiale, sia per la preparazione dei salumi (salsiccia, soppressata, capicolli e prosciutto), sia per fare da condimento ai \"maccarruni\". Non manca dalle tavole dei roggianesi in inverno il baccal\u00e0 fritto o con il pomodoro. Naturalmente in cucina questi cibi vengono preparati usando l'olio ricavato dalla tipica oliva locale \"la roggianella\".\nDurante le feste pi\u00f9 importanti nelle famiglie si preparano dei dolci tipici: a Natale i \"turdiddri\" (fatti con olio, farina e vino), le \"cassateddre\" (una sfoglia ripiena di mostarda o marmellata fatte in casa e da poco anche di cioccolata), i \"vissinieddri\" (pasta lievitata e fritta e ricoperta di zucchero per i bambini o con un'acciuga dentro per gli adulti).\nQualche giorno prima di Natale, per la festa di Santa Lucia si usa preparare la \"cucc\u00eca\", grano condito con noci e miele.\nI dolci pasquali sono i \"tortani\" e i \"ninni\" (fatti con farina, zucchero e uova) che in gran parte vengono consumati il marted\u00ec successivo alla Pasqua nel giorno in cui si venera la \"Madonna della Strada\".\nUna tradizione che ancora in molti mantengono \u00e8 quella di preparare e offrire \"i panicieddri\" nei giorni di Sant'Antonio (13 giugno) e San Giuseppe (19 marzo) che sarebbero dei piccoli pani benedetti in chiesa durante la messa del mattino.\nRoggiano ha una qualit\u00e0 di ulivo autocotona chiamata \"Roggianella\" o \"Rotondella\" e numerosi sono i frantoi che lavorano questo prodotto, ritenuto da esperti come olio aromatico. Molte sono le distese coltivate di uva da vino e molti sono i piccoli e grandi produttori che arricchiscono il territorio con svariate tipologie di vino, citandone uno \"il magliocco\" che \u00e8 molto apprezzato sul territorio e nel tempo ha ottenuto buone recensioni da esperti del settore. Altri prodotti enogastronomici rilevanti sono il peperone roggianese che ha avuto anche un riconoscimento importante da parte della rivista specialistica \"Il gambero rosso\".\nEconomia.\nL'economia del paese sino a qualche decennio fa era prevalentemente agricola e rafforzata dalle rimesse dei numerosi emigranti che erano sparsi per i paesi europei o nel continente americano. Da qualche lustro sono presenti nel territorio piccole industrie del settore tessile, \u00e8 ben sviluppata l'edilizia, sono aumentate le persone occupate nel terziario e si nota una ripresa nel settore agricolo grazie alla nascita di alcune cooperative e al diffondersi della meccanizzazione.\nTrasporti.\nIl paese \u00e8 servito dalla Stazione di San Marco-Roggiano posta sulla Ferrovia Cosenza-Sibari con corse per Cosenza, Sibari, Paola e Trebisacce. Nel territorio comunale di Roggiano sorge la Stazione di Tarsia e il ponte sul fiume Esaro. Non mancano servizi automobilistici, la principale azienda di trasporto su gomma \u00e8 Perrone Autolinee con varie linee che attraversano il paese collegandolo ai paesi limitrofi e alla Citt\u00e0 di Cosenza e Castrovillari. Segue l'importantissima azienda Ferrovie della Calabria con la sola Linea 228 da Altomonte per Cosenza e Fata Autolinee. Invece l'azienda La Valle garantisce servizi InterCity con Salerno e Roma.\nSport.\nLo sport principale \u00e8 il calcio. \nCalcio.\nLa principale squadra di calcio della citt\u00e0 \u00e8 \"Nuova Roggiano 2020 (che una volta si chiamava Vergae)\" che milita nel girone A calabrese di seconda categoria. I colori sociali sono il giallo e il verde. La societ\u00e0 \u00e8 nata nel 1973. Nel 2015 dopo un campionato virtuoso viene promossa in Eccellenza. Il 2018 \u00e8 stato un hanno orribile per lo sport della cittadina in quanto la societ\u00e0 \"A.S.D. Roggiano 1973 Calcio\" fallisce. La societ\u00e0 viene rifondata nel 2020 ma per partecipare ad un campionato bisogna aspettare l'inizio della stagione 2021/22 con l'iscrizione al campionato di terza categoria calabrese ed il successivo ripescaggio alla seconda categoria. Lo stadio comunale \u00e8 intitolato a Ernesto Termine, ma dato lo stato della struttura, come stadio delle partite in casa si \u00e8 deciso di utilizzare momentaneamente lo stadio comunale di San Marco Argentano "}
{"id": "33063", "revid": "271907", "url": "https://it.wikipedia.org/wiki?curid=33063", "title": "Roseto Capo Spulico", "text": "Roseto Capo Spulico \u00e8 un comune italiano di abitanti della provincia di Cosenza situato nell'Alto Ionio Cosentino. Centro turistico, con castello a picco sul mare.\nOrigini del nome.\nIl nome Roseto deriva dal latino \"rosetum\" vista la diffusione della coltura delle rose in epoca greco-romana, che venivano utilizzate per riempire i guanciali delle principesse sibarite. La specifica \"Capo Spulico\" fu assunta nel 1970 in riferimento alla vicinanza del paese al Capo Spulico (\"Akron Spylik\u00f2n\", \u0386\u03ba\u03c1\u03bf\u03bd \u03a3\u03c0\u03c5\u03bb\u03b9\u03ba\u03cc\u03bd in greco antico).\nStoria.\nFondata attorno al VII secolo a.C., ai tempi della Magna Grecia Roseto era una delle citt\u00e0 satellite di Sibari. A Roseto erano coltivate le rose, i cui petali servivano per riempire i materassi su cui i sibariti dormivano.\nLa Roseto odierna nacque nel X secolo d.C. , il principe Roberto il Guiscardo vi costru\u00ec tra il 1058 e il 1085 il Castrum Roseti, mentre raggiunse il suo massimo splendore nel 1260 quando fu costruito il Castrum Petrae Roseti (castello di Roseto) dato in feudo ai baroni della Marra. Dal 1623 al 1671 fu feudo della famiglia Rende di Bisignano, in persona dei baroni Lucantonio e Carlo.\nDopo un periodo di declino e di sottomissione al potere baronale, aggravato dall'Unit\u00e0 d'Italia e dall'emigrazione che ha segnato questa terra nella prima met\u00e0 del Novecento, nei primi anni 70 vennero costruiti i primi \"residence\", che aprirono le porte al turismo nello Jonio Calabrese e a Roseto Capo Spulico, che \u00e8 andata nel tempo sviluppandosi specie nel settore del turismo balneare.\nDa ricordare che vi \u00e8 stato per tutti gli anni ottanta e buona parte degli anni novanta del novecento un forte sviluppo edilizio alla Marina per la costruzione di condomini che ospitano le \"seconde case\" di molti villeggianti. Negli ultimi anni invece si \u00e8 progressivamente passati alla costruzione di strutture turistiche recettive.\nSimboli.\nLo stemma e il gonfalone del comune di Roseto Capo Spulico sono stati concessi con decreto del presidente della Repubblica dell'11 maggio 1963.\nMonumenti e luoghi d'interesse.\nIl centro storico.\nDi notevole interesse \u00e8 il centro storico, posto su di un'altura digradante verso il mare. Risalente al Medioevo, possiede stradine e vicoletti che spesso offrono scorci panoramici sul mare. Il centro storico \u00e8 raggiungibile da una strada provinciale panoramica, lunga 3\u00a0km e in salita che si stacca dalla Strada Statale 106 Jonica. Prima di giungere a Roseto centro si attraversa la piccola frazione Civita. Nel centro storico si trovano gran parte dei monumenti storici del paese.\nIl lungomare degli achei.\nIl lungomare degli achei si trova nella frazione Marina di Roseto Capo Spulico ed \u00e8 lungo 1.5 chilometri. Vi \u00e8 lungo il percorso un ampio marciapiede panoramico. Lungo questa strada si trova la Piazza azzurra. Subito dopo il Castrum Petrae Roseti si congiunge con la statale 106 Jonica, che nel tratto rosetano si presenta molto stretta e tortuosa e a picco sulla spiaggia circondata dalla macchia mediterranea. Dal settembre del 2010 Roseto ha ottenuto un riconoscimento onorario da parte dell'organizzazione comunale italiana e del ministero del turismo.\nNel giugno 2014 sono terminati i lavori di riqualificazione del lungomare e della vicinissima via Olimpia.\nLo scoglio incudine e il promontorio del castello.\nLo scoglio incudine si trova lungo la spiaggia sottostante al \"Castello\" e al \"Granaio\", a loro volta arroccati sul piccolo Promontorio di Cardone (o del Castello) al termine del lungomare degli achei. Viene popolarmente chiamato \"Il fungo del Castello\" (vi si pu\u00f2 notare che ha la forma di un fungo) ed \u00e8 il simbolo oleografico di Roseto e dell'alto Ionio Cosentino in quanto \u00e8 presente in molte stampe d'epoca e cartoline.\nSociet\u00e0.\nEvoluzione demografica.\nNel 2001 gli abitanti erano 1759, cos\u00ec distribuiti:\nCultura.\nCucina.\nTra i piatti tipici pi\u00f9 diffusi a Roseto vi sono la \"licurda\" e la \"minestra verde\", bench\u00e9 la cucina tipica sia a base di pesce locale. Tra i dolci si annoverano i cannaric\u00f9li.\nTra i prodotti dell'agricoltura il pi\u00f9 conosciuto \u00e8 il peperoncino rosetano \"piccantissimo\" e le ciliegie .\nEconomia.\nSettore primario.\nFino a poco pi\u00f9 di un ventennio fa le attivit\u00e0 principali di Roseto erano l'agricoltura e l'allevamento. Il suolo \u00e8 abbastanza fertile e vi si praticano le colture di alcuni alberi da frutta (fichi, peri, limoni). Altri prodotti sono le fave e i piselli, oltre alle olive.\nL'allevamento \u00e8 principalmente ovino, praticato allo stato brado, talvolta in modo transumante. Tali attivit\u00e0 caratteristiche della zona costituiscono una buona parte dell'occupazione locale anche se hanno gradualmente lasciato posto al turismo.\nTurismo.\nRoseto negli anni ottanta ha subito una radicale trasformazione da paese agricolo a localit\u00e0 turistica con una discreta affluenza. Attualmente \u00e8 il principale centro turistico balneare dello Jonio Cosentino. Le presenze sono maggiori nei mesi di luglio ed agosto (oltre 20.000). Le principali strutture ricettive sono i residence e i condomini turistici che ospitano le \"seconde case\". Nell'ultimo decennio \u00e8 aumentata l'offerta ricettiva di tipo alberghiero, con numerosi B&amp;B ed affittacamere e due alberghi.\nLa spiaggia \u00e8 prevalentemente libera, di tipo ciottoloso-ghiaioso, recentemente ampliata ed attrezzata con docce fredde, passerelle e cestini per la raccolta dei rifiuti. Vi sono anche stabilimenti balneari attrezzati. \nRoseto \u00e8 sulla Guida Blu 2009 con due vele per l'offerta turistica e tre stelle su cinque per la tutela ambientale e lo stato di conservazione del paesaggio.\nAnche nel 2010 Roseto \u00e8 segnalata con due vele dalla Guida Blu.\nDal 2020 \u00e8 stata insignita della \"Bandiera blu\" dalla FEE (Fondazione per l\u2019educazione ambientale), che premia le localit\u00e0 balneari che si sono distinte per un rigoroso rispetto dei criteri relativi alla gestione sostenibile del territorio e concrete politiche di sostenibilit\u00e0 ambientale.\nInfrastrutture e trasporti.\nIl territorio di Roseto Capo Spulico \u00e8 attraversato dalla strada statale 106 Jonica ed \u00e8 servito dalla linea Jonica Taranto-Reggio Calabria grazie alla stazione di Roseto Capo Spulico, sita alla Marina, a 3\u00a0km dal centro.\nI trasporti ferroviari regionali sono integrati da servizi autobus che garantiscono collegamenti con le stazioni di Metaponto, Sibari e Trebisacce.\nSport.\nLa squadra di calcio locale, la A.S.D. Juvenilia Roseto C.S., milita nel Campionato di Promozione Calabrese, girone A."}
{"id": "33064", "revid": "1543377", "url": "https://it.wikipedia.org/wiki?curid=33064", "title": "Morro Reatino", "text": "Morro Reatino \u00e8 un comune italiano di 366 abitanti della provincia di Rieti nel Lazio.\nGeografia fisica.\nTerritorio.\nMorro Reatino si trova in Sabina, nell'alto Lazio, al confine con l'Umbria. Il comune \u00e8 posto a quote di bassa montagna () sulle falde occidentali del massiccio del Terminillo, a nord della Piana di Rieti.\nStoria.\nMorro sorge in un territorio certamente frequentato gi\u00e0 in epoca romana: si ritiene infatti che nei pressi dell'odierna Morro sorgesse l'antica Marruvio, citt\u00e0 citata da Dionigi di Alicarnasso (da non confondersi con Marruvio dei Marsi). Le tracce romane rinvenute sono tuttavia piuttosto scarse: tra queste, dei resti di un acquedotto in Vocabolo Canale, e una moneta d'oro con l'effigie di Vespasiano (oggi al Museo civico di Rieti).\nLe prime notizie certe dell'esistenza di un centro fortificato risalgono per\u00f2 al 1101, quando il territorio di Morro fu acquistato dai consoli del comune di Rieti. Nel 1152 il castello di Morro figurava tra i possedimenti della famiglia Nobili di Labro donati al capitolo della basilica di San Giovanni in Laterano di Roma, in cambio di aiuto e protezione contro l'invasione Normanna.\nMorro fu spesso in lotta con la vicina Rivodutri. Per tutto il medioevo e fino all'unit\u00e0 d'Italia, il castello di Morro rappresent\u00f2 l'estremo avamposto di Rieti, e quindi dello Stato Pontificio, prima del confine con il Regno di Napoli (a cui apparteneva la confinante Leonessa).\nDurante i fatti della Repubblica Romana, Morro ospit\u00f2 Giuseppe Garibaldi che, nel suo giro di ricognizione dei confini con il Regno delle Due Sicilie, il 30 gennaio 1849 pernott\u00f2 in paese presso casa Poiani (dove oggi si trova una lapide commemorativa) per incontrare il patriota Bernardino Blasi.\nMonumenti e luoghi d'interesse.\nMorro \u00e8 un borgo che conserva in buona parte l'originaria struttura medievale, nonostante buona parte degli edifici abbiano subito ristrutturazioni in epoche successive.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2013 la popolazione straniera residente era di 10 persone.\nInfrastrutture e trasporti.\nStrade.\nLa principale arteria stradale a servizio del comune di Morro, che attraversa il paese al suo interno, \u00e8 la strada regionale 521 di Morro, una strada piuttosto tortuosa che lo collega da un lato al capoluogo Rieti e dall'altro a Leonessa, Cascia e Norcia.\nInoltre Morro \u00e8 collegato al vicino comune di Rivodutri dalla strada provinciale 3 e a Labro dalla strada provinciale 5 di Leonessa. Quest'ultima permette anche di raggiungere lo svincolo \"Colli sul Velino\" della superstrada Rieti-Terni, che costituisce il collegamento pi\u00f9 rapido con Terni.\nAmministrazione.\nAltre informazioni amministrative.\nDurante il dominio francese (1798-1799), Morro fu parte del cantone di \"Rieti rurale\" all'interno del dipartimento del Clitunno; nel Regno napoleonico (1810-1815) fu parte del cantone di Stroncone all'interno del circondario di Rieti, che a sua volta faceva parte del dipartimento di Roma.\nCon la Restaurazione e la riforma del 1816/1817 il comune fu annesso alla delegazione apostolica di Rieti, all'interno della provincia della Sabina, inizialmente come appodiato di Poggio Bustone (1816), poi come governo di secondo ordine dipendente da Poggio Bustone (1817); nel riparto territoriale del 1827 Morro risulta comunit\u00e0 soggetta alla podesteria di Labro e in quello del 1831 dipende direttamente dal governo di Rieti. Dopo l'annessione al Regno d'Italia, avvenuta nel 1860, fu inserito nel circondario di Rieti, all'interno della provincia dell'Umbria. Con Regio Decreto del 1863 il comune cambi\u00f2 nome da Morro a Morro Reatino, per evitare casi di omonimia con altri comuni del neonato Stato italiano.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Rieti, Morro Reatino passa a quella di Rieti.\nFa parte della Comunit\u00e0 montana Montepiano Reatino."}
{"id": "33065", "revid": "486946", "url": "https://it.wikipedia.org/wiki?curid=33065", "title": "Rossano Calabro", "text": ""}
{"id": "33066", "revid": "125944506", "url": "https://it.wikipedia.org/wiki?curid=33066", "title": "Rota Greca", "text": "Rota Greca \u00e8 un comune di abitanti della provincia di Cosenza in Calabria.\nStoria.\nUno dei primi riferimenti a Rota risale all'anno 849 quando Cosenza era capoluogo di un gastaldato longobardo , \"Inter Salernum Tarentum, Latinianum, Cassanum, Cusentiam, Mallitum, Misiniam [...], Compasam, Montellum, Rotam\". In questo periodo il territorio che corrisponde all'attuale provincia di Cosenza \u00e8 contesa tra Longobardi e e Greci-Bizantini con annesse e continue invasioni saracene. Rota era ubicato in una zona, da un punto di vista strategico, particolarmente interessante giacch\u00e9 la sua locazione geografica consentiva vista e controllo sull'antica via di comunicazione Popilia, edificata dai Romani, che attraversava la valle del Crati. A conferma della valente posizione strategico-militare, permane il toponimo \"La Guardiola,\" termine di origine longobarda con cui si individuava una torretta di avvistamento e di difesa militare, in questo caso una collina di rimpetto al quartiere Babilonie. Altro toponimo del luogo, che trova origine in questo periodo, \u00e8 quello di \"Mangalavita\" che individua un quartiere di Rota Greca, un tempo quartiere distinto da Rota. Questo nome viene rilevato nella prima met\u00e0 del secolo XVI, quando gi\u00e0 da tempo il posto era stato ripopolato da albanesi, indicato anche con il nome Migliani. La sua etimologia deriva probabilmente dal greco-bizantino (a conferma di una presenza bizantina altri toponimi come Zarrabona e Grav\u00e0). Nel XVI si riscontra il toponimo Babilonia (quartiere ancora presente a Rota Greca) utilizzato per indicare i saraceni. Diversi sono gli indizi storici che ci consentono di pensare al territorio rotese come luogo popolato gi\u00e0 nell'alto medioevo e testimone di vari eventi storici importanti per la Calabria. Le notizie documentate su Rota Greca, dopo l'849, si hanno solo nell'anno 1089 quando veniva attestata la presenza di un monastero benedettino, Santa Maria la Rota, che dipendeva dal monastero della Santa Trinit\u00e0 di Cava dei Tirreni. Il primo riferimento al monastero \u00e8 contenuto nella Bolla del papa Urbano II del 21 settembre 1089 con cui cede il possesso a Pietro, abate del monastero della Santa Trinit\u00e0 di Cava dei Tirreni. Il monastero era probabilmente posto nell'attuale quartiere Casale.Altre bolle papali che attestano la presenza del monastero sono quella del 30 agosto 1100 di Papa Pasquale II e quella di Papa Anacleto II che concede a Simeone la propriet\u00e0 fino al 1137 , bolla del 6 maggio 1149 di papa Eugenio III che conferma possessione B. Petri e poi 30 gennaio 1169 papa Alessandro III la conferma all'abate Marino. Successivamente, durante le lotte tra re Manfredi e Carlo D'angi\u00f2, furono restituite al vescovo-barone Ruffino di Bisignano diversi casali tra cui Rota che compare come fortezza del vescovo.\nNel 1275 \u00e8 nominato priore del monastero di S. Maria della Rota priore Guillelmo, nel 1324 Nicolao nel stesso anno il prioriato passa a Roberto di Rota. Nel 1453 conferma abate del monastero Michael Cosal dell'Ordine Cistercense. In quest'epoca il monastero vive un momento di rilancio e sviluppo e il periodo coincide con il ripopolamento da parte degli albanesi , in seguito all'invasione dell'Albania e dei Balcani da parte dell'esercito turco-ottomano.\nArrivo dei greco-albanesi.\nNel XV secolo il regno di Napoli registr\u00f2 il fenomeno dell'immigrazione dei profughi greco-albanesi che sfuggivano all'invasione turco-ottomana che ripopolarono e fondarono diversi casali nella Calabria Citra e nella Valle del Crati. L'arrivo di nuova forza lavoro, diede avvio all'aumento demografico e di conseguenza a un progresso economico e sociale per la regione e per il piccolo agglomerato gi\u00e0 esistente di Rota (Rotam, Santa Maria la Rota all'arrivo degli greco-albanesi).\nNonostante la presenza della popolazione greco-albanese, Rota non ha mantenuto la reiterazione delle tradizione Arb\u00ebresh\u00eb, n\u00e9 il mantenimento della lingua a differenza dei paesi limitrofi di origine greco - albanese. Resta traccia di qualche toponimo di derivazione Arb\u00ebresh\u00eb e qualche antico canto in lingua greca (probabilmente derivante dall'uso del rito greco-bizantino del passato) ormai completamente dimenticato dalla popolazione giovane dei tempi attuali.\nEt\u00e0 contemporanea.\nDopo l'unit\u00e0 d'Italia Rota assume la denominazione di Rota Greca (Regio Decreto N. 1218 del 26/03/1863) in riferimento all'uso religioso.\nMonumenti e luoghi d'interesse.\nL'impianto architettonico di Rota Greca \u00e8 strutturato a casali distinti. Il quartiere pi\u00f9 alto \u00e8 situato ai piedi della montagna denominato \"Babilonia\", attorno al Monastero, oggi Palazzo Ducale di propriet\u00e0 della famiglia Ricci (un tempo residenza del principe Sanseverino di Bisignano) si \u00e8 originato un altro quartiere denominato \"Casale\", ultimo fra i quartieri antichi \u00e8 il quartiere \"Migliani-Magnocavallo dove \u00e8 ubicato una parte del centro storico. L'ultimo quartiere, di nuova costruzione, \u00e8 il quartiere Strada Nuova. Altri monumenti importanti sono quello dedicato ai caduti in guerra, la Piazzetta intitolata a \u201cMadre Teresa di Calcutta\u201d (rione Babilonia) ed \"Il giardino dei Giusti\" (rione Migliani-Magnocavallo), opera dedicata all'ex vicequestore di Roma Angelo de Fiore, originario di Rota Greca, che, nella seconda guerra mondiale, salv\u00f2 diversi ebrei dallo sterminio e per questo il suo nome \u00e8 riportato nel Giardino dei Giusti delle Nazioni a Gerusalemme. \nCultura.\nLe fiere del paese sono il 24 ottobre in onore di San Raffaele Arcangelo e il 5 febbraio la fiera dei \"Santarieddi\"."}
{"id": "33067", "revid": "1564499", "url": "https://it.wikipedia.org/wiki?curid=33067", "title": "Rovito", "text": "Rovito (\"Ruv\u00ectu\" in calabrese) \u00e8 un comune italiano di abitanti della provincia di Cosenza in Calabria. Sorge sui colli limitrofi della citt\u00e0 capoluogo della provincia, nella Presila, e dista circa da essa. \u00c8 facilmente raggiungibile da ogni dove, essendo servito dalla superstrada \"Paola - Crotone\" che congiunge i mari Ionio e Tirreno, questi ultimi facilmente raggiungibili in pochissimo tempo. Pochi chilometri, pure, la separano dall'altopiano della Sila (1500 m s.l.m.), Rovito \u00e8 rimasto tra le pagine della storia che segnano l'Unit\u00e0 d'Italia.\n\u00c8 nell'oramai famoso \"Vallone di Rovito\", che trovarono la morte l'11 luglio 1844, i patrioti calabresi Pietro Villaci, Antonio Raho (suicidatosi il giorno precedente), Nicola Corigliano, Giuseppe Franzese, Santo Cesario e Raffaele Camodeca, coinvolti nei moti di Cosenza del 15 marzo, e successivamente, il 25 luglio successivo, i fratelli Bandiera, Nicola Ricciotti, Giovanni Venerucci, Anacarsi Nardi, Giacomo Rocca, Domenico Moro, Francesco Berti e Domenico Lupatelli, tutti patrioti italiani dagli ideali Mazziniani, parte della spedizione di 21 persone salpate da Corf\u00f9 sul trabaccolo \"San Spiridione\" del capitano marittimo Mario Caputi, che lo comandava, spedizione, quella dei Bandiera, che aveva l\u2019intento di fornire appoggio ai moti sopracitati nell'errata convinzione che stessero avendo successo.\nAppartengono al comune di Rovito le frazioni Pianette (m 559 s.l.m.), Motta (m 679 s.l.m.), Flavetto (m 671 s.l.m.), Bosco (m 300 s.l.m.), Cavallo Morto (m 416 s.l.m.), Episcopani (m 430 s.l.m.) e Rianico (m 470 s.l.m.).\nOrigini del nome.\nIl nome del paese deriverebbe dal latino \"rubetum\" ossia \"roveto\".\nMonumenti e luoghi d'interesse.\nLa sua storia per lungo tempo \u00e8 accomunata a quella degli agli altri casali. Vi si erge la chiesa di Santa Barbara, attuale parrocchia, in stile romanico-gotico con sovrapposizioni barocche apportate dopo il restauro effettuato nel 1630. La facciata \u00e8 a doppio spiovente con portale e rosoni gotici e ricorda la cattedrale di Cosenza. L'interno \u00e8 trinavato con 4 colonne che reggono 5 arcate su una delle quali \u00e8 incisa una data: 1556; il soffitto \u00e8 ligneo. Qua e l\u00e0 frammenti architettonici di pietra (500-700). Il fonte battesimale, cinquecentesco, in pietra lavorata, poggia su un leone accovacciato.\nDegni di nota sono i lavori lignei, opera di maestranze roglianesi del 600; le cose migliori sono visibili nella cappella degli Arnone eretta nel 1630. Ai lati dell'arco santo, monumenti sepolcrali in tufo della famiglia Arnone; sulla destra, tela di ignoto raffigurante San Tommaso d'Aquino datata 1737. Nell'abside, pala d'altare di legno scolpito all'interno della quale sono racchiuse delle tele raffiguranti il Martirio di Santa Barbara e santi e due statue lignee del XVII secolo raffiguranti Santa Barbara e Santa Caterina d'Alessandria; ai lati due dipinti su cui sono effigiati i SS. Pietro e Paolo entrambi del 700.\nLa chiesa della Riforma presenta un portale in pietra del 1634; tale data ricorda il tempo in cui la struttura, inizialmente dedicata a San Pietro, venne affidata ai Riformati di San Francesco d'Assisi. L'interno, barocco, \u00e8 caratterizzato da un soffitto ligneo seicentesco dipinto con al centro l'iscrizione: \"A. Reda pinse nel 1746\". La cantoria reca, al centro, un dipinto raffigurante re Davide con una suonatrice d'arpa. A partire dalla destra, abbiamo: dipinto datato 1735 raffigurante Sant'Antonio che prega; sullo sfondo la chiesa della Riforma, in basso uno stemma (mano con pugnale sopra tre strisce chiare su fondo scuro). Segue un olio su tela di Cristoforo Santanna del 1792 raffigurante San Michele Arcangelo; pi\u00f9 avanti, statue lignee ottocentesche dei SS. Francesco d'Assisi e Antonio da Padova. Sull'altare maggiore in legno, opera di maestranze provinciali del 700, statua dell'Ecce Homo e i dipinti raffiguranti San Pietro, San Paolo e, in alto Santa Chiara e altro santo, tutte opere di ignoti di fine 700. Inoltre, statua dell'Immacolata dell'800, statua lignea di Santa Filomena dell'800, pulpito ligneo del 700 con raffigurazioni dell'Immacolata e stemmi. Altri dipinti sono dedicati a Sant'Umile da Bisignano (800), a San Pasquale di Baylon (1735), all'Immacolata (700).\nNella chiesetta di Loreto, altare ligneo con pregevole statua della Madonna di Loreto del sec. XVII e i seguenti dipinti di ignoti artisti: Santa Filomena (700), Immacolata (700), San Camillo (700), Madonna del Rosario (fine 700 - inizi 800).\nIn questo paese, in caso di morte, si assoldavano tre o quattro contadini ai quali si dava un prosciutto e del vino perch\u00e9, si recassero al campanile della chiesa per suonare le campane dalla mezzanotte al mezzogiorno successivo.\nSociet\u00e0.\nTradizioni e folclore.\nPur essendo S. Barbara la Patrona di Rovito, \u00e8 ormai consuetudine festeggiare nel centro storico, la ricorrenza della festa della Madonna della piet\u00e0, alla quale \u00e8 consacrata la chiesetta caratteristica situata tra i castagni subito oltre il centro abitato.\nI festeggiamenti, religiosi e civili, ricorrono come per tradizione, alla seconda domenica di settembre.\nRilevante \u00e8 poi la sagra dedicata agli Arnedos, antica famiglia di origine spagnola, molto potente, che dimorava a Rovito ed estintasi da un paio di secoli. La sagra che li ricorda, si svolge tra l'antico borgo (frazione) di Motta, ed \u00e8 caratterizzata da storie, musiche, canti, strumenti e cibi prettamente tradizionali. La sagra si svolge l'ultimo venerd\u00ec e sabato di agosto."}
{"id": "33068", "revid": "1153503", "url": "https://it.wikipedia.org/wiki?curid=33068", "title": "San Basile", "text": "San Basile (\"Sh\u00ebn Vasili\" in arb\u00ebresh\u00eb) \u00e8 un comune italiano di abitanti della provincia di Cosenza in Calabria.\nSorge alle falde del Monte Pollino, nel versante nord/est della catena costiera nel Parco nazionale del Pollino. \u00c8 una comunit\u00e0 arb\u00ebresh\u00eb (minoranza etno-linguistica albanese) d'Italia, che mantiene la lingua, i costumi, il rito bizantino-greco, le tradizioni e la cultura propria.\nGeografia fisica.\nClima.\nSan Basile gode di un clima prevalentemente temperato e su questa classificazione incidono senza dubbio almeno due fattori: l'altitudine di media collina e la particolare orografia del territorio.\nIl paese \u00e8 situato ad un'altitudine che varia dai 540\u00a0m ai 570\u00a0m e sorge ai piedi del complesso montuoso pi\u00f9 occidentale del Parco del Pollino, ci\u00f2 in estate garantisce temperature diurne non eccessivamente calde e serate fresche. L'autunno \u00e8 piovoso ma con temperature gradevoli. La stagione invernale grazie alla barriera offerta a nord dalla vicina catena del Pollino non \u00e8 particolarmente fredda, tuttavia non sono rare le nevicate. Segue una primavera generalmente tranquilla, con temperature miti e qualche pioggia specie nella parte iniziale.\nLa stagione delle piogge va da novembre a marzo e la ventilazione \u00e8 generalmente modesta.\nStoria.\nSan Basile \u00e8 uno dei comuni di origine greco-albanese presenti sul territorio calabrese. Fu fondato da una comunit\u00e0 di albanesi verso il 1475-1480, giunti in Italia dopo la morte di Giorgio Castriota Scanderbeg per sfuggire alla conquista turca dei Balcani e della Grecia. Sorse intorno al cenobio di San Basilio Craterete, da cui deriva anche il nome, e popol\u00f2 intorno al monastero basiliano oggi Santuario di Santa Maria Odigitria, uno dei soli tre monasteri di rito greco-bizantino esistenti in Italia. Il primo documento che testimonia la presenza di albanesi sono i Capitoli stipulati con il Vescovo di Cassano all'Jonio (Marino Antonio Tomacelli) risalenti al 1510.\nIl paese and\u00f2 costituendosi a nord dell'antico cenobio, e le prime abitazioni vennero costruite al di sopra del rione (\"gjitonia\") Kroj che in arb\u00ebresh significa \"sorgente\".\nProprio per le sue origini la maggioranza della popolazione parla la lingua albanese (\"arb\u00ebresh\u00eb\") e professa la religione cattolica con rito greco-bizantino. Fu feudo dei duchi di Castrovillari, di Nicola Interzato da Cariati, di Francesco Campolongo di Altomonte ed ancora della famiglia Rende di Bisignano. Nel 1617 pass\u00f2 al duca di Saracena, quindi all'abate di Castrovillari e infine, ai principi di Scalea. La coscienza di appartenere ad una stessa etnia, ancorch\u00e9 dispersa e disgregata, si coglie tra l'altro in un motto molto diffuso, che i parlanti albanesi spesso ricordano quando si incontrano: \"Gjaku jon\u00eb i shprisht\", che vuol dire \"Il sangue nostro sparso\".\nTra i suoi figli pi\u00f9 illustri ricordiamo: Angelo Bellizzi (sec. XVIII) sacerdote, teologo, storiografo e poeta; Costantino Bellizzi (sec. XIX), eroe risorgimentale.\nSimboli.\nLo stemma comunale \u00e8 stato concesso con Decreto del presidente della Repubblica del 18 gennaio 1988.\nMonumenti e luoghi d'interesse.\nArchitetture religiose.\nChiesa di San Giovanni Battista.\nLa Chiesa di San Giovanni Battista \u00e8 stata costruita dopo la venuta degli albanesi, nella seconda met\u00e0 del XVIII secolo, precisamente nel 1791 come testimonia la data che si trova scolpita sul cornicione dell'edificio stesso. Secondo le testimonianze orali, fu edificato dalle maestranze locali e dagli abitanti del paese, che per giorni trasportarono i materiali utilizzati. Lavori ben pi\u00f9 ampi furono eseguiti sulla costruzione per interessamento della Curia Vescovile di Cassano da cui San Basile dipendeva, per questo motivo, lo stile della Chiesa non \u00e8 bizantino, ma tardo-barocco. L'esterno dell'edificio, si mostra semplice, con un campanile non molto alto, dotato di campane costruite nel 1500, sicuramente appartenute al Monastero di Colloreto. L'ingresso principale \u00e8 costituito da tre porte di legno, opera di artigianato locale. La planimetria della Chiesa \u00e8 con tre navate e con l'altare maggiore posto sotto l'arco trionfale. L'architettura interna \u00e8 tipicamente barocca con fregi e figure angeliche.\nPer adattare lo stile alle particolari esigenze del rito bizantino, nel 1930 \u00e8 stato abbattuto l'altare maggiore per la sua struttura irregolare e sostituita da un quadrato sormontato da un baldacchino. Con la forma quadrata, il prezioso Corpo e Sangue di Nostro Signore Ges\u00f9 Cristo, viene distribuito ai quattro punti cardinali della terra. L'altare, \u00e8 separato dal resto della chiesa da un tramezzo ligneo detto iconostasi, simbolica finestra dell'eternit\u00e0. L'iconostasi \u00e8 ricca di icone e dipinti di valore.\nMonastero di Santa Maria Odigitria.\nIl Monastero basiliano di Santa Maria Odigitria \u00e8 la continuazione dell'antico monastero di San Basilio Craterete, fondato tra la fine del X secolo e l'inizio dell'XI secolo.\nSorge in una panoramica posizione alle pendici di monti boscosi tra il maestoso massiccio del Pollino a nord e la sottostante piana di Sibari ad est. Si dice che uno dei monti che sovrasta il Monastero e il paese sia il cratere di un vulcano, da qui la denominazione \"craterete\" data anticamente al Monastero di San Basilio (secondo il prof. B. Cappelli \"craterete\" da crater\u00f2s, il forte, il potente: attributo per San Basilio il Grande).\nLa Chiesa di Santa Maria Odigitria conserva gelosamente, di fronte all'altare maggiore, un affresco che rappresenta il busto di una madonna vestita di azzurro sotto il manto rosso e con la testa coronata e da cui scende fin sulle spalle un velo verde chiaro campeggiante su una grande aureola giallo oro. \u00c8 un pezzo dell'intero affresco, salvato nel XIII secolo, ed unico resto dell'antico cenobio di San Basilio che esisteva gi\u00e0 da almeno tre secoli. L'iconostasi, alta transenna che separa il Vima o Santuario dalla navata, viene chiamata cos\u00ec perch\u00e9 \u00e8 decorata di sacre icone. \u00c8 la caratteristica delle chiese di rito bizantino ed ebbe origine in seguito alla restituzione del culto delle sacre immagini (anno 843).\nAltri luoghi d'interesse.\nSul territorio sono inoltre presenti la \"Chiesa di Sant'Anna\" (\"Kopela Sand\u00eb An\u00ebs - ka Kon\u00ebza\") e \"Kopela Rinucit\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 31 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIl 25 maggio si celebra la festa del patrono San Giovanni Battista. Il mercoled\u00ec dopo la Pentecoste, in onore della Madonna della Misericordia, si svolge una sfilata con il singolare costume albanese della zona. Nel periodo pasquale (p\u00ebr Pashk\u00ebt), si svolgono le \"vallje\" (danze) in onore all'eroe Skanderbeg, tradizione popolare che oggi, insieme alla lingua, rischia di perdersi.\nEconomia.\nCaratteristica \u00e8 la coltivazione delle viti da cui si ottiene il vino delle \"Murge\", nobile e prelibato.\nAmministrazione.\nUna casa a San Basile.\nNel maggio 2010, il paesino \u00e8 balzato agli onori della cronaca grazie all'iniziativa \"Una casa a San Basile\" dell'attuale sindaco Vincenzo Tamburi, che consiste nel vendere alcune case disabitate partendo da cifre pari a 5000 \u20ac, col fine di favorire il ripopolamento del centro abitato arb\u00ebresh\u00eb, riavvicinando cos\u00ec chi ha dovuto, in tempi passati, abbandonare il proprio paese natale."}
{"id": "33070", "revid": "20768", "url": "https://it.wikipedia.org/wiki?curid=33070", "title": "San Cosmo Albanese", "text": "San Cosmo Albanese (\"Strig\u00e0ri\" in arb\u00ebresh\u00eb, \"San Cu\u00f2simu\" in calabrese) \u00e8 un comune italiano di 590 abitanti della provincia di Cosenza, in Calabria.\nPosta ad un'altitudine di 400 metri s.l.m. e attraversata da vari corsi d'acqua, si trova nel versante settentrionale della Sila Greca, a 12\u00a0km da San Demetrio Corone, in un suggestivo scenario di ulivi e del tipico paesaggio collinare. Piccola comunit\u00e0 arb\u00ebresh\u00eb della Calabria, fa parte dell'Eparchia di Lungro, e mantiene la cultura, la lingua, i costumi e il rito bizantino, preziose peculiarit\u00e0 ereditate dai propri antenati. In albanese \u00e8 chiamata \"Strighari\", derivante dal nome di un condottiero della citt\u00e0 di Stura in Albania.\nGeografia fisica.\nProseguendo dalla zona di Sibari fino a Cantinella attraverso un paesaggio collinare per 20\u00a0km, si raggiungono i tre borghi albanesi di San Giorgio Albanese, Vaccarizzo Albanese e San Cosmo Albanese. Queste comunit\u00e0 si distinguono, non solo per la caratteristica disposizione geografica, tra mare e monti, ma soprattutto perch\u00e9 appartengono ad una realt\u00e0 etnica e linguistica particolarmente antica: le comunit\u00e0 albanesi di Calabria.\nStoria.\nNel territorio dell'attuale comune di S. Cosmo preesisteva alla venuta degli albanesi un minuscolo agglomerato rurale (\"Santo Cosma\") prima dipendente dal monastero greco-basiliano dei SS. Cosma e Damiano (ubicato nel sito dell'attuale Santuario) e poi aggregato con esso nel XII secolo al monastero di S. Adriano.\nLa prima menzione del monastero basiliano dei SS. Cosma e Damiano (secondo il Rodot\u00e0 si sarebbe trattato, almeno per un certo periodo, di un monastero femminile) si ha in una bolla di papa Urbano II che nel 1088 lo pone, con il monastero di S. Adriano, sotto la giurisdizione di Pietro III, abate benedettino di Cava dei Tirreni: \"...Tibi igitur tuisque successoribus confirmamus in Calabria, in territorio Sancti Mauri, Monasterium Sancti Hadriani cum cellis suis; Monasterium Sanctorum Cosmae et Damiani\u2026\".Vent'anni dopo esso dipendeva dalla badia di S. Adriano.\nProfughi pervenuti nella Sibaritide nel 1470 diedero origine alle comunit\u00e0 albanesi di S. Demetrio, Macchia dell'Orto e S. Cosmo. Il 3 novembre 1471 fu redatto l'atto notarile delle capitolazioni tra l'Abate di S. Adriano e gli albanesi delle tre comunit\u00e0, le cui vicende per secoli scorreranno parallele. Un'antica tradizione, convalidata anche dalle fonti documentarie, sostiene che per alcuni decenni gli abitanti di S. Cosmo abbiano convissuto con quelli di Vaccarizzo per poi emigrare nei pressi del Santuario. Si tratta evidentemente di un gruppo di albanesi che si aggiunse agli altri ivi gi\u00e0 insediatisi, a cui si fa riferimento nelle capitolazione del 1471. Simili trasferimenti erano frequenti perch\u00e9 gli albanesi, in caso di soprusi o di altri gravi problemi, non esitavano a dar fuoco alle misere capanne in cui inizialmente vivevano. Un controesodo (sempre parziale) da S. Cosmo a Vaccarizzo si sarebbe verificato agli inizi del 600 per contrasti con l'abate commendatario Indaco Siscar.\nNella numerazione dei fuochi del 1543 San Cosmo Albanese risulta composta da 53 fuochi e 186 abitanti (superiore a San Demetrio Corone, 51 fuochi e 168 abitanti; mentre Vaccarizzo Albanese contava ben 93 fuochi e 305 abitanti). I cognomi registrati a San Cosmo Albanese erano: Belluscia, Brescia, Buscia, Cartaro, Dramisi, Macr\u00ec, Minisci, Mosacchio, Pillora, Strigali, Tocci. Il pap\u00e0s di allora si chiama Lazzaro Staura.\nIl casale dal 1597 pass\u00f2 successivamente ai Castriota e, infine, ai Campagna. Grazie al duro lavoro di generazioni le terre un tempo incolte e quasi disabitate della Badia furono trasformate. Le colture, l'allevamento del bestiame e la regolazione dei corsi d'acqua mutarono radicalmente il paesaggio.\nL'Abate di S. Adriano deteneva la giurisdizione civile e mista e riceveva numerosi tributi. Al barone laico era riservata la giurisdizione criminale e l'esazione di tributi supplementari. I primi baroni laici furono i Sanseverino, principi di Bisignano e baroni d'Acri. Ad essi seguirono Bernardino Milizia (1597), la famiglia Castriota (1638), di nuovo i Sanseverino (1732) e, infine, i Campagna di Tarsia (dal 1746 al 1806). Frequenti le contese tra abati e baroni. A farne le spese erano gli albanesi, sottoposti di fatto a un doppio giogo e costretti a reagire talora con la violenza, specialmente dopo che, agli inizi del sec. XVII, le pretese dei feudatari divennero sempre pi\u00f9 esose.\nLa classe privilegiata era quella del clero (quasi sempre uxorato). Nel corso dei secoli si form\u00f2 una piccola borghesia rurale (i bonatenenti) proprietaria di terreni, mulini, fornaci, frantoi, e conseguentemente datrice di lavoro alla classe dei braccianti. Non mancavano i coloni e gli artigiani, questi ultimi non di rado calabresi immigrati da Acri o dai casali cosentini.\nDal catasto onciario del 1754 risultano una decina di nobili (buler\u00eb), tra cui tre sacerdoti, quarantatr\u00e9 massari, tredici pastori, nove artigiani, un chierico, un cieco, un soldato di campagna. Le case erano spesso costituite da una sola stanza. Infatti nella parlata locale shpi indica tanto la casa che la stanza.\nQuesti, all'epoca, i luoghi pii del paese: il Pio Monte dei SS. Cosma e Damiano e cinque Cappelle (dei santi domenicani Vincenzo Ferreri e Rosa da Lima, del Purgatorio, del S. Rosario, di S. Antonio, di S. Pietro).\nLe colture pi\u00f9 diffuse erano quelle dell'ulivo, della vite e del gelso.\nCon la legge del 19 gennaio 1807 San Cosmo Albanese diventa Universit\u00e0 e con il regio decreto del 4 maggio 1811 comune.\nLe idee progressiste trovarono un attivo sostenitore in Alessandro Mauro, ricchissimo proprietario terriero, che non esit\u00f2 a guidare i contadini all'occupazione delle terre comunali, preludendo al moto del 1950. Con lui prese parte alla rivoluzione del 1848 un gruppo di pi\u00f9 di 30 sancosmitani. Altri volontari seguirono Garibaldi nell'impresa dei Mille. Nel Plebiscito del 21 ottobre 1860 su un totale di 148 votanti si contarono 144 s\u00ec e nessun voto contrario. Primo sindaco di nomina governativa (1861) fu Vinacci senior.\nLe vicende successive scorrono analoghe a quelle di tanti paesini del Sud, svuotati dall'emigrazione e costretti a una strenua lotta quotidiana per la sopravvivenza.\nSociet\u00e0.\nEvoluzione demografica.\n1534: 186 - inizi del Seicento: ~300 - 1723: ~500 - 1871: 770 - 1901: 715 - 1911: 868 - 1921: 678 - 1931: 826 1971: 1.035 - 1991: 780 - 2001: 702\nIl comune di San Cosmo Albanese ha fatto registrare nel censimento del 1991 una popolazione pari a 780 abitanti, ridottisi a 702 nel censimento del 2001. Pertanto nel decennio 1991 - 2001 si \u00e8 verificata una variazione percentuale pari al -10,00%. \nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 50 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIl 27 settembre di ogni anno si svolge una grande fiera-mercato con festeggiamenti in onore ai Santi Cosma e Damiano, patroni del paese e nella cui chiesa giungono in pellegrinaggio migliaia di fedeli, provenienti da ogni parte della regione. Si possono ammirare in questa occasione i variopinti e caratteristici costumi albanesi delle donne provenienti dai centri albanofoni limitrofi. In novembre si festeggia San Cosma e Damiano (\"Sh\u00ebn Kozmaj\") ed \u00e8 una festa tipicamente locale.\nEconomia.\nRisultano insistere sul territorio del comune 12 attivit\u00e0 industriali con 38 addetti pari al 47,50% della forza lavoro occupata, 7 attivit\u00e0 di servizio con 16 addetti pari al 20,00% della forza lavoro occupata, altre 9 attivit\u00e0 di servizio con 20 addetti pari al 25,00% della forza lavoro occupata e 2 attivit\u00e0 amministrative con 6 addetti pari al 7,50% della forza lavoro occupata. Risultano occupati complessivamente 80 individui, pari all'11,40% del numero complessivo di abitanti del comune. I sancosmitani erano detti valam\u00ecr\u00eb per l'abbondanza e la qualit\u00e0 dell'olio d'oliva.\nInfrastrutture e trasporti.\nIn auto da Cosenza: Autostrada A3 \u2013 Direzione Salerno, uscita svincolo autostradale di Tarsia (proseguimento per la diga di Tarsia, c/da Sant'Agata, Cantinella di Corigliano, c/da San Mauro, provinciale per San Demetrio Corone, direzione San Cosmo Albanese); da Salerno: Autostrada A3 \u2013 Direzione Reggio Calabria, uscita svincolo autostradale di Sibari (proseguimento per Sibari, Cantinella di Corigliano, c/da San Mauro, provinciale per San Demetrio Corone, direzione San Cosmo); dalla 106 BIS: Uscita Villaggio Frassa, proseguimento per c/da San Mauro, provinciale per San Demetrio Corone, direzione San Cosmo Albanese.\nIn treno dalla Stazione ferroviaria di Paola (proseguimento per Castiglione Cosentino); in aereo dall'Aeroporto di Lamezia Terme.\nAmministrazione.\nCognomi pi\u00f9 diffusi: Bua, Baffa, Montalto, Corino, Minisci, Sposato, Algieri, Buffone, Cofone, Gabriele."}
{"id": "33073", "revid": "123845734", "url": "https://it.wikipedia.org/wiki?curid=33073", "title": "San Fili", "text": "San Fili \u00e8 un comune italiano di abitanti della provincia di Cosenza in Calabria.\nGeografia fisica.\nIl territorio \u00e8 sito a ridosso del versante orientale della Catena costiera. Comprende la cima del monte Luta (1231 metri) ed il torrente Emoli. Il borgo si dispone prevalentemente su tre colli.\nStoria.\nIl paese un tempo denominato Terra Sancti Felicis, presumibilmente in onore di san Felice, santo alla quale la popolazione fu devota nella chiesa parrocchiale di quel tempo. La denominazione San Fili avvenne successivamente e nel XV secolo il paese divenne parte della contea di Rende appartenente ai dogi Adorno di Genova dal 1445 al 1529. Dal 1532 Rende (e quindi San Fili) fu innalzata a marchesato ed infeudata a Ferrente de Alarcone.\nSan Fili ha una frazione e due contrade d'una certa rilevanza: la frazione Bucita e le contrade Frassino e Cozzi. Hanno reso illustre San Fili Vincenzo Miceli professore di Diritto Costituzionale e poi di Filosofia del Diritto nelle Universit\u00e0 di Pisa, Palermo, e Perugia, ed ancora Alfonso Miceli, suo fratello (1855-1940) presidente della corte di Appello di Napoli, entrambi nativi di San Fili ed appartenenti alla omonima famiglia baronale dei Miceli di Serradileo. In tempi pi\u00f9 recenti dal Barone Marcello Miceli (1918-1992) Gentiluomo di Sua Santit\u00e0 Paolo VI, Giovanni Paolo I, e Giovanni Paolo II, e Cavaliere di Grazia e Devozione del Sovrano Ordine di Malta.\nDiversi sanfilesi sono emigrati in Canada e negli Stati Uniti d'America, ed un notevole numero anche in America del Sud (Argentina e Brasile su tutti), oltre a molti emigrati in nazioni europee come Germania e Svizzera. Oggi i discendenti di emigranti sanfilesi sono un nutrito numero; ne \u00e8 un esempio la comunit\u00e0 canadese che risulta aver raggiunto le 6.000 unit\u00e0.\nCultura.\nSono sanfilesi il cantautore Dario Brunori, la ballerina Mariafrancesca Garritano, il politologo Gianluca Passarelli.\nTradizioni.\nSan Fili \u00e8 conosciuto come \"il paese delle magare\", una delle tante specie di streghe, caratteristiche dell'Italia meridionale (tipo la Janara).\nEconomia.\nL'economia del territorio \u00e8 prevalentemente basata sullo sfruttamento intelligente dei boschi.\nInfrastrutture e trasporti.\nLa strada statale 107 Silana Crotonese collega nel raggio di 20 km il territorio di San Fili a Cosenza, all'Universit\u00e0 della Calabria, all'autostrada A2 Salerno-Reggio Calabria, a Paola.\nSport.\nIl San Fili Calcio 1926 milita nel campionato di Promozione calabrese.\nIl fighter Samuele Minervino \u00e8 stato campione italiano ed europeo di Muay thai. \nSono di origine sanfilese il calciatore della Juventus e della Nazionale italiana di calcio Mark Iuliano ed il wrestler Santino Marella."}
{"id": "33074", "revid": "88740", "url": "https://it.wikipedia.org/wiki?curid=33074", "title": "San Giorgio Albanese", "text": "San Giorgio Albanese (\"Mbuzati\" in arb\u00ebresh\u00eb) \u00e8 un comune italiano di abitanti della provincia di Cosenza in Calabria.\nSi trova sul versante settentrionale della Sila Greca, situato su un'altura, tra due valloni di fiumara. Tra i paesi italo-albanesi (Arb\u00ebresh\u00eb) d'Italia, fondato verso il 1470 da profughi albanesi, appartiene all'Eparchia di Lungro, e conserva la lingua arb\u00ebreshe, il rito bizantino e i costumi tradizionali. Gli italo-albanesi lo conoscono anche come \"Mbuzat [(paese) di Buza, che in albanese si pronuncia \"Mbusat\"]\", denominazione originata dal cognome Buza (pronuncia Busa), declinato al genitivo, di un capofamiglia che presumibilmente era a capo dei primi esuli albanesi giunti sul luogo.\nStoria.\nEpoca medievale.\nLa prima notizia di un villaggio chiamato \"San Giorgio\" (ovvero Sancto Jorio) - nel territorio della \"contea di Corigliano\" - risale all'epoca dei Normanni: la si ricava da un documento del 1104, riportato dall'abate Vincenzio d'Avino nel suo volume \"Cenni storici sulle chiese arcivescovili, vescovili e prelatizie del Regno delle Due Sicilie\" (Napoli, Ranucci, 1848). Ecco cosa scrive il d'Avino, citando un antico diploma (\"carta ruggeriana\") proveniente dall'archivio del \"Patirion\": \"Il conte Ruggiero donava nel settembre dell'anno 1104, al monastero di \"Santa Maria Odegitria\" [\u0391\u03b3\u03af\u03b1 \u039c\u03b1\u03c1\u03af\u03b1 \u039f\u03b4\u03b7\u03b3\u03ae\u03c4\u03c1\u03b9\u03b1 in greco, anche se \u00e8 conosciuta con il nome di \"Santa Maria del Pat\u00ecr\", o semplicemente \"Patire\" (dal greco Pat\u00e8r = padre)] il casale di Santo Petro in Corigliano... e tre casali...detti Cefalino, Santo Jorio e Lacona (o Lacconi), con loro pertinenze, uomini, lavoratori e non lavoratori, montagne, pascoli, vigneti, giardini, mulini dei fiumi di Corigliano e di Cefalino, diritti e giurisdizioni\".\nIl termine \"casale\" indicava un villaggio agricolo non fortificato che sorgeva nel territorio di un centro abitato pi\u00f9 importante (in questo caso Corigliano). Al momento della donazione, i casali citati erano attivi e coltivati gi\u00e0 da tempo. Lo stesso abate d'Avino richiama anche un regesto del 1198, risalente a papa Innocenzo III (1160-1216), nel quale vengono elencati i beni del Patirion fra cui figurano i casali di Crepacore, \"San Giorgio\", Cefalino e Lacconi. Sulla base della storia calabrese ed europea, \u00e8 plausibile che a partire dall'epoca normanna si ebbe un continuo sviluppo agricolo e demografico per i territori della importante abbazia del Patirion, nonch\u00e9 della contea di Corigliano. Tale progresso ebbe un arresto traumatico a causa della peste del 1348, alla quale seguirono carestie, altre epidemie e - per quanto riguarda la Calabria - continue guerre dinastiche e intestine. Il risultato fu una drastica diminuzione della popolazione e l'abbandono di decine e decine di centri abitati, i cui territori ormai incolti divennero pascoli bradi e riserve di caccia. Fu questo il destino di casali come San Giorgio, almeno fino alla seconda met\u00e0 del XV secolo, quando dall'altra parte dell'Adriatico giunsero consistenti gruppi di \"famiglie albanesi\" in fuga dall'invasione ottomana.\nCon l'assenso dell'archimandrita del Patirion e con il benestare del principe di Bisignano e conte di Corigliano, Geronimo Sanseverino, gli albanesi ripopolarono il casale di San Giorgio verso il 1469-'70, usando per i primi decenni, come luogo per le loro funzioni religiose di rito greco, una preesistente chiesetta rurale dedicata a San Giorgio, protettore del paese. Gli albanesi disboscarono (con il fuoco), dissodarono e resero produttivi quei territori ormai incolti da oltre 150 anni e per questo ebbero, nei primissimi anni, alcune esenzioni fiscali; ma in seguito dovettero far fronte a tutte le imposte sia a favore dei feudatari (ecclesiastici o laici) sia verso l'amministrazione centrale regia. Infatti per i terreni loro concessi dal monastero del Patirion dovevano versare annualmente una \"decima\" del prodotto; per i terreni del conte di Corigliano pagavano dei \"terraggi\" o censi (affitti) e all'amministrazione regia dovevano versare cinque carlini [ossia mezzo ducato] all'anno per ogni nucleo familiare. Era, quest'ultima, l'imposta generale del Regno detta \"testatico\" o \"focatico\", che gli albanesi pagavano al 50%. Il regime economico-giuridico-sociale di quella piccola comunit\u00e0 era regolato dal diritto feudale, in base al quale il monastero del Patirion possedeva una parte dei terreni circostanti il paese e la giurisdizione delle cause civili; mentre il principe di Bisignano, che era anche conte di Corigliano, possedeva il resto dei territori e la giurisdizione della cause criminali. Ci\u00f2 significava, in pratica, che il vero potere politico sugli abitanti di San Giorgio non era nelle mani dei monaci del Patirion ma in quelle dei potentissimi Sanseverino . A favore di questi ultimi, per\u00f2, va detto che non erano solo degli arroganti e avidi padroni, ma si dimostrarono fra i pi\u00f9 lungimiranti baroni del Regno di Napoli, tanto \u00e8 vero che le comunit\u00e0 albanesi insediate nel loro Stato feudale calabrese (e furono la maggioranza) si sono rivelate in seguito quelle che meglio hanno conservato lingua e tradizioni. Questo perch\u00e9 i Sanseverino, pur sfruttando i loro vassalli albanesi come tutti i signori feudali, li protessero sempre dai pericoli e dalle ingerenze esterne.\nSan Giorgio Albanese nel Cinquecento.\nIl Percettore Provinciale Regio di Cosenza nel 1543 previde un censimento specifico per i casali albanesi della Calabria Citra, dato che nei villaggi arbereshe i controlli fiscali erano molto pi\u00f9 frequenti che negli altri centri abitati del Regno di Napoli. Infatti i casali degli albanesi venivano considerati molto instabili e \"volatili\", vista anche la loro conformazione in capanne e non con case in muratura. Perci\u00f2 nella primavera del 1543 i \"numeratori regi\" giunsero in paese e rilevarono 64 fuochi (ossia nuclei familiari) per un totale di 238 abitanti. Nonostante la limitata attendibilit\u00e0 di questi rilevamenti fiscali - spesso molti degli abitanti fuggivano e si nascondevano per evitare il censimento - le cifre sono indicative di certi ordini di grandezza: all'epoca, quindi, gli abitanti di San Giorgio non dovevano comunque superare le poche centinaia di unit\u00e0. I cognomi delle famiglie, registrati in quella occasione furono: Bardi, Bellizza, Buscia, Camideca, Campiscia, Cerriconi, Chinig\u00f2, Corchilan, Cucchia, Drames, Masci, Masi, Pangrati, Posito, Scandera, Scura, Stamati. Interessante notare che proprio dal cognome Buscia (ovvero Buza) deriverebbe il nome albanese di San Giorgio: \"mbuzat\" o \"mbuzati\", genitivo adoperato per indicare il \"(paese) dei Buza\" (la \"z\" in albanese si pronuncia \"s\" dolce) che all'origine doveva essere il clan familiare dominante della comunit\u00e0. E non deve meravigliare la variazione Buza-Buscia, che corrisponde esattamente alla variazione Mazi-Masci, dovute entrambe a problemi di pronuncia e di trascrizione da parte dei funzionari regi, i quali scrivevano in volgare calabro-italiano e non sapevano nulla della pronuncia albanese.\nIl dominio dei Sanseverino - lungimirante e per certi aspetti protettivo, come si \u00e8 visto - termin\u00f2 con la morte del principe Nicol\u00f2 Bernardino nel 1606. In seguito, per ripianare i molti debiti dei Sanseverino, la contea di Corigliano e i suoi casali (compreso San Giorgio) vennero venduti per 315.000 ducati a un ricchissimo mercante genovese, Agostino Saluzzo, la cui famiglia avr\u00e0 in feudo quei territori fino all'eversione della feudalit\u00e0, avvenuta nel 1806 sotto il dominio napoleonico, anche se da pi\u00f9 anni tutto il potere sul Casale era passato in mano alla famiglia Masci di Santa Sofia d'Epiro, che sul finire del XVIII secolo ne aveva acquistato l'enfiteusi perpetua. Nell'occasione della vendita la Corona spagnola concesse al Saluzzo il titolo di Duca di Corigliano. Da quel momento la giurisdizione civile sui \"vassalli\" di San Giorgio appartiene, come nel passato, all'abate Commendatario del monastero di Santa Maria del Patire (Patirion) mentre la giurisdizione criminale passa ai Saluzzo, neoduchi di Corigliano.\nMonumenti e luoghi d'interesse.\nIl borgo si sviluppa intorno al palazzo del Municipio con un panorama che da una parte abbraccia le cime della catena montuosa del Pollino, dall'altra il mar Ionio (dall'albanese \"jon\u00eb\") con le colline di terra rossa coltivate a vigneti e uliveti. Il centro storico conserva una caratteristica architettura delle vie con le case costruite intorno ad un piazzale, cosiddetto \"sheshi\". Alcune abitazioni mostrano gli elementi propri dell'architettura albanese, con le cornici imponenti dei portoni dei palazzi nobiliari e le tipiche finestre circolari del sottotetto. Sono poi evidenti le tracce di una cultura contadina che un tempo si esprimeva in forti relazioni familiari: nei fondi dove una volta si tenevano gli animali si notano ancora oggi i tipici fori di apertura usati quando si portavano al pascolo.\nArchitetture religiose.\nLa chiesa parrocchiale dedicata a san Giorgio Megalomartire, costruita nel 1712, \u00e8 in stile barocco. La chiesa, divisa in tre navate addossate ai lati da due cappelle in stile orientale, ha un imponente torre campanaria a pianta quadrata cuspidata sormontata da una cuspide in stile bizantino, a cerchi concentrici di tegole.\nSorta in stile romano, secondo gli obblighi imposti dai vescovi latini da cui dipendeva, con la creazione dell'Eparchia di Lungro, grazie a diverse opere di restauro promosse dai pap\u00e0s, la chiesa madre di San Giorgio Albanese \u00e8 stata adattata alle esigenze della propria tradizione bizantina. Negli ultimi decenni l'opera di restauro si \u00e8 fatta imponente e attualmente la chiesa \u00e8 considerata uno dei migliori esempi di integrazione della esigenza liturgica bizantina in una struttura che fu realizzata secondo i canoni della tradizione romana.\nArchitetture civili.\nNella sala consiliare del municipio di San Giorgio Albanese (\"Bashkia e Mbuzatit\") si trovano maestosi dipinti del pittore albanese Petrit Ceno, dedicati alla venuta degli albanesi in Italia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 56 persone. La nazionalit\u00e0 maggiormente rappresentata era quella della Romania, con 31 residenti.\nTradizioni e folclore.\nIl 23 aprile si celebra il patrono san Giorgio (\"Sh\u00ebn Gjergji i Math\"), con una festa popolare e religiosa. Nel corso della singolare \"asta dei galli\", si concorre tradizionalmente alla migliore offerta da lasciare al patrono.\nCultura.\nCostume.\nA San Giorgio Albanese l'uso dei costumi tradizionali albanesi rimane vivo, almeno in particolari festivit\u00e0 religiose. Il costume tradizionale di San Giorgio Albanese si distingue da altre comunit\u00e0 arb\u00ebresh\u00eb per la \"pandera\", originale cinturino. Molto ricercate e di ampia dimensione i ricami, di solito floreali, del grembiulino. Gonna rossa bordata di verde e corpetto nero compongono, assieme al grembiule, il vestito di ogni giorno, che ha nel merletto un tocco di alta femminilit\u00e0.\nLa festa delle nozze (\"martesia\") \u00e8 altrettanto suggestiva: mentre le amiche della sposa provvedono a sistemare il variopinto abito nuziale, due cori con voci alterne mettono in guardia la sposa dalle insidie che potr\u00e0 trovare sul suo cammino, pregandola di tollerare una suocera troppo invadente o le gelosie dei parenti (\"gjir\u00eca\"). Quando ella \u00e8 pronta, arriva il futuro marito (\"dh\u00ebndurri\"). Ci si reca quindi in chiesa dove ha luogo il cerimoniale pi\u00f9 suggestivo e sacro: il \"p\u00e0pas\", il sacerdote di rito greco-bizantino, offre del vino agli sposi in un bicchiere, che poi viene frantumato a terra; per tre volte pone e ripone sulle loro teste delle corone di fiori (\"kuror\u00ebt me lule\") incrociandole alternativamente, quindi offre il lembo della stola e, insieme, girano per tre volte intorno all'altare. La cerimonia si chiude in una festa in cui si alternano, anche con i costumi tradizionali, balli e canti albanesi.\nLe vie del borgo \"arb\u00ebreshe\" sono caratterizzate dalla \"gjitonia\" (in albanese letteralmente \u201cil vicinato\u201d) \u00e8 un compilato intreccio di urbanistica e di vita sociale tutta di un'atmosfera conviviale, dove si alternano momenti di socializzazione e di trasmissione di saperi e competenze. I vicini di casa seduti sui gradini delle scale (\"te sjeti\") condividono lunghi momenti di vita sociale dedicati allo scambio di chiacchiere e alla realizzazione di preziosi manufatti dell'artigianato locale. Si conversa su tutto, si raccontano aneddoti, storielle del passato, si apprendono le prime nozioni di uncinetto o chiacchierino, si intrecciano cesti o panieri e magari si preparano le conserve per l'inverno.\nAmministrazione.\nIl Comune di San Giorgio Albanese (\"Bashkia e Mbuzatit\") \u00e8 gemellato storicamente con altri comuni \"arb\u00ebreshe\" di Calabria e d'Italia, facendo parte dell'Unione Arb\u00ebria. \u00c8 gemellata inoltre con la citt\u00e0 di Crescentino (VC)."}
{"id": "33075", "revid": "125967174", "url": "https://it.wikipedia.org/wiki?curid=33075", "title": "San Giovanni in Fiore", "text": "San Giovanni in Fiore (: , \"Sangiuvanni\" in calabrese ) \u00e8 un comune italiano di abitanti della provincia di Cosenza in Calabria.\nGeografia fisica.\nGrazie alla sua superficie di 282,53\u00a0km\u00b2, San Giovanni in Fiore \u00e8 il secondo comune pi\u00f9 esteso della regione Calabria (era il primo fino alla fusione dei comuni di Corigliano Calabro e Rossano, nel comune unico di Corigliano-Rossano) e il quarantaseiesimo a livello nazionale.\nTerritorio.\n, San Giovanni in Fiore \u00e8 innanzitutto un centro abitato di montagna. Il nucleo urbano principale \u00e8 arroccato sul Monte Difesa, situato al centro di una vasta conca sul versante orientale dell'acrocoro silano, con alle spalle la Sila Grande e, di fronte, la Val di Neto. L'altimetria dell'intero territorio comunale \u00e8 caratterizzata da forti dislivelli: si va da un'altezza minima di 350 m s.l.m. ad un'altezza massima di 1.882 m s.l.m. (Montenero), con il centro urbano posto a 1048 metri s.l.m.(quota riferita all'ex stazione FdC - l'abitato principale \u00e8 posto tra i 900 e i 1150 m s.l.m.). Inoltre l'83% dell'intera superficie comunale \u00e8 posta al di sopra dei 1.000 metri, condizionata da un clima rigido e tipicamente montano, mentre la restante quota \u00e8 soggetta a climi pi\u00f9 miti che favoriscono anche la coltura di frutti e specie agricole che sono tipiche delle zone marine. Il territorio, caratterizzato da rilievi e vallate, presenta fortii acclivit\u00e0: il 32% ha pendenze superiori al 30%, il 28% pendenze comprese tra il 20 ed il 30%, un altro 25% \u00e8 compreso in pendenze tra il 10 ed il 20% ed infine solo il 15% ha pendenze inferiori al 10%.\nLa maggior parte del territorio comunale \u00e8 protetto poich\u00e9 di valore naturalistico, facendo tra l'altro parte del parco nazionale della Sila (pi\u00f9 di 1/4 del territorio del parco ricade nel comune di San Giovanni in Fiore che ha il 61% della sua estensione compresa nel Parco) e della ex Comunit\u00e0 Montana Silana (di cui rappresenta il 30,5% dell'intera estensione). Il valore naturalistico del territorio \u00e8 confermato dalla presenza di grandi foreste e boschi, dalla presenza di laghi e di numerosi corsi d'acqua. A queste peculiarit\u00e0 morfologiche si affianca una forte copertura vegetativa, vincolata per 9/10 dalle leggi forestali che ne hanno incentivato lo sviluppo attraverso politiche di riforestazione, adottate nel secondo dopo guerra, dopo che la quasi totalit\u00e0 del territorio aveva subito il taglio forzato da parte di ditte boschive, come pegno di guerra dell'Italia sconfitta. Tutti questi fattori hanno lasciato ampio spazio al predominio di nuovi boschi del pino tipico silano, il Pino laricio, ma anche di querceti, di faggeti e, nelle zone altimetriche pi\u00f9 basse, di castagneti. Si registra anche un aumento della presenza faunistica negli ultimi tre decenni, incentivata dalle misure restrittive della caccia che hanno favorito il ripopolamento di varie specie animali (dal lupo al cinghiale, alle faine, alle volpi, alle lontre, ai gatti selvatici e agli scoiattoli oltre che a diverse specie di volatili).\nPer altimetria, per pendenze, per aspetto naturalistico e paesaggistico e per tutela ambientale, \u00e8 un territorio di montagna interna e i numerosi panorami da esso visibili presentano un'elevata qualit\u00e0 percettivo-paesaggistica che, dalle cime pi\u00f9 elevate, spaziano verso zone significative della regione calabrese.\nOrografia.\nIl territorio comunale possiede numerose formazioni montuose che superano i 1.500 m s.l.m. Le principali sono:\nIdrografia.\nAll'interno del territorio comunale sono presenti due laghi artificiali, costruiti nella prima met\u00e0 del XX secolo: il lago Arvo e il lago Ampollino, rispettivamente il secondo e il terzo lago per estensione all'interno del territorio regionale. In entrambi i casi solo la met\u00e0 fisica dei laghi fa parte del territorio della cittadina, in quanto essi sono stati in seguito utilizzati come confine geografico per la delimitazione dei perimetri comunali. La realizzazione dei laghi rappresent\u00f2 la prima azione concreta volta a sviluppare la cittadina oltre che l'intero acrocoro, soprattutto per quel che riguarda la produzione di energia idroelettrica, una risorsa che per\u00f2 non venne sfruttata appieno dalle amministrazioni locali che governavano in quel periodo. I laghi silani sono comunque una forte testimonianza della risorsa di \u201coro bianco\u201d di cui il territorio comunale e l'altopiano sono ricchi.\nOltre ai due laghi sopra citati, vi sono altri tre bacini che avrebbero potuto far parte del territorio comunale. Due di questi rimangono prettamente ipotetici, fermi al progetto su carta e mai passati alla fase esecutiva e dunque mai realizzati, mentre un altro bacino artificiale, realizzato grazie al completamento dello sbarramento, \u00e8 inattivo non essendo mai entrato in funzione. I laghi non realizzati sono quelli di \"Garga\" e della \"Iunture\".\nIl primo sarebbe dovuto sorgere nella vallata di \"Torre Garga\" a nord ovest del centro abitato, a circa 7\u00a0km di distanza, un bacino nel quale si sarebbero riversate le acque dell'omonimo fiume e che una volta completato avrebbe avuto una capacit\u00e0 di 4,25 milioni di m\u00b3 di acqua circa; il secondo lago sarebbe dovuto sorgere alla confluenza fra i due fiumi che lambiscono il centro abitato di San Giovanni in Fiore, l\"Arvo\" e il \"Neto\", nella localit\u00e0 denominata \"Iunture\", a sud del paese, con uno sbarramento che avrebbe creato un lago di 17,8 milioni di m\u00b3.\nIl terzo lago, a differenza dei precedenti, ha uno sbarramento in cemento armato realizzato e terminato con tutte le condotte idriche necessarie, ma nonostante ci\u00f2 il bacino non \u00e8 mai stato riempito. Si tratta della diga di \"Redisole\", realizzata a nord della frazione del villaggio \"Germano\", uno sbarramento costato 39 miliardi di lire, che a pieno regime avrebbe potuto contenere un milione e 700.000 m\u00b3 di acqua. Il bacino non \u00e8 mai stato colmato poich\u00e9 si ritenne che vi fossero delle vistose crepe nella diga che, in caso di riempimento, avrebbero potuto compromettere l'intera struttura con possibilit\u00e0 di cedimento e conseguente pericolo per le popolazioni che abitano nella vallata sottostante. La diga di Redisole, nella prima met\u00e0 del 2000, avrebbe dovuto subire un intervento di ripristino e riparazione grazie ad un ulteriore finanziamento di 600 milioni di lire ma, nonostante i proclami, i lavori di restauro e il conseguente ripristino non furono mai eseguiti.\nIl territorio di San Giovanni in Fiore, come i tipici territori montani, \u00e8 solcato da numerosissimi corsi d'acqua la maggioranza dei quali a carattere tipicamente torrentizio, con possibili periodi di semi-siccit\u00e0 in estate. I corsi pi\u00f9 rilevanti sono 3 (in ordine di lunghezza):\nIl fiume Neto \u00e8 il principale fiume dell'altopiano silano e il secondo per lunghezza e portata di tutta la Calabria. Solca molte vallate toccando i villaggi rurali di Germano e Serrisi, fino a raggiungere dapprima il quartiere dell'Olivaro e in seguito prosegue lambendo il centro storico della cittadina sul lato est del centro abitato. Il fiume Arvo nasce dal \"Monte Timpa Orichella\" nei pressi di Botte Donato, alimenta l'omonimo lago e attraversa la frazione di Lorica giungendo sul versante occidentale dell'abitato della cittadina in localit\u00e0 \"Macchia di Lupo\". Confluisce poi nel fiume Neto presso la localit\u00e0 delle \"Iunture\" (giunzione, in italiano) divenendone uno dei principali affluenti.\nIl fiume Garga \u00e8 un piccolo corso d'acqua per le modeste dimensioni di lunghezza (10\u00a0km circa), ma con una portata pari ai due fiumi precedentemente citati, confluendo nel fiume Arvo nei pressi della localit\u00e0 \"Serralonga\".\nClima.\nIl clima di San Giovanni in Fiore \u00e8 tipicamente appenninico, caratterizzato da inverni rigide ed estati fresche e asciutte. Le stagioni intermedie sono influenzate notevolmente dalle stagioni principalii, cosicch\u00e9 si hanno spesso autunni e primavere molto brevi, con il verificarsi del passaggio repentino fra la stagione invernale e quella estiva e viceversa. Nonostante questi fattori, la cittadina non \u00e8 esente dall'influenza del clima Mediterraneo, essendo molte volte soggetta ai venti di scirocco e alla presenza di notevoli sbalzi termici, anche di 10\u00b0 fra un giorno e il successivo.\nLa tabella climatica alla quale fa riferimento San Giovanni in Fiore, \u00e8 quella relativa alla stazione meteorologica di Monte Scuro. I dati, pertanto, sono pressoch\u00e9 pi\u00f9 elevati di 4-5 gradi Celsius, vista la differenza di quota.\nOrigini del nome.\nDa uno studio condotto dall'architetto Pasquale Lopetrone, si evince che l'origine del toponimo di San Giovanni in Fiore si \u00e8 evoluto attraverso tre distinte fasi, ognuna rappresentativa di tre distinti momenti storici dell'insediamento umano su questi territori. Le tre fasi sono indicate coi nomi dei toponimi: \"Fara\", \"Fiore\" e \"San Giovanni in Fiore\". Il primo toponimo, \"Fara\", che coincide con la prima fase, deriva dall'insediamento militare sorto sul luogo dove ora sorge l'abbazia florense, che fu chiamato \"Faradomus\" (la casa della Fara). Il termine \"Fara\" deriva dal longobardo e indica il contingente militare migrante, con cui i longobardi riuscirono ad insediarsi anche in Italia. Dalla \"Fara\" silana, che \u00e8 la pi\u00f9 a sud d'Europa, i longobardi attaccarono Crotone distruggendolo sul finire del VI secolo, nonch\u00e9 difendevano i loro insediamenti in Val di Crati. Gli scavi archeologici condotto di recente sulle fondamenta dell'Abbazia Florense, hanno portato alla luce i resti monumentali di un edificio preesistente al complesso Abbaziale che potrebbe essere connesso all'insediamento longobardo dell'area. La tesi dell'insediamento longobardo avanzata da Lopetrone spiegherebbe la facilit\u00e0 con cui i florensi si insediarono in pochi mesi sui territori di \"Faradomus\", dove poi sorse l'abbazia, mettendoli a coltura dopo la concessione elargita da Enrico VI, nell'ottobre del 1194. Ci\u00f2 fu possibile solo grazie ai canali d'irrigazione esistenti, realizzati in origine dai longobardi, che occuparono l'area per quasi 300 anni, rendendo per forza coltivabile il territorio su cui poi si \u00e8 sviluppato l'abitato di San Giovanni in Fiore e non solo questo. Il secondo toponimo \"Fiore\", che coincide con la seconda fase, \u00e8 legata alla stabilizzazione su questi luoghi dell'abate Gioacchino che, gi\u00e0 nel 1189, denomin\u00f2 il territorio \"Fiore\", volendo generare un parallelismo con Nazareth il Fiore della Galilea (a Nazareth avvenne l'annuncio dell'arrivo del Figlio, a Fiore avverr\u00e0 l'annuncio di un nuovo frutto: l'Et\u00e0 dello Spirito Santo). L'abate dedic\u00f2 Fiore, l'insediamento da lui fondato a Jure Vetere, a san Giovanni Evangelista, mettendo in pratica, attraverso la costruzione delle sue \"Domus Religionis\", il suo modello di \"Ecclesia giovannea Spirituale,\" preludio della terza et\u00e0 (fase) della storia dell'umanit\u00e0, congregata su vaste aree facenti capo a piccole case-chiese \"aperte a tutta la gente, desiderosa di conoscere i nemici delle loro anime\", disposte lungo le principali strade carovaniere della Sila Piccola, antiche strade in terra disposte trasversalmente che collegavano le aree del mare Tirreno a quelle del mare Ionio. Per i florensi la Chiesa non era l'edificio sacro ma la Comunit\u00e0 Cristiana congregata nel vivere da veri cristiani in un ambito aperto, senza corti chiuse, diffusamente in tutti i luoghi, sulle strade, tra la gente. A Fiore Gioacchino incominci\u00f2 nell'ultima fase della sua esistenza a dar corpo al suo Monastero titolato a San Giovanni in Fiore, composto da sette domus religionis ad immagine della Gerusalemme Celeste, designate alla congregazione cristiana florense pronta a vivere in terra il Regno di Dio. Il monastero florense di San Giovanni in Fiore delle origini (1189-1202) \u00e8 senza dubbio il primo modello assoluto di Chiesa Giovannea Spirituale congregata, preludio della terza et\u00e0 del mondo. Il titolo \"Monasterium de Sancti Ioannes de Flora\" rimase anche dopo la morte del protoabate florense, pertanto, non fu difficile chiamare \"San Giovanni in Fiore\" anche l'insediamento civile istituito nel 1530, quando l'imperatore Carlo V autorizz\u00f2 all'abate commendatario Salvatore Rota a Mantova a fondare un casale, sul Cuneo (cugnale) di terra soprastante l'abbazia versante orientale, interposto tra il vallone fra Vicienzu e il canale badiale che scendeva sul crinale centrale di monte Faradomus o Difesa, passando per l'attuale ufficio postale. L'abitato civile assunse, quindi, lo stesso titolo gi\u00e0 assegnato da Gioacchino al Monastero florense delle origini.\nStoria.\nOrigine.\nLa storia di San Giovanni in Fiore si pu\u00f2 suddividere in cinque distinte fasi. La prima fase \u00e8 detta \"florense\", giacch\u00e9 governata dagli abati regolari dell'ordine, da Gioacchino da Fiore ad Evangelista de Gaeta da Caccuri. Questa fase va dal 1189 al 1500, dall'ascesa dell'abate Gioacchino in Sila all'istituzione della commenda di San Giovanni in Fiore quale feudo ecclesiastico. L'abate Gioacchino da Fiore fu privilegiato inizialmente da Tancredi nel 1191, cui seguirono le grandi concessioni di Enrico VI nel 1194 e il riconoscimento della congregazione florense da parte di Celestino III avvenuta nel 1196. La seconda fase cominci\u00f2 il 13 settembre 1500 quando l'abbazia di San Giovanni in Fiore fu commendata a favore di Vassalli ecclesiastici incaricati direttamente dalla Santa Sede e termin\u00f2 nella primavera del 1530 quando l'imperatore Carlo V diede mandato all'abate commendatario Salvatore Rota di fondare il casale di San Giovanni in Fiore. Salvatore Rota, quarto abate commendatario fond\u00f2 dunque il casale di San Giovanni in Fiore che fu governato dai vassalli ecclesiastici fino al 1783, anno in cui fu soppresso il feudo ecclesiastico e introdotto il feudo regio. Il primo e ultimo Commendatario laico, nominato dalla regia corte fu il cavaliere Luigi de' Medici di Ottajano e alla sua morte non fu nominato nessun successore essendo decaduta la forma del feudo e introdotto il governo dei comuni. Dal 1860 in poi segu\u00ec le sorti prima del Regno d'Italia, guidato dai Savoia, poi del fascismo guidato da Mussolini e infine quelle dell'Italia repubblicana.\nL'abbazia e il casale.\nSan Giovanni in Fiore come istituzione urbana, ha una storia relativamente breve, infatti pur essendo stata fondata alla fine del 1100, con la realizzazione e l'edificazione dell'Abbazia Florense, dalla fine del 1100 fino agli inizi del Cinquecento, \u00e8 stata governata secondo i dettami ecclesiastici e dei privilegi concessi al monastero e alle terre intorno ad esso, da parte degli imperatori del tempo. L'allora villaggio \u00e8 poi divenuto \"\u201ccivico\u201d\" solo nel 1530, quando Salvatore Rota, l'allora abate, prese in commenda il monastero e il territorio intorno, dando inizio allo sviluppo della cittadina di San Giovanni in Fiore.\nDal 1500 alla fine dell'Ottocento.\nNel Cinquecento avvennero considerevoli cambiamenti che condizionarono la storia di San Giovanni in Fiore. Papa Alessandro VI Borgia, nel 1500 affid\u00f2 in commenda al notaio Ludovico de Santangelo di Valenza, l'Abbazia Florense. Dopo quella proclamazione altri 17 abati commendatari (tutti scelti dalla Santa Sede) avranno in affido il monastero silano. L'ultimo abate commendatario fu Giacomo Filomarino, dopodich\u00e9 venne proclamato un laico scelto da re di Napoli Ferdinando IV Borbone, che in questo modo, attest\u00f2 la fine ecclesiale del \u201cMonastero di Fiore\u201d, che divenne pertinenza del patrimonio regio. I secoli successivi rafforzarono il ruolo di attrattore che il paese aveva nel resto della regione. Coloro i quali si spingevano verso la Sila erano personaggi attratti soprattutto dalle ricchezze delle foreste e dei terreni. Dal 1600 si trovano i primi documenti di grandi possessori terrieri. Il terremoto della Calabria dell'8 giugno 1638, di magnitudo 6.5, colp\u00ec anche San Giovanni in Fiore; i danni nel principale centro silano non furono molti, ad esclusione del danneggiamento e del crollo di alcune parti dell'abbazia Florense.\nNel 1700 e nel 1800 si rafforz\u00f2 il ruolo delle famiglie nobiliari nel tessuto sociale ed economico del paese, che influenzarono e non poco le vicende politiche. Nel 1844 San Giovanni in Fiore venne messa in risalto internazionale per la vicenda dei Fratelli Bandiera, rivoluzionari patrioti che vennero catturati nelle campagne del paese. Il 1848 fu l'anno della \"rivolta agraria\", e l'inizio della prima grande emigrazione di massa verso le Americhe.\nXX secolo.\nNel 1900 la situazione politica ed economia sub\u00ec profonde trasformazioni. Continu\u00f2 l'ondata emigratoria e San Giovanni in Fiore ritorn\u00f2 alla ribalta internazionale, come uno dei paesi che pagarono le maggiori perdite nella tragedia mineraria di Monongah. Cominciarono ad intravedersi le prime prospettive di sviluppo, grazie all'industria energetica derivante dalla realizzazione degli invasi artificiali silani. Il fascismo lasci\u00f2 un segno profondo anche a San Giovanni in Fiore (paese che sin dall'unit\u00e0 d'Italia, form\u00f2 un forte tessuto politico di sinistra, confermato ancor pi\u00f9 nel dopo guerra) con l'episodio conosciuto come Strage di San Giovanni in Fiore. Dopo la nascita della Repubblica, il paese sub\u00ec altre e forti ondate migratorie. La prospettiva industriale energetica, non sembrava mantenere le promesse e l'economia locale vacill\u00f2. Il governo per rimediare alla situazione disastrata dell'economia, approv\u00f2 la riforma agraria nel 1950, che interess\u00f2 tutto il territorio silano. Il \"problema dell'abusivismo edilizio\" (nato negli anni sessanta, terminer\u00e0 solo negli anni novanta), fu un fenomeno socio-economico che invest\u00ec tutto il paese in ogni suo settore, e che anni dopo verr\u00e0 studiato da architetti, urbanisti e sociologi.\nSimboli.\nLo stemma moderno di San Giovanni in Fiore non dispone ancora di un decreto ufficiale di concessione e raffigura alcuni momenti chiave della storia della cittadina. Lo scudo \u00e8 sormontato da una corona, al centro vi \u00e8 un pino laricio simbolo della Sila, con tre stelle disegnate lungo una banda trasversale, che rappresentano le concessioni di porzioni della Sila, offerte a tre abati; in alto a sinistra dello scudo vi \u00e8 disegnata una mitra che rappresenta il potere ecclesiastico che ha governato la cittadina per vari secoli, mentre in alto a destra \u00e8 raffigurata una stella cometa, segno religioso cristiano.\nSotto lo scudo vi sono due ramoscelli intrecciati da tre rose: il ramoscello di sinistra \u00e8 di olivo, simbolo di pace; il ramoscello di destra \u00e8 di quercia, pianta diffusa nelle terre di San Giovanni in Fiore. La corona, infine, con cinque raggi, rappresenta il \"potere regio\" che domina sul territorio silano.\nIl gonfalone civico si presenta come un drappo troncato di verde e di azzurro.\nMonumenti e luoghi d'interesse.\nSan Giovanni in Fiore \u00e8 un paese ricco di testimonianze storiche, soprattutto religiose (dall'abbazia alle numerose chiese che hanno ospitato alcuni fra i maggiori artisti calabresi del Settecento), ma anche civili, con la realizzazione dei numerosi palazzi signorili settecenteschi ancora esistenti.\nArchitetture religiose.\nSan Giovanni in Fiore, che deve la sua fondazione a una comunit\u00e0 monastica, \u00e8 un attivo centro religioso calabrese, merito soprattutto dell'Abbazia Florense, ma anche delle altre chiese storiche della comunit\u00e0, realizzate quando la cittadina divenne \"civica\" e l'Abbazia venne affidata in commenda agli abati. Dopo questo avvenimento storico, il centro cittadino \u00e8 stato arricchito di numerose costruzioni religiose ed \u00e8 l'area urbana nella quale sono presenti i maggiori edifici di culto, alcuni dei quali concentrati in poche decine di metri del primo nucleo urbano che si svilupp\u00f2.\nChiese.\nLe chiese pi\u00f9 importanti dal punto di vista storico ed artistico si trovano tutte nel centro storico ad eccezione del \"convento dei Padri Cappuccini\" che venne edificato fuori dall'allora contesto urbano su un colle un tempo isolato, e del \"monastero dei Tre Fanciulli\" che sorge fuori dal paese, in localit\u00e0 \"A-Patia\".\nAbbazia Florense.\nL'abbazia Florense, attorno alla quale sorse il primo nucleo abitato, \u00e8 la costruzione ecclesiastica pi\u00f9 grande e l'unica rimasta del complesso di \"domus religionis\" organizzato e previsto dall'abate Gioacchino da Fiore, che ne tracci\u00f2 pure uno schema simbolico nella tavola XII del suo Liber Figurarum. L'abbazia Florense fu fatta costruire, presso la confluenza dei fiumi Arvo e Neto, dall'abate Matteo I, successore di Gioacchino, dopo la morte del maestro (30 marzo 1202). I lavori iniziarono nel 1214 e terminarono nel 1234, eseguendo le indicazioni lasciate da Gioacchino da Fiore, che voleva realizzare proprio in quel preciso luogo una casa religiosa per gli \"spiriti contemplanti\". Da qui la dedica dell'abbazia a San Giovanni Battista, il santo eremita col dono della profezia e della contemplazione. Dal santo patrono dell'abbazia il paese prese poi il suo nome, nel 1530, quando fu costituito \"casale civico\" da un editto dell'imperatore Carlo V.\nNonostante i molti rimaneggiamenti, l'abbazia florense conserva l'austerit\u00e0 dello stile romanico. Sulla facciata presenta un portale in stile gotico formato da fasci di sottili colonne, con capitelli decorati da palmette e foglie, databile intorno all'anno 1220. In corrispondenza dell'altare maggiore si trova la cripta che custodisce l'urna contenente le spoglie di Gioacchino da Fiore, e la nicchia sepolcrale. L'abbazia, negli ultimi anni \u00e8 stata sotto i riflettori della cronaca, poich\u00e9 gli ultimi ingenti lavori di restauro, che avrebbero dovuto riportata al suo originario splendore, sono stati inizialmente bloccati dalla questura, con provvedimento di sequestro dell'area lavori, e poi riappaltati dopo il provvedimento di dissequestro. La notizia dei lavori e del sequestro dell'abbazia giunsero fino al Parlamento.\nChiesa madre di Santa Maria delle Grazie.\nLa seconda chiesa edificata dopo l'abbazia \u00e8 la \"chiesa di Santa Maria delle Grazie\" o \"chiesa matrice\" del 1576 circa, opera voluta dall'abate commendatario Salvatore Rota, in vista dello sviluppo demografico del natio centro urbano. La chiesa conserva numerosi reliquari religiosi, statue e tele. Venne completamente riedificata nel 1770 a tre navate, assumendo l'aspetto attuale.\nIl convento dei Cappuccini.\nIl \"convento dei Cappuccini\" segue a distanza di un secolo, la chiesa madre. Eretto dai frati dell'Ordine minore della provincia nel 1636, in posizione un tempo, decentrata ed isolata.\nChiesa di Santa Maria della Sanit\u00e0.\nLa \"chiesa di Santa Maria della Sanit\u00e0\", edificata nel quartiere della Cona, inizialmente era una semplice cappella posta lungo il tracciato che dal centro urbano portava in Sila o scendeva verso il crotonese. Custodisce affreschi di artisti napoletani e calabresi, oltre ad alcune tele dello stesso periodo della sua edificazione il 1678 anche se la cappella \u00e8 di periodo precedente.\nLa chiesa dell\u2019Annunziata.\nLa piccola \"chiesa dell'Annunziata\", costruita nel 1653 era un tempo collegata alla \"chiesa madre\" attraverso un ampio locale, abbattuto nel 1930 per realizzare un nuovo accesso alla piazza principale del paese. La chiesa di modeste dimensione, ha accolto per alcuni decenni le spoglie di Giuseppe Miller e Francesco Tesei, due componenti della spedizione dei Bandiera, caduti presso il colle della Stragola.\nChiesa di San Francesco di Paola.\nLa \"chiesa di San Francesco di Paola\", chiamata anche chiesa del Crocifisso risale al 1774. Il portale \u00e8 costituito da un arco a tutto sesto, mentre l\u2019interno \u00e8 semplice, ad eccezione del presbiterio barocco. \u00c8 la chiesa pi\u00f9 a sud della cittadina nonch\u00e9 quella ad altitudine pi\u00f9 bassa ed \u00e8 posta sulla strada che porta alla confluenza dei fiumi Arvo e Neto, denominata \"Junture\" (giunture).\nChiesa della Madonna del Carmelo.\nLa \"chiesa del Carmelo\", popolarmente detta \"chiesa della Costa\" fu costruita dopo il 1790 nel rione della \"Costa\" lungo la strada principale del paese; fu terminata solo sopo la seconda met\u00e0 del XIX secolo.\nIl monastero dei Tre Fanciulli (frazione di Fantino, localit\u00e0 \u2018A Patia).\nIl \"monastero dei Tre Fanciulli\" \u00e8 l'edificio religioso pi\u00f9 antico, esistente sul territorio comunale di San Giovanni in Fiore. Posto al di fuori del centro urbano, in localit\u00e0 \"A-Patia\" (il nome deriva dal nome \u201cBadia\u201d, diminutivo di Abbazia) a circa 15\u00a0km dal centro silano, questa chiesa, che un tempo era un monastero, venne edificata intorno all'anno 1000. Un tempo apparteneva al territorio comunale di Caccuri, ma dopo numerosi conflitti (anche sanguinosi) fra i monaci basiliani che risiedevano nel monastero, e i monaci florensi dell'Abbazia, il monastero e tutte le propriet\u00e0 intestate ad esso, vennero annesse alla \"Sila Badiale\" e alle custodie dei monaci di San Giovanni in Fiore.\nAltri luoghi di culto.\nA San Giovanni in Fiore sono presenti anche luoghi di culto non cattolici, ovvero la Chiesa Cristiana Evangelica e la Sala del Regno dei Testimoni di Geova (in localit\u00e0 Palla Palla).\nArchitetture civili.\nLe prime architetture civili risalgono al 1530 quando l'abate commendatario Salvatore Rota, fece realizzare la prima via selciata (\"sielica\") per collegare il monastero con i colli e l'acquedotto badiale. Nello stesso periodo, cominciarono a sorgere i primi edifici amministrativi nel rione \"Cortiglio\", e si rese necessaria la creazione di una piazza pubblica come luogo sociale e amministrativo. Le architetture signorili giunsero solo verso la fine del Seicento, con l'arrivo in paese delle prime famiglie proprietarie terriere. Queste, realizzarono i loro palazzi dapprima intorno alla piazza comunale, e in seguito, a causa anche del tessuto urbano che si era conformato, molto fitto, e dell'esiguit\u00e0 di grandi spazi dove poter edificare, eressero le loro abitazioni sui colli che sormontavano il centro storico, con edifici architettonicamente semplici, alla ricerca tuttavia di uno slancio volumetrico, che ponesse i palazzi al di sopra del tessuto minuto circostante, in modo da poter esser visibili da pi\u00f9 parti del paese.\nIl maggior esempio di slancio volumetrico e la conseguente visibilit\u00e0 dell'edificio stesso, \u00e8 il Palazzo Barberio Toscano, eretto allora, fuori dal centro storico, ma in una posizione dominante il centro stesso, simbolo dell'influenza che l'allora famiglia Barberio Toscano aveva nella vita amministrativa del paese.\nPalazzi storici.\nFino al 1700, non esistevano edifici di rilevante dimensione e valore. L'edilizia urbana era costituita principalmente da edilizia minuta, di case e casette popolari. Solo a partire dai primi anni del Settecento si cominciarono a costruire le prime abitazioni di rilievo, di famiglie facoltose o comunque di un certo rango sociale nella vita pubblica e amministrativa della citt\u00e0, che possedevano boschi della Sila e allevamenti. I primi palazzi sorsero intorno alla piazza principale, l'attuale \"piazza Abate Gioacchino\", ed in seguito lungo le strade principali e le aree marginali del centro storico, ma su terreni che permettevano la predisposizione di orti ad utilizzo della famiglia stessa. Edificare edifici di un certo volume nell'allora tessuto urbanistico, non fu certamente facile. Poche erano le aree disponibili alcune delle quali costituite da imponenti massicciate granitiche, o su forti acclivit\u00e0.\nI palazzi vennero edificati in contesti urbani di rilievo, seguendo due disposizioni:\nI palazzi storici familiari, sorgono tutti nel cuore del centro storico, ad eccezione di Palazzo Barberio Toscano, edificato sul colle della \"Filippa\", nella zona nord del paese e dominante sia il centro storico, che tutti gli altri palazzi familiari.\nLe notevoli dimensioni dei palazzi si possono notare solo nelle vicinanze degli stessi edifici, o in punti panoramici della citt\u00e0, mentre difficile \u00e8 ammirarli percorrendo le strade del centro storico. La difficile reperibilit\u00e0 di grandi aree sulle quali realizzare i palazzi, ha fatto s\u00ec che ai palazzi non potessero essere ad essi annessi piazze o aree verdi, tranne che per i casi di palazzo Barberio Toscano, palazzo Benincasa e Palazzo Barberio.\nLa carenza di aree verdi o piazze, \u00e8 stato in parte rimpiazzata dalla realizzazione di un cortile interno privato o alte mure riparatorie, questi nei casi di palazzo Lopez, palazzo Nicoletti, palazzo De Luca e palazzo Barberio Toscano. Di certo, la realizzazione dei palazzi, incastonati nella trama fitta urbana del centro storico, spesso in zone completamente marginali, non sono stati concepiti per lasciare al pubblico spazi marginali. Per tutti questi motivi, l'architettura degli stessi si \u00e8 spinta in una ricerca compattezza dei volumi, senza presentare notevoli qualit\u00e0 architettoniche, ma ricercando uno slancio volumetrico notevole. Quest'ultima \u00e8 la principale caratteristica dei palazzi storici, un'impronta edilizia che certamente nel passato, come in parte anche oggi, riusciva a rendere visibili e imponenti al resto del paese, i palazzi, e di conseguenza, le famiglie pi\u00f9 prestigiose.\nI primi palazzi signorili furono il \"palazzo Lopez (di Piazza Abate Gioacchino)\" di fine Settecento, il \"palazzo Nicoletti\" e il \"palazzo Romei\", di met\u00e0 XVIII secolo, che sorgono intorno alla piazza principale del paese.\nIn posizione marginale ma dominante il centro storico, sono \"palazzo Barberio\" costruito tra il 1772 ed il 1783 (dichiarata dal 1995 Dimora Storica vincolata), \"palazzo Benincasa\", databile intorno al 1730, \"palazzo Caligiuri\", della seconda met\u00e0 del XVIII secolo e \"palazzo De Luca\", di inizio Ottocento.\nIn posizione marginale, edificati lungo le arterie principali sono \"palazzo De Marco\", della prima met\u00e0 del Settecento, sede della Biblioteca comunale, \"palazzo Lopez\", della seconda met\u00e0 del XVIII secolo, che nel 1844 ha ospitato alcuni reduci della spedizione dei Fratelli Bandiera, \"palazzo Oliverio\", di inizio Ottocento.\nRappresenta un'eccezione \"palazzo Barberio Toscano\" (palazzo ro' barune), databile tra il 1735 ed il 1740, fortemente compromesso dalla frammentazione della propriet\u00e0, unico palazzo che pu\u00f2 vantare il titolo nobiliare (baronale) della cittadina florense, edificato su un colle posto al di sopra di tutto il centro storico, in posizione dominante rispetto anche agli altri palazzi signorili, come evidenza dell'importanza economica e politica, che la famiglia Barberio Toscano aveva nel XIX secolo.\nAltre architetture civili.\nFra le altre architetture civili da segnalere vi sono due teatri all'aperto utilizzati per manifestazioni pubbliche, il \"teatro comunale all'aperto del quartiere \"Pirainella\"\" realizzato nel \"parco comunale\", e il \"teatro comunale all'aperto dei giardini dell'Abbazia Florense\".\nVille.\nIl paese \u00e8 piuttosto carente di aree verdi, non avendo in campo amministrativo, mai sviluppato una cultura del verde e dell'arredo urbano. Gi\u00e0 le famiglie signorili del 1700 e del 1800 non manifestarono mai la necessit\u00e0 di grandi giardini da realizzare intorno alle loro abitazioni, anzi i pochi palazzi storici circondati da verde, utilizzavano queste aree in parte per orto e solo in minima parte in giardino. La cultura dell'orto dinanzi casa, fino a met\u00e0 anni cinquanta sopperiva, cos\u00ec, alla necessit\u00e0 di aree verdi.\nLo sviluppo edilizio del dopoguerra, cancell\u00f2 gli antichi orti e le loro tracce, senza adeguatamente sostituire questi, con altre aree di verde urbano. Solo negli anni ottanta vennero mossi in campo amministrativo, i primi interventi per la realizzazione di alcune aree da destinare a verde pubblico, ma la carenza nel centro urbano di aree libere sfruttabili a tale scopo, fece individuare ed emergere soluzioni alternative. Furono realizzati un grande parco comunale in una zona periferica (quartiere \"Pirainella\"), espropriando ed abbattendo alcune costruzioni esistenti, mentre una \"Villa comunale\", fu realizzata alle spalle del palazzo comunale, trasformando un colle piuttosto acclive, area utilizzata ad orto, in un giardino attrezzato, formato da una serie di terrazzamenti e a forma di gradoni.\nSiti archeologici.\nNel comune di San Giovanni in Fiore \u00e8 presente il sito archeologico di Iure Vetere, luogo dove venne edificata la prima fondazione florense dall'abate Gioacchino da Fiore. Il sito \u00e8 stato oggetto dal 2003 al 2005 di una campagna archeologica condotta dalla la Scuola Specializzata in Archeologia di Matera, in collaborazione col comune di San Giovanni, il Centro Studi Gioachimiti e sotto la Direzione Scientifica della Soprintendenza per i Beni Architettonici e Paesaggistici della Calabria e della Soprintendenza per i Beni Archeologici della Calabria.\nLa localizzazione del Protomonastero florense \u00e8 raccontata in un saggio pubblicato nel 2003\nI risultati delle campagne di scavo sono stati riportati in una testo pubblicato nel 2005.\nAltro.\nL\u2019Arco normanno.\nL\"'Arco normanno\" del 1200 \u00e8, insieme all'Abbazia Florense, il simbolo della cittadina. L'Arco normanno si trova nelle vicinanze dell'Abbazia forense. Non esistono notizie certe in merito di questo singolare monumento. Si suppone, secondo recenti studi, che l'arco facesse parte di una serie di diversi archi realizzati lungo le mura che cingevano il complesso abbaziale e alcuni edifici utilizzati dai religiosi. Le percezioni di tali supposizioni si poggiano sul ritrovamento di resti di alcuni \u201cammorsamenti\u201d nei muri vicini all'arco medievale. L'arco normanno si presenta a forma di sesto ogivale, e sicuramente risale all'epoca in cui il borgo monastico era sotto la dominazione normanna, nel XII secolo. Le mura e soprattutto gli archi, erano stati fatti erigere intorno al borgo monastico, e oltre a fungere da porte d'accesso di protezione, avevano certamente anche la funzione di confini urbano extraterritoriale, oltrepassando i quali si era immuni da ogni pena inflitta dalla Corte Giudiziaria Normanna.\nIl Monumento ai caduti di Monongah.\nIl \"Monumento ai caduti di Monongah\" \u00e8 l'ultimo monumento, ad oggi, eretto nel comune di San Giovanni in Fiore. Fatto costruire da maestri scalpellini locali, sotto proposta e direzione della Regione Calabria, per commemorare il centenario della tragedia, il monumento fu poi consegnato alla citt\u00e0 di San Giovanni in Fiore, quale paese calabrese con la maggior perdita di cittadini subita nella sciagura del 6 dicembre del 1907. Molti dei 956 morti nella pi\u00f9 grave sciagura mineraria mai accaduta negli Stati Uniti d'America (Monongah, Virginia Occidentale, 6 dicembre 1907) erano infatti emigranti provenienti da San Giovanni in Fiore, oltre che da altre cittadine della Calabria, dell'Abruzzo e del Molise. Il monumento \u00e8 stato visitato dal governatore del Virginia Occidentale, Joe Manchin III, nel 2004 che vi ha deposto una corona di fiori.\nIl Cippo della Stragola.\nSul luogo della cattura dei Fratelli Bandiera, nel 1909 venne innalzato un cippo in granito silano, comunemente chiamato \"Cippo della Stragola\", commemorativo delle eroiche gesta dei fratelli veneziani. Il cippo si trova in localit\u00e0 \u201cStragola\u201d a circa 10\u00a0km dal centro abitato della cittadina. Il monumento, realizzato completamente con granito silano, fu eretto da parte della cooperativa \"Fratelli Bandiera\", per conto della famiglia Lopez, la famiglia che ospito due dei rivoltosi catturati nel 1844. Con l'erezione del cippo, la famiglie intese mettere a tacere, le polemiche che incalzavano dall'Unit\u00e0 d'Italia, e che puntualmente venivano fomentate da politici del luogo.\nI monumenti ai Caduti.\nDi forte impatto simbolico sono i monumenti legati ai caduti delle guerre la cui partecipazione dei sangiovannesi fu sempre consistente, rappresentati dall\"'Angelo alato (Monumento ai caduti)\" e dal \"Monumento ai caduti di guerra\" in via San Francesco d'Assisi.\nPonte della Cona.\nIl Comune di San Giovanni in Fiore, vista la sua natura montana \u00e8 attraversato da numerosi ponti, la stragrande maggioranza, di piccole dimensioni, alcuni dei quali, realizzati nei pressi della citt\u00e0 vecchia sono esteticamente gradevoli e di pregevole fattura. L'unico ponte che per\u00f2 merita essere menzionato per pregio, caratteristiche storiche e naturali, \u00e8 il \u201cPonte della Cona\u201d. Realizzato sul finire del Settecento, \u00e8 una strutta a due arcate con le due volte a pietra incastrate fra di loro e \u201csaldate\u201d da un leggero strato di malta a base di calce. Un tempo unico accesso tra il centro urbano e le prime strade di collegamento fra gli altri paesi, il ponte della Cona fu poi soppiantato dalla edificazione di nuovi passaggi viari e relativi ponti. Si ricorda nella storia, poich\u00e9 da questo passaggio transitarono i Fratelli Bandiera dopo la loro cattura.\nPiazze.\nSan Giovanni in Fiore non \u00e8 particolarmente ricca di piazze; le principali sono quelle storiche, vicino ai luoghi di culto, mentre l'unica piazza realizzata secondo un disegno urbanistico pi\u00f9 complesso, sembra sia quella antistante la Casa Comunale. Queste sono:\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti a San Giovanni in Fiore sono 473, pari al 2,15% della popolazione comunale. Le comunit\u00e0 pi\u00f9 numerose sono:\nLingue e dialetti.\nIl dialetto sangiovannese fa parte della fascia cosiddetta del \"Calabrese settentrionale\". Essendo comunque San Giovanni in Fiore insistente su una zona un tempo isolata e lontana decine di chilometri dai centri urbani maggiori, il dialetto sangiovannese ha assunto forme idiomatiche, toni e caratteristiche fonetiche proprie ed ha conservato anche taluni relitti linguistici. Le propriet\u00e0 lessicali del linguaggio e del dialetto di San Giovanni in Fiore, sono state oggetto di studi e di analisi dettagliate sulle stratificazioni linguistiche del dialetto stesso, con individuazione delle particolari proliferazioni lessicali prodotte dalle societ\u00e0 subalterne sotto la pressione della societ\u00e0 dominante.\nReligione.\nIl santo patrono della cittadina \u00e8 San Giovanni Battista. I festeggiamenti durano tre giorni e culminano il giorno 24 giugno con una solenne processione.\nLa cittadina \u00e8 legata alla figura dell'abate Gioacchino da Fiore, monaco esegeta del XII secolo, che qui fond\u00f2 l\u2019abbazia Florense e il relativo ordine monastico.\nTradizioni e folclore.\nSan Giovanni in Fiore \u00e8 un paese nel quale \u00e8 profondamente radicata la cultura religiosa.\nIl costume tradizionale di San Giovanni in Fiore \u00e8 \"\u00f9 rit\u00f9artu\", indossato dalla donna, che assume il nome di \"pacchiana\". \"U rituarto\" e la \"Pacchiana\", sono stati oggetto di studi e di interesse da parte di antropologi ed etimologi. Non vi \u00e8 un abito maschile locale, ma indumenti tipici come il \"manto\" (mantello) e le \"calandrelle\" (tipici calzari).\nCultura.\nNonostante l'isolamento della cittadina e la scarsa popolazione residente, il paese \u00e8 culla di enti culturali provinciali e internazionali e di alcune strutture informative e ludiche, che nel complesso, non rendono il paese privo di qualsivoglia forma di intrattenimento a carattere culturale.\n\u00c8 presente un solo cinema che \u00e8 anche l'unico teatro al chiuso cittadino, mentre \u00e8 piuttosto consistente il numero delle associazioni presenti in paese (oltre 50). Sono presenti due teatri all'aperto, uno situato nel Parco Comunale con capacit\u00e0 di circa 1.500 posti a sedere, ed un altro sito nei giardini dell'Abbazia, capace di ospitare circa 300 spettatori.\nIstruzione.\nScuole.\nSan Giovanni in Fiore ospita sul proprio territorio, oltrech\u00e9 tutte le scuole dell'obbligo, diverse scuole secondarie di secondo grado. Gli edifici scolastici sono per la quasi totalit\u00e0, edifici realizzati \"ad hoc\" per gli istituti che ne usufruiscono. Questo \u00e8 stato possibile solo grazie all'edificazione degli edifici e di poli scolastici avvenuta negli ultimi decenni del Novecento, sostituendo il largo uso di edifici privati utilizzati per ospitare gli istituti.\nFuori dal centro urbano, San Giovanni in Fiore possedeva anche altri edifici scolastici realizzati nelle frazioni rurali edificate sotto la riforma agraria. Essi erano per lo pi\u00f9 scuole elementari, e con la crisi e l'abbandono delle stesse frazioni, anche gli edifici scolastici cessarono il loro utilizzo.\nMedia.\nI mezzi di comunicazione e la comunicazione in generale sono stati grandi protagonisti dell'evoluzione sociale e politica del Novecento, probabilmente incentivati dall'isolamento del paese rispetto al resto delle cittadina della Regione. Le prime pubblicazioni di riviste e periodici di informazione si ebbero all'inizio del Novecento, mentre nell'ultimo periodo, grazie anche alla diffusione del web, sono tanti i siti locali ma anche siti extralocali a parlare di San Giovanni in Fiore.\nStampa.\nNel 1911 nacque il periodico \"\u201cLa Cooperazione\u201d\" fondato dall'intellettuale anticlericale Giacomo Alberto Lopez. Del periodo fascista troviamo invece \"\u201cU' picune\u201d\", giornale satirico creato nel 1925 da Tommaso e Battista Foglia. Un altro periodico di stampo fascista fu \"\u201cLa scure\u201d\" quindicinale diretto da Raffele Barberio che ebbe vita breve, dal 1941 al 1943.\nNel dopoguerra furono le testate cattoliche ad essere protagoniste nell'ambito culturale: vide la luce in questo periodo prima la \"\u201cFiaccola\u201d\" e poi \"\u201cLa voce del buon pastore\u201d\". Si dovette attendere fino al 1961 per ritrovare una testata prettamente giornalistica. Nacque infatti \"\u201cIl Corriere della Sila\u201d\", ideato e diretto da Saverio Basile agli esordi della sua attivit\u00e0 giornalistica. Nel 1961 fu la volta di \"\u201cCronache calabresi\u201d\" con alla direzione ancora una volta Saverio Basile che muter\u00e0 poi denominazione in \"\u201cCalabria contemporanea\u201d\".\nNegli anni settanta vide la luce \"\u201cCalabria notizie\u201d\" e l'alternativo \"\u201cGniks\u201d\" del musicista e architetto Giuseppe Oliverio, audace periodico di taglio giovanile dai contenuti progressisti e trasgressivi. Il 1987 nasce \"\u201cFlorensia\u201d\", rivista ad uscita annuale fondata dal Centro Internazionale di Studi Gioachimiti, mentre dal 1991 fino al 1996 vide la luce \"\u201cLa Citt\u00e0 di Gioacchino\u201d\" fondata e diretta dal Franco Laratta. Da segnalare le esperienze di inizio millennio quali \"\u201cLa Testata\u201d\", mensile creato da un gruppo di alunni del Liceo Scientifico pubblicato dal 2000 al 2005, mentre nel 2004, fondata dal giornalista e scrittore Emiliano Morrone, nacque \"\u201cLa Voce di Fiore\u201d\", testata che tratta temi politici, filosofici e artistici in generale, con una vocazione per la lotta culturale alle mafie. Numerose, per \"La Voce di Fiore\", le collaborazioni di intellettuali e filosofi, tra cui Gianni Vattimo. Il giornale \u00e8 presente solo sul web.\nDel 1994 \u00e8 \"\u201cLa Citt\u00e0 e il Cittadino\u201d\", meglio conosciuto come \u201cIl Cittadino\u201d. Nel 1997 Saverio Basile fece rinascere il primo periodico da lui diretto, cambiandone veste e grafica in \"\u201cIl nuovo Corriere della Sila\u201d\", che \u00e8 la testata giornalistica pi\u00f9 diffusa. Ultimo per data di nascita \u00e8 \"\u201cIl Quindicinale\u201d\", fondato e diretto dal giornalista Antonio Mancina nel 2008.\nRadio.\nAnche le radio sono state grandi mezzi di discussione, dibattito ed evoluzione culturale per la cittadina. Le prime radio iniziarono a diffondersi verso la fine degli anni settanta. Pioniera fra tutte fu Radio Sgf 103, nata nell'ottobre del 1978, su iniziativa di Saverio Basile, che curava il radiogiornale alle ore 16:00 con replica alle ore 18:30. Fu sostituita da Radio Sila Tre, di impronta informativa oltrech\u00e9 musicale. Degli anni ottanta sono Radio Arancia, Radio Spazio International e Radio Calabria Centrale. Prese poi il posto e le redini di tutte le radio locali, P.r.l. Prima Radio Libera San Giovanni. Nata negli anni novanta, \u00e8 l'unica radio attiva della cittadina. P.r.l. dispone anche di un proprio sito internet, e pu\u00f2 essere ascoltata anche via telematica.\nTelevisione.\nNel 1987 nasce il progetto televisivo di \"SilaTV\", iniziativa tutta nuova per San Giovanni in Fiore, prima ed unica televisione del paese. Fondatore, finanziatore, pensatore ed ideatore dell'emittente fu Antonio Oliverio (Machinella). Primo direttore della testata giornalistica fu Saverio Basile. \"SilaTv\" trov\u00f2 consensi nell'opinione pubblica locale, considerata come mezzo idoneo per la diffusione culturale e informativa di tutta la comunit\u00e0 silana. Dopo un periodo di chiusura e l'abbandono della direzione da parte di Saverio Basile, l'emittente ha ripreso le trasmissioni nel 2003, cambiando grafica e guida. Va in onda con la visione dei programmi di Telepace, intervallati da 5 telegiornali locali, condotti da Barbara Marrella.\nTeatro.\nNato da umili origini, il poeta Pasquale Spina (1915-1994) si fece conoscere al pubblico sangiovannese per le sue \"frassie\" (\"farse\"; il poeta di frassie \u00e8 il \"frassiaru\"). La frassia \u00e8 una rappresentazione burlesca, tipica del paese, ma diffusa in tutta la Calabria. Queste rappresentazioni venivano \"portate in scena\" fra le strade cittadine, quindi cantate e recitate, nel periodo del carnevale. Le \"frassie\" di Spina sono riportate su testate locali e regionali, e riprese in seguito in alcuni libri sullo studio del dialetto calabrese. Egli pubblic\u00f2 un solo libro, \"Ricuardi\", che raccoglie parte del suo lavoro. Ai suoi versi si sono ispirate molte opere in vernacolo che vengono rappresentate presso il teatro della cittadina silana.\nNel linguaggio usato da Spina si pu\u00f2 cogliere il disagio delle classi sociali pi\u00f9 deboli, e l'aspirazione verso un mondo migliore. Le sue poesie e le sue farse vengono espresse attraverso l'uso di personaggi, come strumento pi\u00f9 approfondito e pi\u00f9 vicino alla realt\u00e0 sociale che ha voluto raccontare.\nCinema.\nSan Giovanni in Fiore \u00e8 stato teatro di alcuni film girati nel dopoguerra. La \u201ccitt\u00e0 di Gioacchino\u201d ed in particolar modo gli scenari paesaggistici dell'altopiano silano, furono scelti per l'ambientazione di alcuni film drammatici. Di questi film vanno ricordati:\nCucina.\nI piatti tipici di San Giovanni in Fiore fanno largo uso dei prodotti della terra, e della montagna in particolare Base dei piatti tradizionali \u00e8 la patata della Sila, che trova largo impiego nelle \"\u201ctielle\u201d\" (tegami), piatti in cui la patata accompagna altre pietanze come ad esempio il baccal\u00e0, o le zucchine. Molto uso si fa dei funghi in varie pietanze, specie nelle conserve, cos\u00ec come ancora \u00e8 diffusa la pratica delle conserve di melanzane, zucchine e pomidoro secchi sott'olio, e comunque tutti i prodotti dell'orto.\nAlimento base e prezioso nella cultura popolare silana, il pane a San Giovanni in Fiore \u00e8 sempre stato un alimento curato e perfezionato dai maestri fornai. Parte di questa tradizione si ritrova nella preparazione del dolce tipico natalizio. Sono sorti nel tempo nuovi forni che non hanno mutato la qualit\u00e0 del prodotto. Vengono preparati il pane casereccio a doppia lievitazione naturale cotto nel forno a legna, la \"pitta\" (focaccia di pane), la \"cullura\" (ciambella di pane), la \"pitta 'minata\" (fatta con i residui tolti via dalla madia), e vari panini, dalla semplice \u201crosetta\u201d al \u201cpane al burro\". Vi sono circa 10 forni presenti in paese, alcuni dei quali esportano parte della loro produzione anche nelle regioni del nord Italia.\nIl paese \u00e8 fortemente legato alla tradizione contadina, ed \u00e8 da questo ceppo che derivano i prodotti pi\u00f9 utilizzati nella cucina locale. I legumi e le verdure (specie il cavolo nero) \"in primis\", preparati come minestre sono stati alla base dei men\u00f9 sangiovannesi. La pasta casereccia si lega all'uso della patata, nel caso della preparazione degli gnocchi, mentre come anche in altre parti della Regione, la pasta tipica del luogo \u00e8 costituita dagli \"scialatelli\", cucinati a San Giovanni in Fiore, alla \"pecoraia\", con l'uso di funghi e carne di maiale.\nI secondi si basano soprattutto all'uso della carne del maiale, il re della tavola calabrese e di quella silana. Tipici sono gli arrosti di carne cos\u00ec come ancora d'uso sono le \"frittule\" (bollito dei residui della lavorazione del maiale, non pi\u00f9 utilizzabili per insaccati e prosciutti). Anche la cacciagione \u00e8 parecchio diffusa, specie la carne di cinghiale.\nLa patata, la \"regina della Sila\", \u00e8 un prodotto recentemente riconosciuto a livello comunitario con la concessione del marchio IGP. La patata silana, come il pane e i prodotti dell'orto, \u00e8 alla base della gastronomia sangiovannese. Usata come contorno e come ammendamento per tantissime pietanze locali, la patata fa parte del patrimonio gastronomico locale; sono diffusi piatti di \"tiella\" (lett. Teglia \u2013 tegame), ovvero un preparato a base soprattutto (ma non solo) di patate con l'aggiunta di un secondo ingrediente che pu\u00f2 essere il baccal\u00e0, la zucchina e altri ancora.\nAnche i prodotti caseari sono parte culturale ed integrante della gastronomia locale. I pi\u00f9 diffusi sono la provola, il Caciocavallo silano, la ricotta e il butirro (burrino in italiano). Altri prodotti tipici non conosciuti sul mercato nazionale sono la \"sciungata\", la \"burrata\" e le mozzarelle non a pasta filata, tipiche silane. Diffusi sono anche i prodotti caseari ovini come il pecorino.\nAl gi\u00e0 citato protagonista della tavola calabrese, il maiale, si legano gli insaccati calabresi e sangiovannesi, diffusi anche nel resto d'Italia: la salsiccia calabrese, la soppressata, il capicollo, la spianata calabrese e il prosciutto piccante. Molto diffusa anche a San Giovanni in Fiore \u00e8 la sardella, pietanza tipica delle aree ioniche, specie a Crucoli, utilizzata come antipasto. Anche le olive meritano una menzione; un variegato trattamento, fatto su questo prodotto, lo ha posto come alimento fra i principali della tavola sangiovannese. Tradizionali sono le\"olive ammaccate \" (olive schiacciate), messe in salamoia, preparate con un po' di piccante, o addolcite con prezzemolo ed aglio. Vi sono poi le olive infornate e le olive nere. Un prodotto un tempo molto pi\u00f9 diffuso, relegato ai margini della cucina sangiovannese, sono le conserve di \u201csarde\u201d.\nI dolci tipici di San Giovanni in Fiore si rifanno alla tradizione popolare del centro sud e della Calabria in particolare. Diffusi sono i dolci come le zeppole, i turdilli (dolci fatti con il miele), i muccellati, i mastacciuoli (preparati con pasta di miele, ripieni di mandorle e cioccolato, molto simili alla reggina 'Nzuddha). Il dolce tipico, preparato in occasione delle festivit\u00e0 natalizie \u00e8 la \"pitta 'mpigliata\".\nEventi.\nLa domenica di carnevale \u00e8 festeggiata con una sfilata di carri allegorici e con musica tradizionale e non dal vivo.\nGeografia antropica.\nUrbanistica.\nIl centro abitato si \u00e8 sviluppato sulla \u201cgroppa\u201d di monte Difesa, lungo un crinale, con un'esposizione a sud-est. L'orografia del territorio, ripida ma non eccessivamente, ha fatto s\u00ec che l'abitato si sviluppasse per gradoni, partendo dal nucleo antico dell'Abbazia Florense fino ad arrivare al quartiere del Bacile. Possiamo suddividere il centro abitato in 5 distinte fasi:\nSuddivisioni storiche.\nIl centro storico di San Giovanni in Fiore presenta una dettagliata suddivisione in quartieri:\nLa rimanente parte del centro abitato, invece, \u00e8 stato diviso nei seguenti quartieri:\nEconomia.\nL'economia di San Giovanni in Fiore ha subito un forte processo evolutivo nel XX secolo, che ha trasformato un centro montano con economia agricola e artigianale in un centro residenziale ad economia mista. L'evoluzione dell'economia sangiovannese \u00e8 legata molto all'evoluzione della scolarizzazione della popolazione cittadina, in quanto questo fenomeno ha avviato un forte processo di terziarizzazione che caratterizza la citt\u00e0 silana.\nAgricoltura.\nL'agricoltura resta la base economica di San Giovanni in Fiore. Molte aziende agricole operano nel territorio, e nell'ultimo decennio si sta assistendo ad una riconversione produttiva delle stesse, con un mutamento che si potrebbe definire a carattere industriale. Le specie territoriali di produzione agricola, sono gli ortaggi in generale, con la specialit\u00e0 della patata silana, (il territorio di San Giovanni in Fiore fa parte della zona di produzione della \"patata della Sila\"). Anche la produzione di frutta \u00e8 piuttosto variegata, specie di pere, mele, ciliegie, ristretta per\u00f2 in ambito locale. Numerosi sono gli allevamenti di bestiame, specie di maiale con la tipicit\u00e0 dell'allevamento del suino nero calabrese, di mucche da latte e da carne, in particolare della razza podolica, cos\u00ec come diffuso \u00e8 l'allevamento di ovini (pecore e capre).\nIndustria.\nIl settore \"industriale\" \u00e8 moderatamente sviluppato. Ad inizio del secolo scorso, \u00e8 sfumata l'occasione per una grande industria legata all'energia (anche se vi sono future prospettive di sviluppo del settore), mentre si \u00e8 molto contratto il settore del legno: si \u00e8 passati da 32 segherie ad inizio XX secolo, alle attuali 6. Lo stesso discorso vale per gli opifici, ridotti di dimensione e quasi totalmente scomparsi. Nonostante il ridimensionamento delle segherie, il comparto del legno \u00e8 quello che ad oggi, si rivela il pi\u00f9 attivo e dinamico, grazie soprattutto alla riconversione della lavorazione del legno che non si basa pi\u00f9 sul semplice e finalizzato taglio del legname, ma ha assunto i connotati della lavorazione e trasformazione del legno stesso. Molto dinamiche, in questo senso sono le attivit\u00e0 industriali basate sulla produzione di mobili, porte ed infissi, e la trasformazione del legno in generale.\nAnche il settore dell\"industria alimentare\" si \u00e8 molto vivacizzato nell'ultimo decennio, con il sorgere di attivit\u00e0 alimentari legate alla trasformazione e commercializzazione dei prodotti caseari, legati alla lavorazione della carne (specie il maiale), di dolci e di pane, che esportano i loro prodotti in tutt'Italia.\nTerziario servizi e commercio.\nIl \"terziario pubblico\" \u00e8 il settore pi\u00f9 cospicuo dell'economia sangiovannese, trovando impiego una gran parte della forza lavoro della cittadina. Ci\u00f2 \u00e8 favorito dall'impiego pubblico nell'amministrazione, ma anche nell'ospedale cittadino. A questi si aggiungono gli impiegati che trovano lavoro nei servizi assicurativi, nei servizi bancari (con 6 banche sul territorio), e nel \"servizio all'impresa\". Quest'ultimo \u00e8 un settore a forte crescita e molto attivo, grazie alle case editrici e alle tipografie presenti, che soddisfano una domanda non solo interna ma anche estesa alla provincia ed alla regione, e soprattutto molto attivi sono i laboratori video/fotografici, con professionisti che operano e lavorano prodotti provenienti da aziende di tutt'Italia.\nIl settore del \"commercio\", \u00e8 stato, assieme all'edilizia, il settore trainante dello sviluppo economico negli anni settanta e ottanta, favorito dalla posizione baricentrica della cittadina tra i centri provinciali di Cosenza e Crotone, molto sviluppato sia nel settore abbigliamento che in quello ricreativo/ristorativo (bar, rosticcerie, ristoranti e pizzerie). \u00c8 comunque ampio il ventaglio dell'offerta commerciale, che non presenta vuoti di settore, se si escludono i grandi contenitori dei Centri commerciali.\nTurismo.\nIl \"settore turistico\" \u00e8 sicuramente quello di maggiore pregio, e sul quale molti sono gli impegni imprenditoriali e politici che vanno verso questa direzione, confortati dagli andamenti dei flussi turistici che fanno registrare presenze per circa 100.000 visitatori l'anno, attratti soprattutto dall'Abbazia Florense ma anche dal resto del centro storico, ritenuto uno dei pi\u00f9 belli di tutta la Regione. Vi \u00e8 una variegata forma turistica che comprende tutto il territorio di San Giovanni in Fiore. Il turismo in questo senso pu\u00f2 essere suddiviso in:\nArtigianato.\nTra le attivit\u00e0 pi\u00f9 tradizionali vi sono quelle artigianali, che si distinguono per l'arte della tessitura, finalizzata alla realizzazione di tappeti caratterizzati da tecniche, da disegni e da temi ispirati ai Paesi orientali e mediorientali, oltrech\u00e9 per l'arte del vimini.\nInfrastrutture e trasporti.\nStrade.\nIl comune \u00e8 interessato dalle seguenti direttrici stradali:\nFerrovie.\nIl comune era interessato dalla Ferrovia Cosenza-Camigliatello-San Giovanni in Fiore, inaugurata nel 1956. Dal 1997 la tratta Camigliatello Silano-San Giovanni in Fiore fu sospesa dal servizio regolare e utilizzata solo da treni turistici.\nTre sono le stazioni ferroviarie ricadenti nel territorio comunale di San Giovanni in Fiore:\nMobilit\u00e0 urbana.\nI trasporti urbani e interurbani di San Giovanni in Fiore vengono svolti con servizi regolari di autobus gestiti dalle Ferrovie della Calabria.\nAmministrazione.\nAltre informazioni amministrative.\n\u00c8 sede amministrativa del parco nazionale della Sila, ubicata presso la frazione di Lorica, e faceva parte della comunit\u00e0 montana Silana (soppressa assieme alle altre comunit\u00e0 montane calabresi nel 2013).\nSport.\nCalcio.\nIl calcio \u00e8 lo sport pi\u00f9 praticato. La prima squadra locale fu la \"Sangiovannese\" che gioc\u00f2 nella prima met\u00e0 del secolo scorso, sostituita nel 1947 dalla \"Silana\", la nuova principale squadra locale. La Silana durante il corso della sua storia non ha mai gareggiato in campionati professionistici raggiungendo come massimo traguardo, la partecipazione nel campionato di serie D (Dilettanti), durante la seconda met\u00e0 degli anni novanta. Nella stagione in corso la Silana Calcio non compare in nessun campionato dilettantistico. Dopo 71 anni San Giovanni in Fiore perde la sua squadra di calcio.\nCalcio a 5.\nIl calcio a 5 \u00e8 uno sport che si \u00e8 diffuso solo negli ultimi anni, precisamente dal 2001 con la costituzione ufficiale della prima squadra di calcio a 5 della cittadina, ossia l\"'Oratorio San Francesco\". La squadra locale milita nel campionato di serie C1 durante la stagione 2009/2010.\nPallavolo.\nLa pallavolo \u00e8 insieme al calcio l'attivit\u00e0 sportiva storica della cittadina, sviluppatasi molto durante gli anni novanta.\nLa squadra locale di pallavolo \u00e8 la \"Silan Volley\" (poi diventata \"Volley SGF\"), fondata nel 1983, ha conosciuto nel corso della sua esistenza, alti e bassi, con l'apice della carriera sportiva culminato a fine anni novanta con la disputa per 2 anni del campionato di serie B2.\nLa \u201cVolley SGF\u201d ha disputato il campionato di serie C. Guidata dal presidente Antonio Atteritano e dall'allenatore Salvatore Cocchiero, la squadra oramai \u00e8 molto conosciuta in ambito regionale (il presidente Atteritano \u00e8 il vicepresidente regionale della Fipav Calabria), ed ha una scuola volley che conta pi\u00f9 di 100 iscritti.\nSci di fondo.\nLo sci di fondo, sport nazionale dei paesi scandinavi, \u00e8 diventato sport praticato dalla fine del ventesimo secolo, grazie ad una costante diffusione ed istituzione della disciplina, per merito specie dello \u201cSci club Montenero\u201d l'associazione sportiva che pratica questo sport. Lo Sci club, coadiuvato dalla collaborazione degli enti operanti sul territorio (Comune, Provincia, Comunit\u00e0 Montana e Parco Nazionale della Sila) ha fatto dello sci da fondo, un punto fermo dello sport sangiovannese. La squadra agonistica dello sci club Montenero, gareggia oramai da molti anni in competizioni nazionali e interregionali e per meglio praticare questo sport, \u00e8 stato realizzato nel territorio comunale il \u201cCentro Fondo Carlomagno\u201d, impianto nel quale la squadra locale effettua la preparazione agonistica, oltrech\u00e9 le gare e le manifestazioni principali.\nSci alpino.\nLo sci da discesa \u00e8 praticabile presso la frazione di Lorica, attrezzata con impianti di risalita, che dal villaggio portano sulla cima di monte Botte Donato, il monte pi\u00f9 alto della Sila. Lo sci da discesa, nato sui monti silani negli anni settanta, ha fatto registrare una grande diffusione specie nell'ultimo decennio. Nel villaggio sono presenti alcune \"Scuole sci\" impegnate in competizioni interregionali e nazionali.\nAltro.\nIl 29 dicembre 2005 San Giovanni in Fiore \u00e8 stata una delle tappe del viaggio della Fiaccola olimpica per i Giochi olimpici invernali di Torino 2006.\nImpianti sportivi.\nCentro Fondo Carlomagno.\nIl \"Centro Fondo Carlomagno\" \u00e8 una struttura sciistica del Comune di San Giovanni in Fiore nella quale si pratica lo sci di fondo e lo sleddog. Al suo interno si trova un rifugio con servizio di ristorazione e noleggio sci e slittini.\nStadio comunale.\nLo stadio comunale \"Valentino Mazzola\" \u00e8 il pi\u00f9 grande di San Giovanni in Fiore. Realizzato su uno spiazzo rurale, assunse la forma attuale grazie al progetto di trasformazione avvenuta negli anni ottanta: ha una sola tribuna, coperta nella parte centrale, il manto in erba naturale (l'unico stadio della cittadina ad averlo) e pu\u00f2 ospitare circa 1.500 persone, ed \u00e8 intitolato a Valentino Mazzola, calciatore del Torino, scomparso nella Tragedia di Superga. Vi disputa le partite interne la squadra locale (\"Silana 1947\"). Fino agli anni ottanta \u00e8 stato un campo di calcio in terra battuta, con una tribuna popolare in legno, senza norme di sicurezza accettabili. Nell'ultimo decennio ha ospitato i ritiri estivi di alcune squadre di Serie B (A.C.R. Messina, Avellino U.S. e Reggina Calcio)."}
{"id": "33076", "revid": "104485", "url": "https://it.wikipedia.org/wiki?curid=33076", "title": "San Lorenzo Bellizzi", "text": "San Lorenzo Bellizzi \u00e8 un comune italiano di 572 abitanti della provincia di Cosenza in Calabria. Situato nel parco nazionale del Pollino, vive principalmente di agricoltura, allevamento e artigianato. Vi si ammirano la riserva naturale Gole del Raganello e le timpe di \"San Lorenzo Cassano\" e della \"Falconara\".\nStoria.\nIn passato il nome del paese era Bellizzia dal Castrum Bellitiae, feudo degli antichi baroni Bellizzi fondatori della Cappella di San Lorenzo prima di essere infeudata dai Pignatelli marchesi di Cerchiara nel 1534. La zona di San Lorenzo divenne luogo d'incontro di briganti nel periodo immediatamente successivo all'annessione del Regno delle Due Sicilie al Regno d'Italia (vedi ex pluribus, \"Annuario Nobilt\u00e0 italiana\", XXXII Ed.2011-2014, pag.2289)."}
{"id": "33078", "revid": "110157", "url": "https://it.wikipedia.org/wiki?curid=33078", "title": "San Lucido", "text": "San Lucido (\"S\u00e0ntu L\u00f9citu\" in calabrese) \u00e8 un comune italiano di abitanti della provincia di Cosenza in Calabria. Confina a nord con Paola, a sud con Torremezzo, frazione di Falconara Albanese, a est con Rende, San Fili, Marano Marchesato e Marano Principato, a ovest col Mar Tirreno. Dista 38 km da Cosenza.\nGeografia fisica.\nTerritorio.\nSan Lucido \u00e8 bagnato dal mar Tirreno ed il suo lungomare \u00e8 lungo circa tre chilometri. \u00c8 suddiviso in varie contrade: Pollella, Deuda, Varco, Santa Lucia, Rizzuti, San Giovanni, Cerasuolo, Puppa, Miccisi, Dragone, Vallena, Acquabianca, Santo Pietro.\nIl territorio comunale presenta un andamento altimetrico compreso tra 0 e 1200 metri sul livello del mare.\nSan Lucido \u00e8 nota anche per il tufo bianco che si estrae dai suoi monti, per il fico d'india (un ventennio fa molto diffuso in tutta la zona bassa del paese) e i capperi che crescono naturalmente sulla rocca.\nStoria.\nSulla base delle analisi dei reperti archeologici ritrovati in Contrada Palazzi (ora Petralonga) \u00e8 possibile ipotizzare che San Lucido fosse stato un avamposto greco sul Tirreno (forse l'antica Temesa) fino all'arrivo dei romani retrodatando di fatto l'origine dell'insediamento al V-IV secolo a.C.\nL'origine dell'attuale nome \u00e8 ancora in fase di studi. Alcuni studiosi volevano legare questo nome a quello del Santo Lucido d'Aquara, altre fonti invece ci parlano di un avamposto bizantino dedicato a Sant'Aniceto.\nAl nome di San Lucido sono legate le figure del cardinale Fabrizio Ruffo di Calabria, G.B. Moscato clerico e letterato, Antonio Manes insigne giurista e il barone Lorenzo Franchino Staffa, cavaliere della legione d'onore di Napoleone.\nNel 1092 Ruggero, Duca di Calabria don\u00f2 il paese all'Arcivescovo di Cosenza, Arnolfo II, il quale abbell\u00ec l'abitato con una serie di monumenti.\nDal 1487 fu feudo della famiglia de Sangro, Carafa, Della Tolfa e Ruffo che lo tennero fino al 1806. Il castello di San Lucido \u00e8 appartenuto ai principi Ruffo di Calabria antenati di Paola Ruffo di Calabria,regina dei Belgi come consorte di Alberto II, nel 1744 vi nacque il Cardinale Fabrizio Ruffo, capo dell Armata della Santa Fede o Sanfedista. Fra le chiese degne di menzione figurano San Giovanni Battista, l'Annunziata ed il Rosario.\nDal 1811 \u00e8 comune autonomo.\nMonumenti e luoghi d'interesse.\nArchitetture civili.\nNel centro storico \u00e8 possibile ammirare alcuni edifici come il settecentesco palazzo Manes e palazzo Zagarese, costruito verso la fine dell'Ottocento.\nSiti archeologici.\nSono stati ritrovati resti di una villa romana in localit\u00e0 San Cono/Cozzo Spartifoglio, vicino alla frazione Pollella.\nSociet\u00e0.\nTradizioni e folclore.\nIl 21 luglio si festeggia storicamente il giorno dei \"ci\u00f9ati\" (matti); tale giorno \u00e8 chiamato giorno della \"vul\u00e0ta\". La tradizione non \u00e8 altro che una rievocazione storica degli avvenimenti della fine del XVI secolo, quando ai tempi dell'incursione dei pirati arabi, i sanlucidani si precipitarono sulla costa per difendere il paese dal terribile Dragut. Combatterono in acqua e si tuffarono vestiti. Tempo addietro, ci si imbrattava anche di rosso, per rievocare il sangue versato per difendere il proprio paese.\nSuccessivamente rimase solo la tradizione di bagnarsi vestiti e la cosa pass\u00f2 come stramberia, da qui la famigerata ciutia del 21 luglio. Dagli anni Novanta in poi a questo si associ\u00f2 anche il carnevale estivo, festa per antonomasia di pazzia. Negli ultimi anni alcuni comuni limitrofi stanno tentando di appropriarsi indebitamente delle origini di questa festa.\nSport.\nCalcio.\nLa principale societ\u00e0 di calcio \u00e8 l'US San Lucido Calcio 2018 che milita attualmente in Prima Categoria. La societ\u00e0 ha una squadra Under 19 che milita nel proprio campionato competente.\nPallavolo.\nLa principale societ\u00e0 di volley cittadina \u00e8 la Volley San Lucido, che attualmente occupa un posto di rilievo nella pallavolo giovanile femminile della provincia di cosenza, facendo parte del campionato di serie C.\nCalcio a 5.\nLa societ\u00e0 che rappresenta la citt\u00e0 in questa disciplina \u00e8 l'ASD Domenico Sport che svolge la propria attivit\u00e0 presso il campo Domenico Carbone in via Pollella. Attualmente disputa il campionato di serie C2."}
{"id": "33079", "revid": "1153503", "url": "https://it.wikipedia.org/wiki?curid=33079", "title": "San Marco Argentano", "text": "San Marco Argentano \u00e8 un comune italiano di abitanti della provincia di Cosenza in Calabria. Centro urbano di antica storia, sito lungo la Valle del Crati in zona collinare, dal clima mite e temperato, \u00e8 fra i pi\u00f9 importanti centri artistici e culturali della provincia.\n\u00c8 sede della diocesi di San Marco Argentano-Scalea\nGeografia fisica.\nIl comune di San Marco Argentano ha una estensione territoriale di 78,28\u00a0km\u00b2 ed \u00e8 prevalentemente collinare.\nTerritorio.\nIl territorio comunale, che si sviluppa lungo un'estesa pianura attraversata dal fiume Follone, sul versante della Montagna Magna e prevalentemente su aree collinari, si estende per circa 78\u00a0km\u00b2 e comprende oltre al centro urbano quattro maggiori contrade: Iotta, Ghiandaro, Scalo e Cerreto e altre minori, abitate complessivamente da circa due terzi della popolazione totale.\n\u00c8 attraversato da un'estesa rete stradale, con un asse viario a scorrimento veloce che lo collega allo Ionio e al Tirreno, con strade statali e provinciali che consentono il raggiungimento rapido dei comuni viciniori, dei due svincoli autostradali, del capoluogo. Le strade comunali, quasi tutte asfaltate, consentono di raggiungere le molteplici contrade.\nL'antica consuetudine di abitare nelle zone rurali, anche in zone isolate, caratterizza il paesaggio sanmarchese per la presenza di numerose abitazioni sparse e di piccoli o medi appezzamenti coltivati: tali insediamenti, anche se presentano lo svantaggio del frazionamento terriero, hanno impedito i processi di inaridimento dei suoli e hanno consentito la sopravvivenza a molte famiglie prive di altri redditi.\nClima.\nIl clima di San Marco Argentano \u00e8 tipico mediterraneo delle aree interne collinari. Presenta estati calde ed afose ed inverni freddi ed umidi. La tabella climatica di riferimento \u00e8 quella della Stazione meteorologica di Bonifati.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nOrigini del nome.\nIl toponimo \"San Marco\" deriva dal nome di San Marco evangelista, patrono della citt\u00e0.\nIl nome \"Argentano\" (significato letterale: che appartiene alla famiglia degli Argento) fu aggiunto con deliberazione di consiglio n.74 in data 1862 con la seguente motivazione: \"\"Considerando che l'attuale Comune di Sammarco \u00e0 origine dallo antico Argentanum cos\u00ec per favorire la tradizione delibera che il nome di Argentano venchi aggiunto a quello di Sammarco talch\u00e9 da ora innanzi questo Comune si distinguer\u00e0 col nome di Sammarco Argentano\"\nL'identificazione di San Marco con la citt\u00e0 di \"Argentanum\", citata da Tito Livio (Ab Urbe condita, XXX 19, 10) assieme ad altri importanti centri bruzi che si unirono ai Romani nella battaglia contro Annibale, risale comunque ad anni precedenti l'assunzione della delibera.\nLa storia dei diversi nomi che ebbe la citt\u00e0 \u00e8 contenuta in un documento del 1692 stilato dal sindaco dei Nobili don Ignazio Gonzaga.\n\"\u00c8 posta la fidelissima citt\u00e0 di San Marco nella Calabria superiore venti miglia distante dalla citt\u00e0 di Cosenza, e da Tito Livio, e d'altri storici fu nomata Mandonica, e tal'hora Argentano, fu dessa edificata dalli abitatori della distrutta Citt\u00e0 di Sibari, come s'ha per tradizione delli stessi antichi Cittadini di S.Marco, quale viene confermata da Giovanni Giovane nella sua Storia Tarentina lib.8 Cap. p.mo ...\"\" (da \"Settecento Calabrese\", di Franz Von Lobstein)\nStoria.\nCerto \u00e8 che la Sibaritide, e quindi la zona intorno a San Marco Argentano che ne fa parte, fu abitata dall'uomo fin dai tempi del neolitico; numerosi ritrovamenti lo attestano (cfr. Mario Candido, \"Valle Crati prima e dopo la colonizzazione greca. Studio del Comprensorio\", Venezia 1967). Quindi \u00e8 certa la frequentazione dell'uomo primitivo nella zona. Il sito archeologico neolitico di Torre Mordillo dista poco pi\u00f9 di 10\u00a0km da San Marco Argentano.\nL'assetto urbanistico dell'attuale centro storico si deve senza dubbio all'arrivo dei normanni e in particolar modo a Roberto il Guiscardo, come attestano Amato di Montecassino (\"\"quant ala en Calabre, hedifica la rocche de Saint Marc\") e Goffredo Malaterra (\"castrum, quod Sancti Marci dicitur, firmavit\"\"), e come testimoniano vari monumenti quali la torre, la cripta del Duomo, l'abbazia della Matina, in origine benedettina. \nProbabilmente con le prime incursioni saracene gli abitanti del luogo avevano gi\u00e0 iniziato a trasferirsi dalle aree a valle sul costone roccioso, fornito di difese naturali e, come affermano alcune fonti storiche, di presidi militari a guardia dei traffici che si svolgevano lungo la sottostante via istmica tra lo Ionio e il Tirreno.\nTracce di insediamenti di epoca romana sono state rinvenute in localit\u00e0 Cimino, dove nel 1967 fu recuperato un grosso doglio interrato oggi conservato al Museo Archeologico di Sibari; altri frammenti fittili emersero in localit\u00e0 Rossillo nel corso dei lavori di costruzione della Strada delle terme e, recentemente, nell'area della torre.Nell'Ottocento due studiosi, Salvatore Cristofaro e Giovanni Selvaggi, testimoniarono ritrovamenti di reperti di epoca romana in contrada Tocco e a valle del paese. \nEduardo Bruno, scultore e studioso di storia, ha avanzato l'ipotesi che proprio da Argiro (Argentanum in epoca romana) si ricavasse l'argento per la coniazione delle monete sibarite. Rinaldo Longo, linguista e glottobiologo, ritiene invece ci\u00f2 pura fantasia, poich\u00e9 \u00e8 noto che Sibari ricavava l'argento dalle miniere dell'argentera di Longobucco, egli infatti scrive che se Argyron, Argiro, Argentanum castrum sono i nomi che secondo gli storici locali ebbe San Marco Argentano nell'antichit\u00e0 (cfr. Salvatore Cristofaro, \"Crono-Istoria di San Marco Argentano\"), non vi \u00e8 alcuna attinenza con presunte miniere d'argento. Argentano (dal latino \"Argentanum\") \"vuol dire \u2018podere che appartiene ad Argento\u2019, \u2018 possedimento di Argento', cio\u00e8 possedimento della Gens Argentana, per il preciso valore di suffisso di appartenenza, o di suffisso prediale che ha \u2013anum, (cfr. Gerhard Rolfs, \"Grammatica storica della lingua italiana e dei suoi dialetti, sintassi e formazione delle parole\", Einaudi, Torino 1969, pp.\u00a0410\u2013411).\nArgento \u00e8 un cognome ancora esistente a San Marco Argentano e in qualche altro comune vicino e in altre parti d'Italia.\n\u00c8 da supporre allora che siano stati membri di una stessa gens romana, appunto la Gens Argentana, cio\u00e8 degli Argento, che probabilmente appartenevano alla classe dei cavalieri, detta anche classe equestre, ad aver avuto, in epoca romana, il possesso e/o il comando, in Francia del territorio di Argentan e in Italia di quello di Argentano\".\nL'epoca cristiana \u00e8 segnata dal passaggio dell'evangelista Marco e dal martirio di Senatore, Viatore, Cassiodoro e della loro madre Dominata, secondo la tradizione e il racconto di una \"Passio\" bizantina del X secolo. La chiesa del Loco Santo e le reliquie custodite nella Cattedrale ne perpetuano il ricordo e la fede.\nOggi il centro storico si presenta con l'originaria struttura feudale, lungo la dorsale del percorso che unisce il Duomo e la torre normanna. La parte occidentale, pi\u00f9 antica e popolata, \u00e8 nascosta alla vista, l'altra pi\u00f9 esposta e pi\u00f9 prossima alla torre coincideva con l'antico quartiere ebraico della Giudeca. Adolfo La Valle, sulla base di documenti conservati nel convento della Riforma, afferma che \"gli Ebrei erano in San Marco assai potenti: avevano un quartiere segregato che anche oggi si chiama la Giudeca, una piccola Sinagoga, il traffico della seta e dei grani, il monopolio della piazza e dei mercati, speciose tintorie\".\nL'accesso al paese era possibile fino all'Ottocento solo dalla \"Pie' la Silica\" che si arrampicava dalla valle del Fullone all'area dove si erge il Duomo. Solo dopo la costruzione della strada cosiddetta militare, che congiungeva Castrovillari con San Fili, la citt\u00e0 si apr\u00ec ai traffici commerciali con i centri vicini, modificando il proprio assetto urbano che si svilupp\u00f2 lungo le nuove arterie.\nLa presenza di vari monumenti, chiese, palazzi e blasoni gentilizi \u00e8 all'origine degli appellativi che ancora connotano questa antica citt\u00e0, definita ancora oggi \"normanna\" o \"dei nobili\".\nE San Marco pu\u00f2 ben fregiarsi del titolo citt\u00e0 normanna, perch\u00e9 non solo essa fu ripopolata, fortificata e resa in pratica una piccola \"capitale\" nella Calabria del nord da Roberto il Guiscardo, nel 1050, ma i suoi feudatari successivi furono tutti Normanni, dall'XI al XVII secolo, tranne forse una parentesi nel periodo Svevo. La dinastia reale normanna termina, come \u00e8 noto, alla fine del XII secolo quando subentrano gli Svevi.\nDurante il regno della dinastia sveva sappiamo - da un documento conservato nell'archivio dei florensi - che nel 1218 era conte di San Marco tale Raynaldo de Guasto, affiancato dalla contessa Agnese, sua moglie, e da Pietro, suo figlio. Raynaldo era anche Capitano e Giustiziere di Calabria e Val di Crati, e pure lui era probabilmente di origine normanna. Si passa poi al 1298, quando divenne Signore di San Marco un altro nobile di sangue normanno, Ruggero di Sangineto, la cui famiglia aveva preso tale cognome dal suo possedimento di Sangineto.\nDal 1298 al 1342 San Marco \u00e8 infeudata ai Sangineto, i quali hanno molta influenza nella regione perch\u00e9 i principali membri della famiglia (Ruggero, Francesco, Gerardo e Ruggero II) ricopriranno tutti la carica di Capitano Generale e anche di Giustiziere sia della Calabria e sia di Val di Crati e Terra Giordana.\nLa Signoria dei Sangineto su San Marco termina nel 1342, quando l'ultima erede di questo ramo del casato, Bionda Sangineto, sposa un altro nobile di sangue normanno, Roberto Sanseverino conte di Terlizzi. Cos\u00ec per via matrimoniale (\"maritali nomine\") oltre a San Marco vanno in possesso dei Sanseverino di Terlizzi anche Corigliano, con il titolo di contea, Sangineto, Belvedere, Bollita, Satriano e Salandra. Si ha notizia che nel giorno di questo matrimonio il re Roberto I di Sicilia regal\u00f2 agli sposi la terra di Regina, sempre in Calabria, con il suo castello.\nAd entrare in possesso di tutti questi titoli e feudi fu Giovanna Sanseverino, figlia ed erede di Roberto conte di Terlizzi, che li rec\u00f2 poi in dote al marito Carlo Ruffo, terzo conte di Montalto e signore di Cariati, Paola e Fuscaldo. Tutto il complesso dell'eredit\u00e0 - compreso San Marco - pass\u00f2 quindi, verso il 1375, nelle mani del loro primogenito Antonio Ruffo, quarto conte di Montalto e secondo conte di Corigliano, il quale con dispensa apostolica aveva sposato la cugina Giovannella Sanseverino. Da questo matrimonio nacquero due femmine e due maschi: fu uno di questi ultimi, Carlo, che eredit\u00f2 tutti i titoli e i feudi, verso il 1383, dopo aver sposato la sua lontana parente in linea materna Francesca Sanseverino, detta \"Ceccarella\". Da questa unione nacquero solo due figlie legittime, Covella e Polissena. Quest'ultima spos\u00f2, nel 1415, Giacomo Mailly (Gran Siniscalco del Regno di Sicilia) ed ebbe assegnato come pegno della sua dote il feudo di San Marco, che nella seconda decade del '400 venne elevato al rango di ducato dalla regina Giovanna II. Dopo la morte di Polissena, nel 1445, il ducato di San Marco pass\u00f2, come da accordi familiari precedenti, al nipote Antonio Sanseverino (figlio di Ruggero Sanseverino e di Cubella Ruffo, zia di Polissena) il quale divenne cos\u00ec il secondo duca di San Marco oltre che sesto conte di Altomonte, conte di Corigliano, quinto conte di Tricarico, quinto conte di Chiaromonte e conte di Mileto. Egli spos\u00f2 Gozzolina Ruffo e il loro primogenito, Luca Sanseverino, acquister\u00e0 poi il principato di Bisignano dal re Ferrante d'Aragona per 20.000 ducati, nel 1462. In tal modo San Marco pass\u00f2 al ramo calabrese della famiglia Sanseverino, i potentissimi principi di Bisignano, i quali che per\u00f2 non abbandoneranno mai il ducato di San Marco.\nI Sanseverino di Bisignano - che come si \u00e8 detto erano di discendenza normanna - terrano il ducato di San Marco fino al 1606, anno della morte di Nicol\u00f2 Bernardino. Dopo di lui il vasto Stato feudale dei principi di Bisignano verr\u00e0 smembrato e suddiviso tra vari eredi.\nLa storia del paese attraverso i toponimi.\nLa toponomastica storica supplisce alla mancanza di documenti sulle origini e lo sviluppo dell'originario nucleo abitato. I nomi di antichi quartieri sono contenuti nella Platea del Monastero di Santa Chiara del 1632. Il quartiere pi\u00f9 antico era quello detto Trivolisi, il cui nome compare nella citata Platea e in un atto di morte del 1823. Il quartiere occupava la parte sottostante l'attuale abitato, dalla chiesa del Luogo Santo sino all'interno delle mura allora esistenti (\"intra menia civitatis\"), ma in origine doveva essere molto esteso come attestato dagli atti catastali che ne identificavano una zona occidentale e una orientale confinante con la Mensa vescovile. Domenico Martire (1634-1704) afferma che vi nacque il pittore Pietro Negroni nel 1505.\nIl quartiere pi\u00f9 vasto era quello chiamato il Crit\u00e8 o del Crit\u00e8 o Criteo, che comprendeva quasi l'intero abitato di ponente. Il perimetro iniziava dall'attuale via Iulia, proseguendo fino alle mura di Capo le Rose o porta dell'Ilice e, passando per Santa Maria della Nova, raggiungeva Sant'Antonio Abate, dove esistevano muraglie e una torretta di accesso al paese. La presenza di mura, torri e porte di accesso documentate dalla Platea delle Clarisse \u00e8 indicativa di un abitato situato entro un perimetro fortificato, che potrebbe risalire al dominio normanno, se non fosse per il nome Crit\u00e8 che fa supporre un'origine antecedente. Esso, infatti, deriva dal termine greco Krit\u00e9s, con cui veniva indicato un funzionario bizantino con compiti di notaio e magistrato (Augusto Placanica, Storia della Calabria antica dall'antichit\u00e0 ai giorni nostri, 1999 Roma, Donzelli Editore). Anche il fatto che l'antico quartiere Trivolisi fosse in gran parte fuori le mura e in piccola parte (la \"troppa di Giustina\") all'interno di esse, indica che gli abitatori di quei luoghi si trasferirono da una zona a valle entro un perimetro urbano a monte. Non sappiamo quando ci\u00f2 sia avvenuto; forse nel periodo delle incursioni saracene. Un'ulteriore conferma dell'esistenza di luoghi un tempo abitati \u00e8 dato dai nomi di alcune contrade oggi scomparse: Porterola o Calcinaro, Cosimo o Acqua di Cosimo, Santo Mele, San Lorenzo, tutte sottostanti l'attuale centro urbano.\nLa presunta esistenza di un \"castrum\" romano comprendente l'attuale torre e il quartiere sottostante del Casalicchio, non \u00e8 storicamente documentata (alcuni elementi costruttivi e il recente rinvenimento di frammenti di un \"dolium\" potrebbero confermare tale ipotesi), mentre \u00e8 documentata l'esistenza: di un arco di accesso alla citt\u00e0, di resti di mura e di una torretta nel quartiere di Santo Marco sottostante il Casalicchio. La porta San Marco, chiamata anche Portavecchia, un tempo posta tra le case Cristofaro e di un tal Gennaro Carnevale, fu abbattuta nel 1862. Tutto ci\u00f2 che era al di l\u00e0 della porta era detto fuori le mura, compresa la chiesa di San Marco e la fontana omonima. Non sappiamo a quale epoca risalissero porta e mura, ma la delibera consiliare con cui si decide l'abbattimento dell'arco, accenna alla presenza dello \"stemma dell'antico marchese\" (Spinelli di Fuscaldo, inizi XVII secolo). Da detta porta partiva la strada consolare che, attraversando le contrade Pellara e Valentoni, raggiungeva i territori di valle Crati. \u00c8 certo che la cinta muraria e la porta risalivano ad un periodo antecedente quello documentato dallo stemma gentilizio, considerato che esse dovevano far parte del sistema difensivo collegato alla sovrastante torre. L'abitato compreso in quest'area era indicato indifferentemente con uno dei seguenti toponimi: Torre, Casalicchio, Santo Marco, Portavecchia.\nAltri toponimi interessanti sono rappresentati dai nomi di alcune localit\u00e0. Oltre al citato quartiere della Giudeca, vi sono le contrade Perizzito e Geremia, mentre a denotare l'origine bizantina esiste la contrada Sant'Opoli (probabilmente Sant'Euplo). Le localit\u00e0 Castro Cucco, Lombardo e Valle Sala o Valle della Sala rimandano a denominazioni longobarde (Sala era la struttura organizzativa della piccola propriet\u00e0 terriera longobarda).\nMonumenti e luoghi d'interesse.\nI monumenti maggiori sono:\nEconomia.\nL'economia, fino agli anni settanta prevalentemente agricola, ha subito una profonda trasformazione con l'avvio dei piani di urbanizzazione e industrializzazione. Molti dei terreni agricoli sono stati trasformati in insediamenti urbani e una vasta area compresa tra le contrade Cimino e Scalo \u00e8 diventata l'Area di Sviluppo Industriale del Fullone, successivamente estesa a commercio e servizi.\nLa nascita di piccole imprese edilizie ha spostato molti lavoratori dall'agricoltura all'industria e successivamente ai servizi e a settori della media e grande distribuzione.\nLa presenza di scuole, uffici pubblici, servizi sanitari ecc. ha accresciuto inizialmente il settore terziario, che oggi risente della crisi legata alla diminuzione di utenze e alle politiche di contenimento della spesa pubblica.\nAnche l'area industriale non ha prodotto in termini occupazionali e produttivi i benefici previsti, mentre la presenza nell'area di un centro di grande distribuzione ha assorbito alcune centinaia di unit\u00e0 lavorative, determinando comunque una riduzione dei commerci a conduzione familiare.\nIl settore agricolo ha visto negli anni pi\u00f9 recenti l'ingresso di giovani produttori che in taluni casi hanno dato luogo a cooperative, ad offerte ricettive-turistiche, a produzioni legate all'industria di trasformazione.\nLa presenza in loco di una grande azienda con partecipazione estera \u00e8 stata l'incentivo per un aumento della produzione, per la valorizzazione di prodotti locali, per colture sempre pi\u00f9 specializzate, con la speranza di un ritorno economico adeguato a fronte dei sempre maggiori costi sostenuti.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per la lavorazione delle terrecotte, caratterizzate da elementi popolari.\nIl settore turistico, anche per la nascita di nuove strutture ricettive, vede la presenza, prevalentemente nel periodo estivo, di singoli visitatori e di piccole comitive, attratte da aspetti religiosi, storico-artistici, paesaggistici, gastronomici e delle tradizioni. In questo sforzo di attrazione sono da sempre impegnati enti pubblici, associazioni culturali laiche e religiose, privati cittadini, sia residenti che emigrati.\nNon \u00e8 un caso che San Marco Argentano possa vantare da sempre il nome di \"Citt\u00e0 Ospitale\": la tradizione vuole, infatti, che ad ogni straniero al suo arrivo alla Matina fosse attribuito il titolo di \"dominus\". Nei secoli l'accoglienza non \u00e8 cambiata.\nServizi e trasporti.\nI trasporti pubblici sono effettuati da due aziende, con collegamenti feriali da e per il capoluogo, i vari comuni del comprensorio e la stazione di Paola. Nel periodo estivo vengono attivate corse verso i centri costieri termali e balneari.\nLa stazione ferroviaria, prossima alla zona industriale, \u00e8 utilizzata da viaggiatori anche di altri comuni vicini, soprattutto pendolari, per raggiungere Cosenza e vari centri dell'area ionica.\nNel centro urbano sono presenti scuole materne, elementari, medie e superiori, nelle quattro contrade scuole materne ed elementari che servono con servizi di scuolabus anche le contrade minori circostanti.\nNel territorio sono presenti cinque istituti bancari di cui tre nel centro urbano e due in localit\u00e0 Scalo.\nSan Marco \u00e8 sede di distretto Sanitario, di Ospedale zonale e di centri Saub. Vi \u00e8 la sede distaccata del Tribunale di Cosenza.\n\u00c8 sede di compagnia di carabinieri.\nAmministrazione.\nSindaco: Virginia Mariotti"}
{"id": "33080", "revid": "175456", "url": "https://it.wikipedia.org/wiki?curid=33080", "title": "San Martino di Finita", "text": "San Martino di Finita (\"Sh\u00ebn M\u00ebrtiri\" in arb\u00ebresh\u00eb) \u00e8 un comune italiano di 980 abitanti della provincia di Cosenza situato sul versante interno della Catena Costiera calabrese, 36\u00a0km a nord del capoluogo provinciale.\nFu fondato tra la fine del XV e l'inizio del XVI secolo da profughi albanesi, che dovettero abbandonare la propria terra per l'invasione turco ottomana, i cui discendenti ancora oggi lo abitano. Da allora si mantiene la lingua e i costumi tradizionali arb\u00ebresh\u00eb, ma non pi\u00f9 il rito bizantino greco (che dal 1643 pass\u00f2 a quello latino poich\u00e9 i \"pap\u00e0des\" di rito greco dovevano andare per un'adeguata istruzione in Grecia e quasi tutti vi sono rimasti).\nGeografia fisica.\nSan Martino di Finita \u00e8 situato sulle pendici interne della Catena Costiera calabrese (Appennino Paolano), nella media valle del Crati, a un'altitudine di 550\u00a0m. sul livello del mare. Circondato da castagneti secolari \u00e8 immerso in un rigoglioso ambiente naturale a ridosso della valle del fiume Finita a Nord e di quella del torrente Coscinello a Sud.\nLa comunit\u00e0 \u00e8 inserita, e non solo geograficamente, nell'area delle comunit\u00e0 arb\u00ebreshe cosiddette \"della Valle Sinistra del Crati\", insieme a Rota Greca, San Benedetto Ullano, Marri, San Giacomo, Cerzeto, Cavallerizzo, Mongrassano e Cervicati.\nTerritorio.\nPer la quasi totalit\u00e0 \u00e8 collinare e montuoso; l'altitudine varia tra i 114 e i 1328\u00a0m slm. L'unica zona pianeggiante \u00e8 quella della contrada Brugnano, a valle del paese, che copre un'area di circa 3\u00a0km\u00b2. La zona di superficie pi\u00f9 ampia \u00e8 rappresentata da castagneti e faggete.\nIl dissesto idrogeologico.\nDa qualche anno si \u00e8 fatta sempre pi\u00f9 insistente la questione del dissesto idrogeologico di San Martino che, come molti altri paesi della Catena Costiera calabrese (per esempio Mongrassano, Rota Greca, San Fili), \u00e8 soggetto a rischio di frane e smottamenti che potrebbero interessare direttamente gli edifici abitati. Dopo la tragica frana del marzo 2005 che ha reso inabitabile Cavallerizzo (una piccola frazione del comune di Cerzeto) il problema della messa in sicurezza dell'abitato \u00e8 tornato d'attualit\u00e0. Movimenti franosi, seppur di minore entit\u00e0 e pi\u00f9 localizzati, interessano anche la frazione Santa Maria.\nOrigini del nome.\nIl toponimo proviene dall'omonimo Santo, a cui era dedicata la chiesetta di San Martino che probabilmente era ubicata nei pressi dell'attuale centro abitato, in localit\u00e0 chiamata nel catasto comunale del 1825 San Martino Vecchio, e dalla tradizione popolare \"Qisheza\" (La chiesetta) o \"Qisheza e vjet\u00ebr\" (la chiesetta vecchia). Nel sito si trovano delle cripte, con intorno i ruderi di quella che fu la struttura sovrastante.\nLa seconda parte del toponimo \u00e8 costituita dal nome del torrente Finita che scorre nelle immediate vicinanze del paese, questo \u00e8 stato aggiunto con R.D. del 22 gennaio del 1863. Il torrente (la cui denominazione deriva dal latino \"finitus\", ossia confinato), anticamente, divideva il territorio di Regina (dove \u00e8 posto oggi l'abitato di San Martino), e quello di San Marco. Il fiume nasce in corrispondenza del limite territoriale con il comune di Cerzeto, per poi sfociare nel Crati all'altezza della localit\u00e0 Torano Scalo.\nStoria.\nSan Martino fu fondato nella seconda met\u00e0 del XV secolo, da un gruppo di famiglie provenienti dall'Albania sud-occidentale, in particolare dalla Ciamuria, in seguito all'occupazione dei Balcani da parte dei turchi ottomani.\nLa prima notizia storica documentata risale al 1503, quando i Percettori Provinciali Regi - che avevano la loro sede a Cosenza - eseguirono un censimento, a fini fiscali, dei villaggi albanesi della Calabria Citeriore: in quella occasione, a \"Sancto Martino\" furono attribuiti 22 pagliara (o fuochi) per un totale di circa 80 abitanti. Un successivo censimento fiscale di cui si ha notizia, anch'esso circoscritto alle comunit\u00e0 arb\u00ebresh\u00eb della Calabria Citeriore, fu eseguito dagli Ufficiali Regi nel 1543. La popolazione di \"Sancto Martino\" risult\u00f2 allora formata da 241 abitanti e suddivisa in 71 \"fuochi\", ossia nuclei familiari. I cognomi arb\u00ebresh\u00eb pi\u00f9 diffusi erano: Basti, Bua, Cal\u00ec, Camideca, Cartofiloca, Clavaro, Coppola (Kopull\u00eb), Dardes, Licursi (che i notai e lo Zangari trascrivono erroneamente come Di Li Cririssi, Li Curisti e Li Curissi), Drames, Ferraro, Gliossia, Gol\u00e8, Greco, Malicchia, Migliano, Mosacchio, Namila, Pillora, Radi, Rotundo, Silves, Spata, Sulla, Tozio (fra i cognomi prevalgono Drames e Tozio ovvero Toccio).\nAll'epoca dell'arrivo degli Albanesi, avvenuto in una data successiva al 1468 (anno della morte di Giorgio Castriota Scanderbeg), il territorio di \"Sancto Martino\" rientrava nell'immenso Stato feudale dei Sanseverino, Principi di Bisignano, e ricadeva nelle pertinenze del castello di Regina. Per l'amministrazione ecclesiastica, invece, San Martino apparteneva alla Diocesi di Bisignano.\nNel 1572 - ossia cent'anni dopo la venuta degli Albanesi - risulta che il principe di Bisignano, Nicol\u00f2 Bernardino Sanseverino, affitt\u00f2 e poi vendette definitivamente il castello di Regina, assieme alla giurisdizione criminale dei casali di San Benedetto Ullano e di San Martino. Da un Parlamento del 1573 risulta che \u00e8 barone di San Martino Francesco Russo. Nel 1613 il feudo \u00e8 in possesso di suo figlio Gio: Giacomo Rossi Alimena, che elegge suo governatore Pompeo Dattilo di Cosenza. Nel 1620 il feudo passa a sua figlia Beatrice che sposa Ottavio Rossi di Montalto. Il 21 maggio 1634 ottiene il beneficio, insieme al feudo Di Felice (oggi Falerna) per un valore di 10.000 ducati quale beni dotali, la loro figlia Camilla che va in sposa a Fabio Alimena di Montalto. Il 9 dicembre 1661 Fabio Alimena, che morir\u00e0 l'anno successivo, fa stilare il suo testamento. Lascia al suo primogenito Alfonso i feudi detti Poligr\u00f2, Yipso e Marri nel territorio di Cerenzia.\nNel 1663 muore anche il barone Ottavio Rossi e il feudo di San Martino passa a sua figlia Camilla che elegge suo procuratore il figlio Alfonso, il quale ne entra in possesso alla morte della madre, avvenuta nel 1690. Con quest'atto il feudo di San Martino passa definitivamente sotto la casata degli Alimena che, anche con il titolo di Marchese (privilegio del 20 marzo 1730 concesso a Pietro Paolo Alimena primogenito di Alfonso) lo possiede fino all'eversione della feudalit\u00e0 (1806).\nBrigantaggio e Risorgimento.\nDurante tutto l'800 la Calabria e il Regno di Napoli furono interessati dal fenomeno del Brigantaggio. Con la rivoluzione giacobina i paesi della Calabria insorsero e in tutti i paesi arb\u00ebresh\u00eb fu fissato l'Albero della Libert\u00e0 ma in seguito all'occupazione francese nella provincia vennero organizzate rivolte e azioni contro l'esercito occupante. Nelle Condanne della Commissione Francese del 24 ottobre e del 3 novembre del 1806 compaiono condannati alla pena di morte tramite impiccagione individui di diverse comunit\u00e0 arb\u00ebresh\u00eb ma nessuno di San Martino di Finita.\nIn seguito alla Restaurazione e al ritorno al potere dei Borboni il brigantaggio continu\u00f2 ad estendersi contro il regime restaurato e i nuovi governanti, cosicch\u00e9 il fenomeno interess\u00f2 anche San Martino di Finita e i Comuni limitrofi.\nNei processi per brigantaggio del 1843 compaiono i nomi di diversi Sammartinesi, alcuni dei quali insieme ad imputati di altre comunit\u00e0.:\nNel processo della Gran Corte Criminale di Calabria Citra del 1851 furono condannati: Andrea Musacchio \"alias Cancello\" accusato di d'incesso per la campagna in comitiva armata commettendo misfatti e delitti in agosto del 1851, di omicidio premeditato a colpo d'arma da fuoco in persona di D. Nicola Alimena, il 31 luglio 1851. Furono accusati inoltre per complicit\u00e0 nell'omicidio e altri delitti: Arcangiolo Donadio \"alias Mastronicola\", Salvatore Pollera \"alias Arignano\", Francescantonio Pinnola Michele Tocci Ceraso, Giovan Battista Turco di Guardia domiciliato in San Martino, Giuseppe Ferraro Pistacchio, Antonio Marrello di Ajello domiciliato in Sammartino, Gerardo Cittadino, Francesco Musacchio, Arcangelo e Dionigio Musacchio, Domenico Cistaro \"fu Ambrogio\".. Andrea Musacchio e Michele Tocci morirono dopo qualche mese di tisi nel carcere di Ventotene.\nNei fatti i sammartinesi diedero un importante contributo al Risorgimento. Nei processi politici della Gran Corte Criminale eseguiti dal 1848 al 1854 furono condannati per associazione in banda armata con oggetto di distruggere e cambiare il Governo, con avervi esercitato impiego, funzione e comando, in giugno del 48: Pasquale Cavallo, Luigi Musacchio, Domenico, Vincenzo e Francescantonio Pinnola, Agostino, Alessandro, Samuele e Angelo Tocci, Domenico Cistaro e Giuseppe Drammis..\nIl 1860 \u00e8 sindaco Samuele Tocci; la Forza Armata di San Martino \u00e8 composta da 166 militi un Capo Compagnia (Domenico Pinnola), 2 Capo Plotone (Pasquale Cavallo e Samuele Tocci), 4 Capo Sezione (Paolo Garrafa, Stefano Carci, Francesco Migliani, Arcangelo Pinnola), 9 Capo Brigata e 18 Sotto Capo Brigata. Risulta dalla Situazione della Forza Armata, Guardia Nazionale, redatta dal Capo Plotone, Pasquale Cavallo, il 15 dicembre del 1860, che il Capo Compagnia Domenico Pinnola, un Capo Sezione, due Capo Brigata, quattro Sotto Capo Brigata e 38 militi sono partiti volontari al seguito del generale Giuseppe Garibaldi, e si trovano in Napoli e dintorni. Dunque, 46 militari sono partiti unendosi alle truppe garibaldine. Tra loro vi sono: Domenico e Arcangelo Pinnola, Agostino e Francesco Tocci che combatterono al Campo di Agrifoglio a Capua.\nDal 1\u00ba luglio al 31 dicembre del 1866 Giuseppe Pinnola, figlio di Domenico, trovandosi in servizio di leva, and\u00f2 a combattere per sei mesi la battaglia Garibaldina contro gli Austriaci e per questo ebbe la medaglia all'onore nel 1914. Nel 1872 furono processati per brigantaggio e diversi delitti Agostino, Francesco e Gervasio Tocci.\nGeografia antropica.\nIl centro abitato conta circa 350 abitanti, il resto \u00e8 distribuito tra la frazione \"Santa Maria Le Grotte\" (circa 700), abitata da italianofoni ed il resto delle contrade.\nIl Comune ha un'estensione territoriale di 23,90\u00a0km\u00b2 e confina con i comuni di Rota Greca, Lattarico, Torano Castello e Cerzeto. Fa parte dello stesso comune la frazione Santa Maria le Grotte, di lingua italo-romanza, e diverse piccole contrade tra cui Veltri, un tempo popolata quasi esclusivamente da famiglie albanesi, San Bartolo e Brugnano. Il centro urbano \u00e8 diviso in quartieri con toponimi albanesi: \"Rahj\" (Poggio), \"N\u00ebn Rahj\" (Sotto il Poggio), \"Kroi Naskut\" o \"Kroi Muzakut\" (Fontana di \"Carlo Musacchio\"), \"Qaca\" (Piazza), \"Kongat\" (Conche), \"Malikat\" o \"Malicchia\", \"Kumba\" (Essiccatoio), \"Vurgu\" (Borgo), \"Krie Vurgut\" (Sopra il Borgo), \"Barrak\u00ebt\" (Baracche, anche conosciuto come \"Sheshez\", cio\u00e8 Pianori).\nLa lingua principalmente parlata \u00e8 l'Arb\u00ebrisht, una variante antica del dialetto tosco dell'Albania meridionale conservata dagli avi in terra italiana.\nGjiton\u00eca.\nPer qualsiasi approccio di studio socio-antropologico ci si rapporti alla comunit\u00e0 di San Martino, non si pu\u00f2 prescindere da quella che \u00e8 stata la sua struttura sociale ed organizzativa, ossia la \"gjitonia\". Il termine indica la microstruttura in cui \u00e8 organizzata la societ\u00e0 arb\u00ebreshe.\nDa un'analisi demografica storica, riguardante la composizione e la collocazione spaziale delle famiglie, e con il supporto della toponomastica, si nota che almeno fino alla prima met\u00e0 dell'Ottocento, le famiglie appartenenti ad un unico casato occupavano interi quartieri e con la presenza di famiglie esterne, il pi\u00f9 delle volte imparentate a loro, anche se nel registro dell'anagrafe ancora nell'Ottocento risulta un numero rilevante di matrimoni tra persone con lo stesso cognome. Cos\u00ec si avevano i quartieri dei Tocci (chiamato Rahji), dei Pinnola, dei Malicchia (nel XVII sec. La Malicchia, e gi\u00e0 dal sec. XIX, per corruzione del nome, Malik\u00e0t, includendo anche il quartiere dei Pinnola), dei Musacchio e rioni in cui risiedevano i Drammis, i Perrotta, e altri ancora.\nI quartieri erano ulteriormente suddivisi in \"gjitoni\" e questo rimanda al corrispettivo della struttura urbanistica e sociale dei Griki nel Salento, la ghetonia, come ampliamento dell'abitazione in seguito al matrimonio dei figli maschi. Con il tempo, attraverso i matrimoni e lo spopolamento del paese, le gjitoni hanno finito per perdere l'elemento strutturale verticale ed evolversi verso quello di tipo orizzontale. Quindi, non necessariamente il gjiton \u00e8 un parente.\nSeppur da struttura sociale di tipo verticale la gjitonia si \u00e8 evoluta in struttura di tipo orizzontale, le relazioni tra i suoi appartenenti erano molto strette, come quelle con i parenti. Forse proprio per supplire al cambiamento intercorso, all'interno delle varie gjitoni erano favoriti i matrimoni ma anche i legami di comparaggio. Fenomeno importante per il rafforzamento dei legami era l'allattamento. Non solo le puerpere pi\u00f9 ricche di latte allattavano i figli di coloro che ne avevano meno, ma quando le giovani madri si allontanavano insieme per i lavori comunitari, una di loro restava in casa allattando e accudendo i neonati delle altre, a rotazione. E le donne da cui si era preso il latte, erano chiamate mamau, variante del termine m\u00ebma (mamma).\nAnche il rito di fratellanza e sorellanza vollam\u00ebt e mot\u00ebrmat, varianti dei termini vulla e mot\u00ebr (rispettivamente fratello e sorella), consistente in un'agape eseguita all'esterno del centro abitato, la domenica in Albis, tramite cui si rafforzano ulteriormente i legami tra i partecipanti, un tempo era organizzata tra i vari gjiton\u00eb.\nIn seno a questa struttura si eseguivano i lavori comunitari e si attuava il mutuo soccorso. Questo ruolo era demandato specialmente alle donne e alle adolescenti che non rifiutavano di fare compagnia di notte alle anziane sole, di recarsi a prendergli l'acqua alla fonte; andargli incontro e prendergli il carico della legna prima che entrassero nel centro abitato, per risparmiargli un po'di fatica. E le anziane ripagavano trasmettendo il loro sapere che cos\u00ec si tramandava da una generazione all'altra.\nNella gjitonia si formavano i giovani sui valori fondanti della comunit\u00e0, si apprendevano i modi comportamentali, gli usi, i costumi e i riti. L\u00ec gli venivano narrate le antiche fiabe, le leggende; gli si insegnavano le preghiere e i canti sacri come i canti profani. L\u00ec venivano iniziati all'esecuzione dei canti tradizionali e alle danze.\nUna comunit\u00e0 cos\u00ec rigidamente strutturata potrebbe far pensare ad una societ\u00e0 chiusa, ed in parte lo era. Ma d'altro canto, una breve indagine d'archivio mostra che gi\u00e0 nel secolo XVII diversi Sammartinesi si sposavano con persone di altre comunit\u00e0 limitrofe come Rota, Mongrassano e Serra di Leo, e di aree geografiche diverse, ma della stessa origine etnica, come Santa Caterina, Spezzano Albanese e Falconara Albanese. Non mancano per\u00f2 matrimoni, anche se numericamente inferiori, con persone di paesi latini come Torano e Guardia.\nLe relazioni con altre comunit\u00e0, per motivi commerciali, come l'acquisto del sale a Lungro, del miglio a Sartano e a Spezzano; la partecipazione alle fiere come quella di Solferano a Bisignano, i pellegrinaggi al santuario della Madonna del Pettoruto a San Sosti e a quello di San Francesco di Paola nell'omonima citt\u00e0, hanno contaminato la sua cultura. Ci\u00f2 \u00e8 ben visibile anche nel vasto repertorio delle melodie dei vjesh\u00eb e degli aj\u00ebr, alcuni dei quali presenti in altre comunit\u00e0, nonch\u00e9 di canti in calabrese.\nFrazioni.\nSanta Maria Le Grotte.\nLa frazione Santa Maria Le Grotte dista dal capoluogo 6\u00a0km circa ed \u00e8 situata pi\u00f9 a valle, nei pressi del fiume Coscinello. Probabilmente esisteva gi\u00e0 prima dell'arrivo degli Albanesi, quale piccola fortificazione chiamata Santa Maria di Lattaraco.\nAccanto all'italiano si parla uno dei dialetti italo-romanzi calabresi.\nEconomia.\nAgricoltura e pastorizia sono le uniche voci di sviluppo economico, insieme allo sfruttamento del legname presente sui colli che circondano il centro abitato. Come per tutti i comuni limitrofi sono assenti industrie e settore dei servizi, eccetto per piccole attivit\u00e0 commerciali per lo pi\u00f9 a conduzione familiare.\nArtigianato.\nPer antica tradizione, in alcune famiglie vengono ancora prodotti arazzi e coperte lavorati con i telai a mano, caratterizzati da disegni e da temi ispirati alla storia albanese."}
{"id": "33081", "revid": "125125663", "url": "https://it.wikipedia.org/wiki?curid=33081", "title": "San Nicola Arcella", "text": "San Nicola Arcella \u00e8 un comune italiano di abitanti della provincia di Cosenza in Calabria.\nNota localit\u00e0 balneare della Riviera dei Cedri situata su di uno strapiombo di 110 m s.l.m., ai piedi del quale si trova una baia racchiusa da un braccio roccioso che le conferisce la forma di un porto naturale.\nIl comune ha ottenuto dalla FEE il riconoscimento bandiera blu nel 2021 per il terzo anno consecutivo per la spiaggia Arcomagno/Grande Canale Marinella.\nStoria.\nLe origini di San Nicola Arcella provengono dalla cittadina di Scalea, fondata dai superstiti di Lavinium, antica citt\u00e0 romana sorta alla foce del fiume Lao dopo la distruzione della citt\u00e0 greca di \u201cL\u00e0os\u201d, che fu assalita dai barbari del nord.\nLa popolazione di Lavinium fu costretta dalle condizioni igieniche (la malaria che infestava la piana del Lao) e dalla necessit\u00e0 di difendersi dalle incursioni saracene, a rifugiarsi sulle alture vicine, dando origine nei tempi bizantini \u201calla Scalea ed al Casale di questa San Nicola Arcella\u201d.\nL\u2019antica denominazione del borgo originario era in realt\u00e0 San Nicola dei Greci. Solo in epoca borbonica assunse l\u2019attuale nome di San Nicola Arcella; sembra che quest\u2019ultimo derivi dalla terra sulla quale, oggi, \u00e8 strutturato il centro abitato, e cio\u00e8 una rocca (in latino \"arx\") dove si rifugiarono i superstiti di Lavinium.\nIl riconoscimento dell'ordinamento amministrativo del 1799 disposto dal generale Championnet, comandante delle truppe francesi,difensore della nuova Repubblica Romana,desideroso di estendere le sue conquiste anche nella Regione Partenopea, colloc\u00f2 San Nicola Arcella nel Cantone di Lauria.\nNel XIX secolo il principe Scordia Pietro Lanza Branciforte, avendo sposato Eleonora, ultima erede degli Spinelli di Scalea, divenne principe di tutto il feudo ereditando la masseria fortificata sita in contrada Dino, comunemente nota come \"Il Palazzo\", costruito nel XVIII secolo per volont\u00e0 del Principe Antonio Spinelli di Scalea, designandola come sua residenza estiva.\nI coloni del principe, insieme con gli antichi abitanti, dediti soprattutto alla pesca, costruirono il primo regolare nucleo urbano, cio\u00e8 il primo Casale che prese il nome di Casaletto; erano le case della corte, nome ancora attribuito alla parte pi\u00f9 antica del paese. Il feudo rimase in mano ai principi di Scalea fino all\u2019abolizione della feudalit\u00e0 decretata dai Francesi (1806).\nSotto i nuovi dominatori San Nicola conobbe una breve autonomia amministrativa, per il riordino amministrativo predisposto con il decreto 4 maggio 1811, in virt\u00f9 del quale venivano istituiti i comuni, San Nicola, viene iscritta a frazione di Scalea. Diviene comune autonomo nel 1912; il primo sindaco eletto fu il signor Tenuta Michele. La lunga parentesi fascista fu occupata prevalentemente dal podest\u00e0 Cav. Adolfo Miraglia.\nLa storia contemporanea di San Nicola Arcella si lega strettamente alla personalit\u00e0 e alle vicende dei suoi abitanti.\nSicuramente tra i personaggi pi\u00f9 determinanti per la storia di San Nicola vi \u00e8 Lord Crawford, scrittore inglese che intorno alla fine dell\u2019800 pose la propria dimora presso la torre di guardia, vi ambient\u00f2 alcuni suoi racconti offrendo testimonianza della vita del piccolo borgo marinaro.\nTra gli altri personaggi ricordiamo Alessandro Vincenzo Siciliano, economista e filantropo nato nel 1860, che emigr\u00f2 da giovane in Brasile. Fond\u00f2 molti istituti di beneficenza e fu istitutore di una prima pensione sociale per i poveri. Determinante fu il suo intervento allorquando San Nicola Arcella riusc\u00ec, nel 1912, a costituirsi in un comune autonomo abbandonando lo \u201cstatus\u201d di frazione di Scalea . Mor\u00ec nel 1914.\nAmedeo e Antonio Barletta, Cavalieri del Lavoro, furono grandi imprenditori in America Latina agli inizi del \u2018900. Donarono al comune di San Nicola Arcella, nel 1932, l\u2019asilo infantile intitolato alla loro madre Filomena Barletta.\nLa storia di oggi.\nLa storia odierna di San Nicola Arcella \u00e8 sicuramente legata allo sviluppo del turismo. Da molto tempo \u00e8 considerato tra i centri vacanzieri pi\u00f9 esclusivi della Calabria. Molte sono le attivit\u00e0 ricettive di qualit\u00e0 presenti nella zona, che si fondono con lo scenario naturale attirando il turismo nei mesi estivi offrendo ai giovani nuove prospettive occupazionali. Per il resto dell\u2019anno l\u2019agricoltura e la pesca sono i settori maggiormente sviluppati: le aziende agricole presenti nelle zone pi\u00f9 a monte allevano bovini, ovini e caprini e si occupano della trasformazione del latte in formaggi.\nMonumenti e luoghi d'interesse.\nIl centro storico dell'antico borgo \u00e8 recuperato a partire dalla fine degli anni novanta, mettendo meglio in risalto i palazzotti signorili dalle facciate tardo-ottocentesche, le principali piazzette tanto animate in estate e la chiesa parrocchiale, arroccata su una stretta balconata al centro del paese.\nPer incentivare i turisti a visitare l'intero borgo \u00e8 stata realizzata una serie di affreschi che, dalle pareti esterne delle abitazioni, raccontano la storia millenaria del luogo, a partire dai primi navigatori che vennero a colonizzare quella che divenne la Magna Grecia.\nDegne di rilievo sono la torre saracena, detta \"Torre Crawford\" dal nome dell'ultimo proprietario, e il \"Palazzo del Principe\", villa di campagna dei principi Lanza di Trabia, che si affacciano sul golfo.\nDa ricordare anche il cosiddetto \"Arcomagno\", un arco naturale di pietra che da un'altezza di circa 20 metri incornicia in modo spettacolare una delle spiagge, vera attrazione turistica del luogo.\nSpiaggia dell'Arcomagno.\nL'Arcomagno \u00e8 una delle spiagge pi\u00f9 belle della Calabria \u00e8 la pi\u00f9 selvaggia in assoluto, sicuramente la pi\u00f9 suggestiva all'interno del comune di San Nicola Arcella. Quando si arriva si ha come l\u2019impressione di trovarsi dinanzi un monumento architettonico scolpito in acqua. L'entrata della grotta presenta un enorme sperone alto circa 20 metri da cui si pu\u00f2 notare la piccola spiaggia.\nLa Grotta dell\u2019Arcomagno \u00e8 conosciuta anche come la Grotta Saracena, perch\u00e9 un tempo questo era il passaggio utilizzato dai saraceni per raggiungere la costa.\nInfrastrutture e trasporti.\nStrade.\nIl paese non \u00e8 attraversato da autostrade, ma dalla SS18 che la collega alla A2 del Mediterraneo. \u00c8 raggiungibile dalla A2 dallo svincolo di Lagonegro nord proseguendo sulla SS585 e successivamente sulla SS18 uscendo allo svincolo di San Nicola Arcella.\nStazione Ferroviaria.\nRecentemente il comune di San Nicola Arcella possedeva una fermata ferroviaria sulla linea Napoli - Salerno - Battipaglia - Reggio Calabria, la fermata venne poi soppressa il 12 dicembre 2010. Essa anticamente si trovava sul tracciato di 12\u00a0km che collegava S. Nicola Arcella alla stazione di Marcellina-Orsomarso-Verbicaro in attivit\u00e0 dal 1895 fino al 1970, anno in cui fu dismesso, perch\u00e9 obsoleto e sostituito nello stesso anno con la nuova tratta Praja-Ajeta-Tortora - Marcellina-Orsomarso-Verbicaro sulla linea Battipaglia-Reggio Calabria in seguito all'ammodernamento dell'intera rete ferroviaria italiana.\nLa sede ferroviaria \u00e8 ancora riconoscibile per lunghi tratti, grazie alla presenza di numerose opere d'arte (ponti e gallerie), anche se invasa dalla vegetazione spontanea o trasformata in strade. Molte gallerie sono state murate e i ponti, utilizzati come strade, hanno spesso subito significative modifiche. Il fabbricato viaggiatori della stazione di S. Nicola Arcella, recentemente abbandonato, \u00e8 ancora in buone condizioni.\nAmministrazione.\nLa sede municipale \u00e8 in Via Nazionale 5."}
{"id": "33082", "revid": "125626209", "url": "https://it.wikipedia.org/wiki?curid=33082", "title": "San Pietro in Amantea", "text": "San Pietro in Amantea \u00e8 un comune italiano di 477 abitanti della provincia di Cosenza in Calabria. Dista 42\u00a0km da Cosenza rispetto alla quale \u00e8 posto a sud-ovest e ha un territorio compreso tra 46 e 644 metri s.l.m. L'abitato \u00e8 situato a 374 metri di altitudine."}
{"id": "33083", "revid": "123459243", "url": "https://it.wikipedia.org/wiki?curid=33083", "title": "San Pietro in Guarano", "text": "San Pietro in Guarano \u00e8 un comune italiano di abitanti della provincia di Cosenza, in Calabria. \u00c8 arroccato su una collina nel centro della provincia. \nNel suo territorio ricade la cima di Monte Scuro, una delle vette pi\u00f9 alte dell'altopiano silano. Il territorio ha un'altitudine compresa tra 169 e 1633 metri s.l.m. La superficie si estende dalla Valle del Crati al Fago del Soldato in piena Sila.\nFa parte di San Pietro in Guarano il monte Santo Janni da cui prende nome la piccola localit\u00e0 del comune.\nStoria.\nIl primo nucleo abitato di San Pietro in Guarano risalirebbe all'epoca romana, pi\u00f9 precisamente al II secolo a.C.. Ci\u00f2 \u00e8 testimoniato da alcuni ritrovamenti in localit\u00e0 Vigne. Durante l'occupazione da parte dei francesi che risale all'800, gli abitanti del paese si ribellarono ai loro soprusi, tra cui il saccheggio delle case; questo evento \u00e8 ricordato dal quadro della Madonna custodito nella chiesa di San Pietro Apostolo. In particolare, \u00e8 noto che il 3 ottobre 1806 il brigante Francatrippa attacc\u00f2 San Pietro in Guarano alla testa di seicento uomini insieme a Lorenzo Martire, e ai realisti di Rovito guidati da Serafino Clemente. Piombarono sui francesi guidati da Deguisanges mettendoli in fuga e facendo ventitr\u00e9 prigionieri. Questi vennero poi arsi vivi nella piazza del paese.\nSimboli.\nLo stemma del Comune di San Pietro in Guarano \u00e8 stato concesso con decreto del presidente della Repubblica del 2 ottobre 2006.\nMonumenti e luoghi d'interesse.\nChiesa madre di Santa Maria in Gerusalemme.\nSanta Maria in Gerusalemme \u00e8 il nome della maestosa chiesa che sorge al centro del paese. Considerata un Duomo, sovrasta il paese rendendo sia essa che il centro abitato visibile e facilmente distinguibile da chilometri di distanza.\nFu costruita a partire dal 1891, ma la data ufficiale della prima pietra posta risale al 29 giugno 1892.\nLa vecchia chiesa di Santa Maria in Gerusalemme, ora San Pietro Apostolo (purtroppo chiusa per restauro ormai da anni) non riusciva pi\u00f9 ad accogliere la massa dei fedeli, pertanto si inizi\u00f2 la costruzione di questa nuova chiesa.\nFu inaugurata e benedetta il 5 febbraio 1902 in occasione della festa votiva per il terribile terremoto del 1783. Mancavano ancora i lavori di decorazione ma poteva essere adibita al culto almeno nei giorni solenni. I lavori durarono circa trent'anni ma il risultato ripago' gli sforzi profusi. Con il titolo di Santa Maria in Gerusalemme sono indicate la chiesa e la Beata Vergine Maria, patrona principale del paese. La bellissima statua di Maria con Bambin Ges\u00f9, posta all'interno della chiesa, ha ai piedi il Bambinello appartenente alla vecchia statua annerito. \nLa vecchia statua posta nella chiesa vecchia, venne incendiata durante l'occupazione francese ma il Bambinello si salv\u00f2 miracolosamente; il dipinto sul soffitto mostra ancora numerosi fori prodotti dai proiettili esplosi dai francesi. Questi ultimi incendiarono il paese fuggendo illesi ma si imbatterono in una fitta nebbia e precipitarono da una rupe vicino all'attuale contada Padula. In quel luogo una signora lavava i panni nel fiume e un militare francese colleg\u00f2 la sciagura alla rappresaglia compiuta; la Vergine Maria li aveva forse puniti, cos\u00ec lasci\u00f2 alla signora alcune monete supplicando di costruire una cappelletta alla Madonna: cos\u00ec fu. L'attuale nicchia sulla rupe, o in dialetto locale \"Timpa di Francesi\", \u00e8 per\u00f2 dedicata alla Madonna del Carmine.\nLa Vergine patrona del paese \u00e8 venerata anche come Santa Maria di Gerusalemme, Madonna di Gerusalemme o semplicemente Santa Maria.\nSociet\u00e0.\nEvoluzione demografica.\nLa sua evoluzione demografica ha avuto prima un aumento, poi un ribasso e infine una stabilizzazione, come si pu\u00f2 notare nel grafico. Il suo massimo \u00e8 stato nel 1951, con abitanti e il minimo \u00e8 stato nel 1861, con abitanti.\nFrazioni.\nIl comune comprende le frazioni di San Benedetto, Redipiano e Padula.\nPadula\nPadula \u00e8 il secondo centro pi\u00f9 popoloso dopo il capoluogo comunale con una popolazione di oltre 850 abitanti. Sorge su delle colline dai 180 ai 320 m s.l.m. a ridosso della citt\u00e0 di Cosenza da cui dista appena 4 km. \u00c8 la localit\u00e0 a maggior incremento demografico. La patrona \u00e8 Nostra Signora di F\u00e1tima festeggiata nel mese di maggio. La splendida statua della Vergine \u00e8 custodita nella chiesa a Lei intitolata. Padula ha un clima afoso e secco in estate anche se non mancano brevi temporali, molto umido e fresco in inverno, con abbondanti piogge, scarse le nevicate per via del cambiamento climatico. Nel gennaio 2017 la contrada scese a -9 \u00b0C sotto zero, in assoluto la temperatura pi\u00f9 fredda di sempre. \nSan Benedetto \nSan Benedetto in Guarano o semplicemente San Benedetto ( \"\"Santu B\u00e9ner\u00edttu\" in dialetto locale)\" \u00e8 la frazione pi\u00f9 vicina al capoluogo, appena 1 km. Sorge a 532 m s.l.m. con una popolazione di 463 abitanti. Patrono della frazione \u00e8 Sant'Andrea Apostolo ma molto sentiti sono il culto e la festa della Madonna della Consolazione, venerata nell'omonima chiesa del cimitero locale. Si tramanda che pi\u00f9 volte la Madonna avrebbe salvato la frazione da varie calamit\u00e0."}
{"id": "33084", "revid": "124603368", "url": "https://it.wikipedia.org/wiki?curid=33084", "title": "San Sosti", "text": "San Sosti (\"Santisu\u00f2sti\" in calabrese, \"Ai S\u00f2stis\", \u0386\u03b3\u03b9\u03bf\u03c2 \u03a3\u03ce\u03c3\u03c4\u03b7\u03c2 in greco bizantino) \u00e8 un comune italiano di abitanti della provincia di Cosenza in Calabria.\nGeografia fisica.\nL'abitato di San Sosti si sviluppa (a circa 363 m s.l.m.) sulla cima e le pendici di un apparato collinare che \u00e8 il prolungamento naturale del versante S.O. della catena montuosa del Pollino, costituito dalla montagna del Pettoruto. Il suo territorio \u00e8 bagnato dalle acque di ben due fiumi: l'Esaro ed il Rosa; che ne hanno condizionato negli anni passati le attivit\u00e0 umane facendo s\u00ec che si sviluppasse, per quel che riguarda lo sfruttamento delle risorse naturali da parte dell uomo, una naturale vocazione agricola.\nStoria.\nIl territorio era stato frequentato a partire dalla media et\u00e0 del bronzo (XVI secolo a.C.) e in corrispondenza del castello della Rocca, che domina l'attuale abitato, sono state inoltre rinvenute tracce di un abitato del bronzo finale (XI-X secolo a.C.); la frequentazione della zona dell'abitato per il bronzo finale e la prima et\u00e0 del ferro \u00e8 attestata inoltre dai ritrovamenti di frammenti di ceramica dipinta micenea ed enotria presso l'attuale abitato. Un abitato dell'et\u00e0 del ferro \u00e8 stato inoltre identificato presso la localit\u00e0 Casalini, sul lato opposto del torrente Rosa (riva sinistra), affluente dell'Esaro (IX-VII secolo a.C.): in epoca protostorica doveva esistere un sistema di insediamenti fortificati che controllavano i percorsi verso mar Tirreno.\nUn luogo di culto di epoca greca arcaica \u00e8 attestato dai rinvenimenti presso gli scavi archeologici della chiesa del Carmine, nell'attuale abitato, e altri materiali sono stati rinvenuti nel castello della Rocca (VI-V secolo a.C.), connessi probabilmente con le citt\u00e0 prima di Sibari e poi di Thuri. Da questi santuari proviene probabilmente l'ascia votiva di San Sosti del British Museum (VI secolo a.C.), con iscrizione di dedica ad Era, di cui si cita un santuario situato in pianura.\nMancano attestazioni di epoca lucana, mentre per l'epoca romana sono conosciute le ville di Cerreto e di Ministalla e traccia di un edificio \u00e8 stata rinvenuta negli scavi archeologici nell'attuale abitato.\nNel X secolo-XI secolo venne costruito il castello della Rocca, abbandonato poi tra il XIII e il XIV secolo, legato con l'abitato di San Sosti, mentre l'abitato fortificato dei Casalini, di epoca bizantina doveva essere autonomo e appartenente ad un diverso territorio, il cui confine era forse segnato dal torrente Rosa. Allo stesso periodo della Rocca appartiene il monastero bizantino di san Sozonte,: dal nome greco del santo titolare deriva il nome del paese ()."}
