{"id": "21138", "revid": "1522738", "url": "https://it.wikipedia.org/wiki?curid=21138", "title": "Sarajevo", "text": "Sarajevo (in alfabeto cirillico \u0421\u0430\u0440\u0430\u0458\u0435\u0432\u043e; in giudesmo \"Saraj\"; in turco \"Saraybosna\"), in italiano Saraievo (: ) o raramente Seraievo, \u00e8 la pi\u00f9 grande citt\u00e0 nonch\u00e9 capitale della Bosnia ed Erzegovina. \u00c8 inoltre capoluogo della Federazione di Bosnia ed Erzegovina, una delle due entit\u00e0 che compongono lo stato, e dell'omonimo cantone.\nAll'interno dei confini amministrativi dei quattro comuni che compongono la citt\u00e0 vera e propria - (Stari Grad, Centar, Novi Grad e Novo Sarajevo) risiedono 275.569 abitanti (dato del 2013) mentre l'area urbana arriva a comprendere una popolazione di oltre mezzo milione di abitanti includendo i comuni limitrofi di Ilid\u017ea, Had\u017ei\u0107i, Vogo\u0161\u0107a e Ilija\u0161. \nSarajevo \u00e8 il centro politico, finanziario, sociale e culturale della Bosnia-Erzegovina e un importante centro di cultura nei Balcani. A causa della sua lunga storia di diversit\u00e0 religiosa e culturale, Sarajevo \u00e8 talvolta chiamata la \"Gerusalemme d'Europa\", \u00e8 infatti una delle poche grandi citt\u00e0 europee ad avere una moschea, una chiesa cattolica, una chiesa ortodossa e una sinagoga nello stesso quartiere.\nSebbene le sue origini siano riconducibili alla preistoria, la citt\u00e0 moderna \u00e8 sorta come roccaforte ottomana nel XV secolo. Pi\u00f9 volte nella sua storia Sarajevo ha destato attenzione a livello mondiale. Nel 1914, fu il luogo dell'attentato all'arciduca Francesco Ferdinando da parte dell'attivista locale della Giovane Bosnia Gavrilo Princip, episodio che scaten\u00f2 la prima guerra mondiale e che pose fine al dominio austro-ungarico in Bosnia portando alla creazione del Regno di Jugoslavia. Al termine della seconda guerra mondiale, l'istituzione della Repubblica Socialista di Bosnia ed Erzegovina, parte della Jugoslavia, comport\u00f2 una notevole espansione della citt\u00e0, all'epoca capitale della repubblica costituente. Nel 1984 ospit\u00f2 i XIV Giochi olimpici invernali che segnarono un periodo di prosperit\u00e0 per la citt\u00e0. Tuttavia, durante la guerra di Bosnia e la dissoluzione della Jugoslavia, la citt\u00e0 sub\u00ec il pi\u00f9 lungo assedio di una capitale nella storia della guerra moderna, fu infatti sotto assedio per 1.425 giorni dall'aprile 1992 al febbraio 1996.\nLa ricostruzione post-bellica ha portato ad una forte crescita della citt\u00e0. Nel 2014 Sarajevo \u00e8 stata Capitale europea della cultura e nel 2019 ha ospitato il XIV Festival olimpico invernale della giovent\u00f9 europea. Nell'ottobre 2019, Sarajevo \u00e8 stata designata come Citt\u00e0 creativa dell'UNESCO per aver posto la cultura al centro delle sue strategie di sviluppo, \u00e8 inoltre una delle diciotto \"\"Cities of Film\".\"\nGeografia fisica.\nTerritorio.\nSarajevo \u00e8 localizzata vicino al centro geometrico del triangolo formato dalla Bosnia ed Erzegovina, qualche chilometro ad est della sorgente del fiume Bosna. La citt\u00e0 si trova a 511 metri sopra il livello del mare nella valle omonima che si estende da est a ovest dalle alpi dinariche in direzione della pianura e che costituisce una sorta di anfiteatro naturale all'interno del quale si \u00e8 sviluppata l'agglomerato urbano. La circondano rilievi coperti di foreste e cinque montagne principali la pi\u00f9 elevata delle quali \u00e8 il monte Treskavica ( m s.l.m.) seguita dal monte Bjela\u0161nica ( m s.l.m.), dal monte Jahorina ( m s.l.m.), il monte Trebevi\u0107 ( m s.l.m.), e dal monte Igman ( m s.l.m.). \nUn piccolo fiume di nome Miljacka divide la citt\u00e0 in due parti percorrendo il centro cittadino da est a ovest per confluire nel fiume Bosna nei sobborghi occidentali della citt\u00e0. \nDurante la seconda met\u00e0 del XX secolo citt\u00e0 satellite come Ilid\u017ea e Vogo\u0161\u0107a si sono fuse con Sarajevo diventandone dei sobborghi.\nClima.\nSarajevo presenta un clima continentale mite, posta tra due fasce climatiche: quella dell'Europa centrale a nord e quella mediterranea a sud. La temperatura media \u00e8 di 9,5\u00a0\u00b0C, con gennaio come mese pi\u00f9 freddo (\u22121,3\u00a0\u00b0C) e luglio come quello pi\u00f9 caldo (19,1\u00a0\u00b0C). La temperatura pi\u00f9 calda registrata furono i 40\u00a0\u00b0C del 19 agosto 1946, mentre la pi\u00f9 fredda furono i\u00a0\u221226,4 del 25 gennaio 1946. Mediamente Sarajevo ha 68 giorni estivi all'anno (quelli con temperature superiori o uguali a 30,0\u00a0\u00b0C). La citt\u00e0 \u00e8 spesso leggermente coperta da nubi, con una media del 59% di cielo coperto. Il mese pi\u00f9 nuvoloso \u00e8 dicembre (in media 75% di cielo coperto), mentre quello pi\u00f9 chiaro \u00e8 agosto. Le precipitazioni si registrano tutto l'anno con una media finale di 170 giorni. Le giuste condizioni climatiche hanno consentito lo sviluppo degli sport invernali e l'organizzazione dei Giochi Olimpici Invernali del 1984.\nOrigini del nome.\nIl toponimo nasce dalla contrazione slavizzata delle parole turche \"saray\", che significa \"corte\" o \"palazzo\", e \"ova\u0161i\" che significa campo alludendo ai vasti campi che si estendevano a ovest dell'area in cui si trovavano gli edifici governativi. Una delle varianti del nome, usata per lo pi\u00f9 dai forestieri, era Bosna Seraj oppure Seraj Bosna, il primo uso attestato del nome \"Sarajevo\" risale al 1455.\nStoria.\nAlla conformazione attuale della citt\u00e0 si \u00e8 giunti attraverso tre distinte fasi di crescita, la prima ebbe luogo durante il primo periodo del governo ottomano (1460-1600), la seconda negli anni di pace dell'impero austro-ungarico (1883-1914) e l'ultima con l'epoca socialista (1945-1994), durante tutti questi periodi la citt\u00e0 venne governata da \"grandi costruttori\" che, ognuno secondo la sua visione di citt\u00e0, formarono e riformarono il tessuto urbano.\nDalle origini al XVIII secolo.\nL'area occupata dalla Sarajevo odierna \u00e8 stata continuamente abitata dall'et\u00e0 della pietra. Ne sono tutt'oggi rimaste delle evidenti tracce, anche se maggiormente dovute a delle successive ricostruzioni. Una citt\u00e0 romana si trovava all'estremo occidentale della valle, in corrispondenza del sobborgo di Ilid\u017ea, attualmente una localit\u00e0 termale le cui acque sulfuree erano gi\u00e0 in uso in epoca romana, si hanno ritrovamenti di pavimentazioni in mosaico e capitelli dell'epoca romana.\nStudi della seconda met\u00e0 del XX secolo hanno confutato la teoria che la citt\u00e0 fosse costruita sui resti di un'antica citt\u00e0 chiamata \"Vrhbosna\" (letteralmente \"Cima-bosnia\"), questo nome era infatti usato per definire un'intera area amministrativa e venne diffuso dai mercanti di Dubrovnik che lo usavano per individuare uno specifico mercato in uno dei villaggi dell'area.\nTra il 540 e il 800 gli slavi originari dalle zone delle attuali Polonia e Ucraina colonizzarono il sud-est dell'Europa, la penisola balcanica e quindi l'area dell'attuale Bosnia. Divisi in trib\u00f9 e legati a religioni animiste vennero progressivamente convertiti al Cristianesimo e dominati in successione da Croati, Serbi, Bizantini, Ungheresi. Nel XII secolo venne costituito uno stato medievale che comprendeva l'area di Sarajevo, Visoko e Zenica inizialmente soggetto alla sovranit\u00e0 del Regno di Ungheria ma che dal 1180 divenne autonomo anche se travagliato da lotte tra famiglie nobili. All'epoca della conquista ottomana la zona era abitata da popolazioni cristiane sia ortodosse sia cattoliche ma nessuna delle due confessioni aveva una vera e propria struttura organizzata, questo lasci\u00f2 ampio spazio alla diffusione dell'islamismo.\nL'anno generalmente ricordato come quello di fondazione della citt\u00e0 \u00e8 il 1461, quando il primo governatore ottomano in Bosnia, Isa-Beg Isakovi\u0107, trasform\u00f2 il raggruppamento di villaggi in una citt\u00e0 e in una capitale, costruendo degli edifici chiave, e in particolare una moschea, un mercato coperto, bagni pubblici, un ostello e ovviamente il Palazzo (\"saray\") del Governatore.\nSarajevo ha iniziato a prosperare nel XVI secolo quando il suo maggiore costruttore Gazi Husrev-beg diede vita a quasi tutto quello che oggi compone la citt\u00e0 vecchia.\nDurante una incursione condotta nel 1699 dal principe Eugenio di Savoia contro l'Impero ottomano, Sarajevo fu bruciata e rasa al suolo. La citt\u00e0 in seguito fu ricostruita anche se non si riprese mai pienamente dalla distruzione, tanto che la capitale della Bosnia fu spostata a Travnik.\nDal XIX al XX secolo.\nNel 1878 la Bosnia fu occupata dall'impero austro-ungarico: architetti e ingegneri invasero Sarajevo cercando di ricostruirla come una moderna capitale europea. Questo port\u00f2 alla fusione delle parti della citt\u00e0 ancora costruite in stile ottomano con l'architettura contemporanea occidentale. Sarajevo ospita anche brillanti esempi del periodo della Secessione e dello stile pseudo-moresco.\nNel 1914 la citt\u00e0 fu lo scenario dell'evento che scaten\u00f2 la prima guerra mondiale: l'assassinio, il 28 giugno di quell'anno, dell'arciduca d'Austria ed erede al trono imperiale Francesco Ferdinando e di sua moglie.\nIn seguito alla Seconda guerra mondiale Sarajevo divenne un importante centro industriale regionale della Jugoslavia e di conseguenza \u00e8 cresciuta molto rapidamente. I nuovi quartieri sono stati costruiti a ovest della citt\u00e0 vecchia e sono andati accrescendo l'unicit\u00e0 dell'architettura della citt\u00e0.\nDal XX al XXI secolo.\nIl momento di massima crescita della citt\u00e0 si ebbe agli inizi degli anni ottanta quando Sarajevo venne nominata citt\u00e0 ospitante dei giochi olimpici invernali.\nA causa dell'inizio della guerra in Jugoslavia, il 6 aprile 1992 la citt\u00e0 venne accerchiata ed in seguito assediata dalle forze serbe. La guerra, che \u00e8 durata fino all'ottobre del 1995, ha portato distruzione su larga scala e una fortissima percentuale di emigrazione.\nTra i beni culturali maggiormente devastati dal conflitto si rammentano la Biblioteca Nazionale ed Universitaria, che era il monumento pi\u00f9 rappresentativo dell'architettura pseudo-moresca del XIX secolo, il \"Museo nazionale della Bosnia ed Erzegovina\" che fu danneggiato e la Moschea di Gazi Husrev-beg (del XVI secolo).\nLa ricostruzione della citt\u00e0 \u00e8 iniziata a partire dal marzo del 1996, subito dopo la fine della guerra. \nIl centro storico ottomano e la parte ottocentesca, di impronta austriaca, a parte alcuni singoli edifici sono completamente rimessi a nuovo. I segni pi\u00f9 evidenti della guerra si possono ancora trovare nella citt\u00e0 nuova, Novo Sarajevo, dove molti edifici sono ancora distrutti, e accanto ad essi sono molti i cantieri di nuovi centri commerciali ed edifici destinati ai servizi.\nMonumenti e luoghi di interesse.\nLa parte pi\u00f9 antica di Sarajevo \u00e8 l'area di Ba\u0161\u010dar\u0161ija che prende il nome dall'omonima piazza e che in epoca ottomana era la principale zona commerciale e centro della vita sociale cittadina. In questa zona, situata nella municipalit\u00e0 di Stari Grad a nord del fiume Miljacka, si trovano due antichi bazar coperti entrambi risalenti al XVI secolo, il Gazi Husrev Bey's Bezistan dichiarato monumento nazionale e il Brusa Bezistan che ospita una sezione del Museo di Sarajevo. In piazza Ba\u0161\u010dar\u0161ija si trova la moschea Havad\u017ea Durak, nell'area si trovano inoltre la moschea di Gazi Husrev-beg, la scuola islamica, \"Sahat Kula\" (la torre dell'orologio) e la fontana Sebilj.\nArchitetture religiose.\nLuoghi di culto islamici.\nCostruita negli anni tra il 1560 \u2013 1561 sotto il governo ottomano nel tipico stile di Istanbul. La grande cupola copre la stanza della preghiera mentre tre cupole pi\u00f9 piccole proteggono il chiostro. La moschea di Ali Pasci\u00e0 venne danneggiata dalle truppe serbe nel 1990. Dopo i restauri del 2004 \u2013 2005 la moschea \u00e8 inserita nella lista dei Monumenti Nazionali della Bosnia ed Erzegovina.\nImportante moschea completata tra il 1462 e il 1566. Il nome deriva da Solimano I\nCompletata tra il 1530 \u2013 1531 \u00e8 considerata il pi\u00f9 importante esempio di architettura islamica della Bosnia e uno dei migliori esempi al mondo di architettura ottomana. Venne costruita da Minar Sinan un importante architetto ottomano che anni dopo costru\u00ec la moschea di Solimano a Edirne in Turchia. La moschea prende il nome da Gazi Husrev-beg, colui che la commission\u00f2.\nFinanziata dall'Arabia Saudita, \u00e8 attualmente la moschea pi\u00f9 grande di Sarajevo per il numero di fedeli che pu\u00f2 accogliere\nLuoghi di culto cristiano-ortodossi.\nCostruita tra il 1863 \u2013 1868 \u00e8 la chiesa ortodossa pi\u00f9 grande di Sarajevo e una delle pi\u00f9 grandi dei Balcani. La basilica \u00e8 dedicata alla nativit\u00e0 di Ges\u00f9. La chiesa \u00e8 sormontata da cinque cupole, la pianta \u00e8 a forma di croce, gli interni sono riccamente decorati. Molto apprezzabile \u00e8 il campanile dorato posto davanti all'entrata. La costruzione \u00e8 in stile barocco.\nEdificio dedicato al culto ortodosso, venne completato nel 1539 e dedicato agli arcangeli Gabriele e Michele.\nLuoghi di culto cristiano-cattolici.\nSede della Diocesi cattolica in Bosnia viene comunemente chiamata come la \"cattedrale di Sarajevo o Katedrala\". Iniziata nel 1884 e completata nel 1889. Il suo architetto, Josip Vanca\u0161, utilizz\u00f2 elementi gotici e neo-romanici.\nDurante la guerra che colp\u00ec il paese negli anni novanta, venne costruita un'entrata della stazione dei treni all'interno della cattedrale per facilitare il rifornimento di vettovaglie alla citt\u00e0.\nSituata nel quartiere di Marijin Dvor, immediatamente fuori dalla zona pi\u00f9 centrale della citt\u00e0 lungo Zmaja od Bosne, fu costruita tra il 1936 ed il 1940 su disegno dell'architetto Karl Par\u017eik. In stile neo-romanico, con struttura a tre navate in pietra bianca d'Erzegovina, la chiesa ospita il sepolcro di Ivan \u0160ari\u0107, carismatico e discusso arcivescovo di Sarajevo della prima met\u00e0 del XX secolo che ne promosse la costruzione.\nSituata nel vecchio quartiere a sinistra del fiume Miljacka detto Bistrik (anticamente Latinluk), \u00e8 stata costruita nel 1912 al posto di un precedente e pi\u00f9 piccolo tempio cattolico eretto nel 1882, dopo l'arrivo degli austriaci. Questo aveva avuto anche funzioni parrocchiali e di chiesa cattedrale fino alla costruzione dell'attuale cattedrale nel 1889. Nel 1905 la vecchia chiesetta fu chiusa per problemi di staticit\u00e0 e nel 1912 fu abbattuta per far posto alla nuova chiesa di Sant'Antonio di Padova, disegnata in stile neogotico da Josip Vanca\u0161. Annesso alla chiesa si trova un monastero francescano eretto nel 1894.\nLuoghi di culto ebraici.\nSituata a sud del fiume Miljacka \u00e8 l'unico luogo di preghiera della comunit\u00e0 ebraica. Costruita nel 1902 in stile neo-moresco e consacrata nel 1930, nel 1966 venne offerta alle autorit\u00e0 cittadine come centro culturale e divisa orizzontalmente in due settori. La sezione dedicata al culto ebraico \u00e8 situata nel piano superiore. Quando venne consacrata era una delle sinagoghe pi\u00f9 grandi dei Balcani.\nPosizionata nel Velika Avlija, il quartiere ebraico di Sarajevo, la vecchia sinagoga risale al 1581. Danneggiata da un incendio nel 1697 e nel 1788 venne trasformata in Museo Ebraico nel 1965. Nonostante i muri siano stati spogliati delle loro decorazioni rimane un ambiente ancora molto suggestivo tutto costruito in pietra\nSociet\u00e0.\nReligione.\nSaraievo era conosciuta nel passato come citt\u00e0 multi-etnica e multi-religiosa. Al suo interno convivono tre diverse religioni: l'islam, il cristianesimo (con due confessioni: cattolica ed ortodossa) e l'ebraismo. Il grande clima di tolleranza e rispetto tra queste confessioni ha portato a soprannominare Saraievo la \"Gerusalemme d'Europa\". I rapporti tra queste fedi si sono incrinati in seguito alle guerre iugoslave.\nIslam.\nLa religione islamica \u00e8 giunta a Saraievo con l'arrivo dei turchi ottomani nel 1463. Molti abitanti scelsero di convertirsi, tra questi molti cristiani cattolici che non erano visti di buon occhio per il loro legame religioso con i cavalieri crociati e per la maggioranza molti cristiani ortodossi. La presenza turca ha rivoluzionato la citt\u00e0, facendola crescere di dimensioni e dandole quell'atmosfera orientale tipica di Saraievo. Nel 1991 il 45% della popolazione era islamica.\nCristianesimo ortodosso.\nGli ortodossi sono da molto tempo parte integrante della citt\u00e0, a Saraievo ha sede un patriarcato ortodosso e ci sono chiese vecchie di 500 anni a testimoniare la loro presenza nel corso dei secoli. Nel 1921 pi\u00f9 del 20% della popolazione era composto da serbo-ortodossi bosniaci. Questa percentuale \u00e8 molto diminuita: si stima che non pi\u00f9 del 5%-12% degli abitanti siano ortodossi bosniaci, molti hanno deciso di allontanarsi in seguito all'assedio di Sarajevo.\nCristianesimo cattolico.\nI fedeli di religione cattolica a Sarajevo sono soprattutto croato-bosniaci. Sarajevo \u00e8 sede di un'arcidiocesi cattolica e la cattedrale cattolica del Sacro Cuore \u00e8 uno dei simboli della citt\u00e0, tanto che viene spesso indicata come la \"Cattedrale di Sarajevo\". Anche il numero dei cattolici \u00e8 diminuito in seguito ai conflitti jugoslavi. Durante il conflitto venne costruito un passaggio sotterrano diretto con la stazione dei treni per favorire l'approvvigionamento di risorse e l'evacuazione della popolazione.\nEbraismo.\nL'arrivo nei Balcani degli ebrei sefarditi scacciati dalle politiche intolleranti di Ferdinando II d'Aragona e Isabella di Castiglia risale alla fine del XV secolo, costituirono un quartiere (\"mahala\"), la prima sinagoga risale al 1580. Un secolo dopo arrivarono, provenienti dall'Ungheria, gli ebrei ashkenaziti, le due comunit\u00e0 parlavano lingue diverse, da una parte il ladino, dall'altra tedesco e ungherese, non si amalgamarono e anche il luoghi di culto rimasero separati. Nel corso degli anni la popolazione crebbe e divenne molto fiorente, il numero degli ebrei arriv\u00f2 fino ai 8.000-12.000 (per la maggior parte erano sefarditi). Sarajevo era il centro ebraico pi\u00f9 importante dei Balcani, vi erano presenti ben 15 sinagoghe e i rapporti con le altre confessioni erano pacifici. L'avvento del nazismo e delle terribili persecuzioni degli Ustascia di Ante Paveli\u0107 decret\u00f2 la deportazione per l'85% degli ebrei di Sarajevo e la distruzione di molti luoghi di preghiera. Nel primo dopoguerra molti scelsero di emigrare in Israele, in citt\u00e0 gli ebrei rimasti sono circa 700.\nCultura.\nSarajevo \u00e8 sempre stato un centro culturale molto importante.\nDal periodo dell'Impero ottomano Sarajevo \u00e8 stata la casa per molti pensatori, poeti e artisti. Vladimir Prelog, vincitore del premio Nobel, \u00e8 nativo della citt\u00e0 come il regista Emir Kusturica. Il vincitore del premio Nobel Ivo Andri\u0107, lo scrittore Predrag Matvejevi\u0107 e Danis Tanovi\u0107 hanno soggiornato a lungo nella citt\u00e0; Andri\u0107 si considerava come suo cittadino.\nI diversi gruppi etnico-religiosi che hanno abitato a Sarajevo nel corso dei secoli hanno lasciato la propria impronta nella citt\u00e0 e hanno permesso uno sviluppo culturale molto variegato.\nOggi Sarajevo \u00e8 sede di diverse universit\u00e0 sia pubbliche che private, ospita molti festival e diversi musei che furono chiusi durante la guerra sono stati riaperti.\nL'assedio di Sarajevo ha provocato diversi danni, fra questi il pi\u00f9 grave \u00e8 stato probabilmente la quasi totale distruzione della Biblioteca nazionale ed universitaria di Bosnia ed Erzegovina. Molti libri e manoscritti furono bruciati e andarono irrimediabilmente perduti.\nTuttavia la citt\u00e0 si sta risollevando, grazie anche ad alcune iniziative quali il Sarajevo Film Festival, una delle pi\u00f9 grandi manifestazioni cinematografiche europee, che d'estate punta i riflettori sulla citt\u00e0.\nMusica.\nL'Orchestra filarmonica di Sarajevo \u00e8 famosa per aver suonato il 19 giugno 1994 fra le rovine del Municipio il \"Requiem\" di Mozart sotto la direzione di Zubin Mehta, solisti erano Jos\u00e9 Carreras, Ruggero Raimondi, Cecilia Gasdia e Ildik\u00f3 Koml\u00f3si.\nGeografia antropica.\nSuddivisioni amministrative.\nSono considerate parte della citt\u00e0 di Sarajevo quattro delle nove municipalit\u00e0 che costituiscono il Cantone di Sarajevo. Le municipalit\u00e0 considerate facenti parte della citt\u00e0 sono:\n1. Centar\n5. Novi Grad\n6. Novo Sarajevo\n7. Stari Grad\nCentar.\nCentar \u00e8 una municipalit\u00e0 di Sarajevo con 59.238 abitanti al censimento 2013.\n\u00c8 posizionata in mezzo tra Stari Grad (la parte pi\u00f9 vecchia della citt\u00e0) e le municipalit\u00e0 di Novi Grad e Novo Sarajevo.\nLa municipalit\u00e0 di Centar \u00e8 la parte pi\u00f9 importante della citt\u00e0 in quanto hanno sede le principali amministrazioni riguardanti il commercio, l'educazione, la cultura e la salute.\nNovi Grad.\nNovi Grad (Citt\u00e0 nuova) \u00e8 la municipalit\u00e0 posta pi\u00f9 a ovest delle quattro che formano Sarajevo\nNovi Grad crebbe notevolmente durante gli anni 70 basandosi sull'industria. Questa rapida crescita port\u00f2 ad una forte urbanizzazione con edifici residenziali multipiano.\nNel 1991 contava 136.746 abitanti, ma la guerra diminu\u00ec drasticamente questa cifra. \nNovi Grad \u00e8 comunque riuscita ad attuare un grande recupero, i segni della guerra sono ancora visibili, ma allo stesso tempo sono stati costruiti nuovi edifici rendendo Novi Grad la parte pi\u00f9 moderna della citt\u00e0.\nCon 124.471 abitanti al censimento 2013 \u00e8 la municipalit\u00e0 pi\u00f9 popolata di Sarajevo.\nStari Grad.\nStari Grad (citt\u00e0 vecchia) \u00e8 una municipalit\u00e0 di Sarajevo.\nStari Grad \u00e8 la parte pi\u00f9 vecchia di Sarajevo, ricca di monumenti, luoghi di culto e costruzioni di grande valore storico. La parte est di Stari Grad \u00e8 caratterizzata dalle influenze ottomane mentre la parte ovest presenta influenze della cultura Austro-Ungarica. Questa parte della citt\u00e0 rappresenta simbolicamente un punto di incontro fra l'oriente e l'occidente.\nAveva 38.911 abitanti al censimento 2013.\nInfrastrutture e trasporti.\nSarajevo \u00e8 posizionata in una valle in mezzo alle montagne: per questo motivo \u00e8 una citt\u00e0 \"compatta\". Questa caratteristica la rende scomoda per chi utilizza l'automobile, poich\u00e9 scarseggiano le aree di parcheggio, ma ci\u00f2 ha consentito lo sviluppo dei trasporti pubblici o in bicicletta. Le due strade principali sono la Maresciallo Tito (Titova ulica) e la Dragone di Bosnia (Zmaj od Bosne). La strada trans-europea Corridoio 5C attraversa Sarajevo e la collega con Budapest a nord e con Plo\u010de a sud.\nDopo la fine della guerra, Sarajevo sta migliorando il suo sistema di trasporti.\nFerrovie.\nLa stazione ferroviaria pi\u00f9 importante si trova al centro-nord della citt\u00e0; da l\u00ec le linee si diramano nelle diverse direzioni.\nAeroporto.\nL'Aeroporto Internazionale di Sarajevo (codice SJJ) si trova pochi chilometri a sud-ovest della citt\u00e0. Durante la guerra l'aeroporto \u00e8 stato utilizzato per i voli dell'ONU e per i soccorsi umanitari. Dopo l'accordo di Dayton, nel 1996, l'aeroporto \u00e8 tornato ad offrire normali voli commerciali. Nel 2006 534.000 persone sono transitate nell'aeroporto, mentre nel 1996 erano stati solo 25.000.\nMobilit\u00e0 urbana.\nI tram sono in funzione fin dal 1885, dapprima trainati da cavalli la linea fu elettrificata nel 1895. Sono il trasporto pubblico pi\u00f9 antico della citt\u00e0. \nSport.\nGli sport e gli eventi sportivi hanno avuto un ruolo importante a Sarajevo, ancor da prima che la citt\u00e0 ospitasse i giochi olimpici. Per la rassegna a cinque cerchi furono realizzate varie strutture sportive; quelle per lo sci nordico (pista di sci di fondo, trampolino Igman) sorgevano sul monte Igman, a pochi chilometri dalla citt\u00e0.\nUno degli sport pi\u00f9 praticati \u00e8 il calcio. Le due squadre di calcio \u2013 FK Sarajevo e FK \u017deljezni\u010dar \u2013 hanno entrambe spesso partecipato a tornei a livello europeo. Altre squadre calcistice cittadine sono il SA\u0160K Napredak e l'Olimpik Sarajevo.\nMolto praticata \u00e8 anche la pallacanestro. La squadra cittadina, il Bosna Sarajevo, \u00e8 stata campione europea nel 1979. Sono presenti altre squadre cittadine come lo \u017deljezni\u010dar e lo Spars.\nConosciuta \u00e8 anche la squadra di scacchi Bosna Sarajevo che ha partecipato a diversi campionati fin dagli anni ottanta."}
{"id": "21139", "revid": "585241", "url": "https://it.wikipedia.org/wiki?curid=21139", "title": "Legume", "text": ""}
{"id": "21141", "revid": "1718925", "url": "https://it.wikipedia.org/wiki?curid=21141", "title": "Spyware", "text": "Uno spyware, in informatica, \u00e8 un tipo di software che raccoglie informazioni riguardanti l'attivit\u00e0 online di un utente senza il suo consenso. In un senso pi\u00f9 ampio, il termine \u00e8 spesso usato per definire un'ampia gamma di malware (software maligni) dalle funzioni pi\u00f9 diverse, quali l'invio di pubblicit\u00e0 non richiesta (spam), la modifica della pagina iniziale o della lista dei \"Preferiti\" del browser, oppure attivit\u00e0 illegali quali la redirezione su falsi siti di commercio elettronico (phishing) o l'installazione di dialer truffaldini per numeri a tariffazione speciale.\nDiffusione.\nGli spyware, a differenza dei virus e dei worm, non hanno la capacit\u00e0 di diffondersi autonomamente, quindi richiedono l'intervento dell'utente per essere installati. In questo senso sono dunque simili ai trojan. Uno spyware pu\u00f2 essere installato sul computer di un ignaro utente sfruttando le consuete tecniche di ingegneria sociale. Molti programmi offerti \"gratuitamente\" su Internet nascondono in realt\u00e0 un \"malware\" di questo tipo: il software dunque non \u00e8 gratuito, ma viene pagato attraverso un'invasione della privacy dell'utente, spesso inconsapevole. In alcuni casi, la stessa applicazione che promette di liberare dagli spyware ha in realt\u00e0 installato spyware o \u00e8 essa stessa uno spyware.\nMolti software sono diffusi dichiarando in modo pi\u00f9 o meno esplicito di contenere un componente che verr\u00e0 utilizzato per tracciare le abitudini di navigazione dell'utente: in questo caso siamo in presenza non di uno spyware propriamente detto, ma di un programma rilasciato con licenza adware. Talvolta l'installazione di spyware viene eseguita in maniera ancora pi\u00f9 subdola, attraverso pagine Web appositamente realizzate per sfruttare le vulnerabilit\u00e0 dei browser o dei loro plug-in; in questo caso si parla di \"drive by download\" (o installazione tramite exploit).\nGli spyware possono anche far parte del payload di un malware a diffusione automatica, come un worm, ma questo metodo di diffusione \u00e8 assai meno comune. Alcuni spyware vengono eseguiti solo quando si utilizza l'applicazione di cui fanno parte e con cui sono stati installati e la loro esecuzione cessa nel momento in cui si chiude detto programma. Molti hanno invece un comportamento pi\u00f9 invasivo, simile a quello di molti trojan o worm: modificano infatti il sistema operativo del computer ospite in modo da essere eseguiti automaticamente ad ogni avvio. In alcuni casi il meccanismo dei cookies pu\u00f2 assumere connotazioni e scopi simili a quelli degli spyware, ma generalmente con rischi nettamente pi\u00f9 limitati per l'utente e con efficacia limitata al sito web che li usa.\nPotenziali danni causabili.\nTali software trasmettono i dati raccolti tramite Internet ad un'organizzazione che le utilizzer\u00e0 per trarne profitto, solitamente attraverso l'invio di pubblicit\u00e0 mirata. I programmi per la raccolta di dati che vengono installati con il consenso dell'utente (anche se spesso negando il consenso non viene installato il programma) non sono propriamente spyware, sempre che sia ben chiaro all'utente quali dati siano oggetto della raccolta ed a quali condizioni questa avvenga.\nGli spyware costituiscono innanzitutto una minaccia per la privacy dell'utente, in quanto carpiscono senza autorizzazione informazioni sul suo comportamento quando connesso ad Internet: tempo medio di navigazione, orari di connessione, siti Web visitati, se non dati pi\u00f9 riservati come gli indirizzi di posta elettronica e le password. Le informazioni raccolte vengono inviate ad un computer remoto che provvede ad inviare pubblicit\u00e0 mirata sulle preferenze ricavate dall'analisi del comportamento di navigazione. Gli annunci possono essere ricevuti sotto forma di pop-up, banner nei siti Web visitati o nel programma contenente lo spyware o, nei casi pi\u00f9 invasivi, posta elettronica non richiesta (spam). Talvolta lo spyware \u00e8 utilizzato da vere e proprie organizzazioni criminali, il cui obiettivo \u00e8 utilizzare le informazioni raccolte per furti di denaro tramite i dati di home banking o tramite i numeri di carta di credito.\nQuesti malware portano con s\u00e9 anche delle conseguenze sul funzionamento del computer su cui sono installati. I danni vanno dall'utilizzo di banda della connessione ad Internet, con conseguente riduzione della velocit\u00e0 percepita dall'utente, all'occupazione di cicli di CPU e di spazio nella memoria RAM, fino all'instabilit\u00e0 o al blocco del sistema. Tali conseguenze sono effetti collaterali dell'attivit\u00e0 principale degli spyware, ossia quella della raccolta di informazioni. Nessuno spyware ha lo scopo di rendere inutilizzabile il sistema su cui \u00e8 installato, dato che esso deve essere funzionante per consentire la raccolta e l'invio delle informazioni. Malfunzionamenti sono tuttavia piuttosto comuni, soprattutto nel caso si accumulino molti spyware.\nI sistemi Windows non protetti, se usati con inconsapevole leggerezza, possono accumulare centinaia di spyware. La presenza di una tale mole di applicazioni indesiderate causa una notevole diminuzione delle prestazioni del sistema e considerevoli problemi di stabilit\u00e0. Un altro sintomo comune di una grave infezione da spyware \u00e8 la difficolt\u00e0 di connettersi ad Internet, oppure la presenza di tentativi di connessione non richiesti dall'utente.\nSpesso tali malfunzionamenti vengono attribuiti dall'utente a difetti del sistema operativo, a problemi hardware o a virus, causando quindi azioni radicali come la formattazione e reinstallazione del sistema operativo o il ricorso all'assistenza tecnica, con notevoli perdite di tempo e di denaro.\nAlcuni spyware inducono perfino a credere che l'eventuale firewall installato sul computer stia funzionando male, simulando messaggi di errore di applicazioni legittime allo scopo di indurre l'utente a concedere l'accesso ad Internet al componente spyware, se non addirittura a disabilitare o disinstallare il firewall stesso.\nStrumenti di difesa.\nL'arma migliore per difendersi dagli spyware \u00e8 diffidare da qualsiasi software offerto gratuitamente su Internet da siti che non siano quelli ufficiali: come detto, l'inclusione in programmi molto scaricati \u00e8 il mezzo pi\u00f9 frequente di diffusione di questi malware. Evitare di visitare siti \"sospetti\", come quelli che offrono software pirata o crack \u00e8 un'altra precauzione salutare, cos\u00ec come l'astenersi dal seguire i link contenuti nei messaggi di spam (posta indesiderata) ricevuti nella casella di posta elettronica. Mantenere sempre il proprio sistema operativo aggiornato con le \"patch\" rilasciate dal produttore previene l'installazione di spyware che sfruttano vulnerabilit\u00e0 del sistema.\nNon tutti i software gratuiti nascondono spyware: in rete si possono trovare molti programmi gratuiti che nulla hanno a che vedere con gli spyware, in particolare i programmi cosiddetti open source. Mentre i software distribuiti gratuitamente secondo il modello di freeware possono contenere spyware (e non essere del tutto gratis), i programmi open source vengono distribuiti come codice sorgente: la disponibilit\u00e0 di codice analizzabile rende molto improbabile che istruzioni deliberatamente maligne possano passare a lungo inosservate. L'open source rappresenta pertanto un terreno alquanto improduttivo per i creatori di spyware.\nUn discreto livello di protezione contro l'azione degli spyware pu\u00f2 essere offerto dall'installazione di un personal firewall, che permette in alcuni casi di negare l'accesso ad Internet ad applicazioni sospette. La presenza di un antivirus pu\u00f2 non essere sufficiente a proteggere dagli spyware, dato che essi non sono virus o worm; va tuttavia sottolineato che molti antivirus hanno da tempo integrato il riconoscimento preventivo degli spyware nelle funzionalit\u00e0 del proprio motore di scansione. Esistono inoltre specifici programmi \"antispyware\", e cio\u00e8 concepiti appositamente per rilevare e cancellare spyware dal sistema. Bisogna tuttavia tenere presente che la rimozione di un componente spyware potrebbe causare il malfunzionamento del software di cui esso faceva parte, e che non tutti gli spyware vengono sempre riconosciuti o rimossi da antivirus e antispyware.\nCome risulta chiaramente, non esiste un modo per difendersi completamente dallo spyware, esistono comportamenti e tecniche per limitarne il raggio d'azione.\nAd oggi una delle maggiori minacce alla diffusione dello spyware \u00e8 dovuta all'utilizzo di browser particolarmente vulnerabili come le vecchie versioni di Microsoft Internet Explorer, oppure non aggiornati e conseguentemente non protetti."}
{"id": "21144", "revid": "9", "url": "https://it.wikipedia.org/wiki?curid=21144", "title": "Algebra booleana", "text": ""}
{"id": "21145", "revid": "124974297", "url": "https://it.wikipedia.org/wiki?curid=21145", "title": "Primavera (Botticelli)", "text": "La Primavera \u00e8 un dipinto a tempera grassa su tavola (203 x 314 cm) di Sandro Botticelli, databile per il 1478 circa. Realizzata per la villa medicea di Castello, l'opera d'arte \u00e8 conservata nella Galleria degli Uffizi a Firenze.\nSi tratta del capolavoro dell'artista, nonch\u00e9 di una delle opere pi\u00f9 famose del Rinascimento italiano. Vanto della Galleria, si accostava anticamente con l'altrettanto celebre \"Nascita di Venere\", con cui condivide la provenienza storica, il formato e alcuni riferimenti filosofici. Lo straordinario fascino che tuttora esercita sul pubblico \u00e8 legato anche all'aura di mistero che circonda l'opera, il cui significato pi\u00f9 profondo non \u00e8 ancora stato completamente svelato.\nStoria.\nIl bel dipinto venne eseguito per Lorenzo di Piefrancesco de' Medici (1463-1503), cugino di secondo grado di Lorenzo il Magnifico di circa quindici anni pi\u00f9 giovane, non sempre in ottimi rapporti con il cugino maggiore, incaricato \"di fatto\" di governare Firenze. Gli inventari di famiglia del 1498, 1503 e 1516 hanno anche chiarito la sua collocazione originaria, nel Palazzo di via Larga, dove rimase prima di essere trasferita nella Villa di Castello, dove Vasari riferisce di averla vista nel 1550, accanto alla \"Nascita di Venere\". Il titolo con cui \u00e8 universalmente conosciuto il dipinto deriva proprio dall'annotazione di Vasari (\"Venere che le Grazie fioriscono, dinotando Primavera\"), dalla quale derivano anche le linee cardine su cui si sono mossi tutti i tentativi di interpretazione.\nNel 1815 si trovava gi\u00e0 nel Guardaroba mediceo e nel 1853 venne trasferita alla Galleria dell'Accademia per lo studio dei giovani artisti che frequentavano la scuola; con il riordino delle collezioni fiorentine venne trasferita agli Uffizi nel 1919. \nSe nella critica non vi \u00e8 alcun dubbio circa l'autografia di Botticelli, piuttosto discordi sono le ipotesi sulla datazione. Gli estremi sono quelli della collaborazione presso i Medici, dal 1477 al 1490, con la sospensione del viaggio a Roma, per affrescare tre episodi biblici nella Cappella Sistina, degli anni 1480-1482. Lightbrown ipotizz\u00f2 una datazione immediatamente successiva al rientro dalla Citt\u00e0 eterna, nel 1482, coincidendo con le nozze del committente Lorenzo il Popolano con Semiramide Appiani: l'allegoria di \"Venere\", rappresentata al centro del dipinto, sarebbe anche legata a un oroscopo di Lorenzo, come risulta da una lettera di Marsilio Ficino a lui indirizzata, in cui il filosofo lo esortava a ispirare il proprio agire alla configurazione astrale che ne dominava il tema natale, cio\u00e8 proprio Venere e Mercurio.\nQuesta ipotesi \u00e8 oggi la pi\u00f9 accettata dalla critica, sostituendo ormai quella al 1478, prima della partenza per Roma.\nDescrizione.\nIn un ombroso boschetto, che forma una sorta di semi-cupola di aranci colmi di frutti e arbusti sullo sfondo di un cielo azzurrino, sono disposti nove personaggi, in una composizione bilanciata ritmicamente e fondamentalmente simmetrica attorno al perno centrale della donna col drappo rosso e verde sulla veste setosa. Il suolo \u00e8 composto da un verde prato, disseminato da un'infinita variet\u00e0 di specie vegetali e un ricchissimo campionario di fiori: nontiscordardim\u00e9, iris, fiordaliso, ranuncolo, papavero, margherita, viola, gelsomino, ecc.\nI personaggi e l'iconografia generale vennero identificati nel 1888 da Adolf Gaspary, basandosi sulle indicazioni di Vasari, e, fondamentalmente, non sono pi\u00f9 stati messi in discussione. Cinque anni dopo Aby Warburg articol\u00f2 infatti la descrizione che venne sostanzialmente accettata da tutta la critica, sebbene sfugga tuttora il senso complessivo della scena.\nL'opera \u00e8, secondo una teoria ampiamente condivisa, ambientata in un boschetto di aranci (il giardino delle Esperidi) e va letta da destra verso sinistra, forse perch\u00e9 la collocazione dell'opera imponeva una visione preferenziale da destra. \nZefiro, vento di nord ovest e di primavera che piega gli alberi, attira col suo soffio, rapisce per amore la ninfa Clori (in greco Clor\u00ecs) e la mette incinta; da questo atto ella rinasce trasformata in Flora, la personificazione della stessa primavera rappresentata come una donna dallo splendido abito fiorito che sparge a terra le infiorescenze che tiene in grembo. A questa trasformazione allude anche il filo di fiori che gi\u00e0 inizia a uscire dalla bocca di Clori durante il suo rapimento. Al centro campeggia Venere, inquadrata da una cornice simmetrica di arbusti, che sorveglia e dirige gli eventi, quale simbolo neoplatonico dell'amore pi\u00f9 elevato. Sopra di lei vola il figlio Cupido, mentre a sinistra si trovano le sue tre tradizionali compagne vestite di veli leggerissimi, le Grazie, occupate in un'armoniosa danza in cui muovono ritmicamente le braccia e intrecciano le dita.\nChiude il gruppo a sinistra un disinteressato Mercurio, coi tipici calzari alati, che col caduceo scaccia le nubi per preservare un'eterna primavera.\nInterpretazioni.\nCome succede per altri grandi capolavori del Rinascimento, la \"Primavera\" nasconde vari livelli di lettura: uno strettamente mitologico, legato ai soggetti rappresentati, la cui spiegazione \u00e8 ormai appurata; uno filosofico, legato alla filosofia dell'accademia neoplatonica e ad altre dottrine; uno storico-dinastico, legato alle vicende contemporanee ed alla gratificazione del committente e della sua famiglia.\nQueste ultime due letture, con le rispettive ramificazioni possibili, sono pi\u00f9 controverse, ed hanno registrato i molteplici interventi di studiosi e storici dell'arte, senza tuttavia giungere a un risultato definitivo o almeno ampiamente condiviso.\nLettura legata al committente.\nUna prima serie di interpretazioni lega i personaggi mitologici del dipinto a individui fiorentini dell'epoca, come in una mascherata carnevalesca, e alla loro celebrazione tramite rappresentazioni simboliche delle loro virt\u00f9.\nPartendo dall'inventario mediceo del 1498, Mirella Levi D'Ancona ha ipotizzato che il dipinto possa essere l'allegoria del matrimonio tra Lorenzo di Pierfrancesco de' Medici e Semiramide Appiani; Botticelli lo avrebbe oltretutto eseguito in due momenti successivi, perch\u00e9 l'opera era stata inizialmente commissionata da Giuliano de' Medici in occasione della nascita del figlio Giulio (futuro papa Clemente VII), avuto con Fioretta Gorini che egli avrebbe sposato in gran segreto nel 1478.\nMa come \u00e8 noto Giuliano mor\u00ec nella congiura dei Pazzi ordita contro il fratello in quello stesso anno, un mese prima della nascita del figlio, per cui il quadro incompiuto venne \"riciclato\" dal cugino qualche tempo dopo per celebrare le sue nozze, inserendovi il suo ritratto e quello della moglie, che si diceva essere donna dalla bellezza eccezionale. Il gruppo di destra rappresenterebbe l'istintualit\u00e0 e la passionalit\u00e0 notoriamente condannate dal neoplatonismo perch\u00e9 portatrici di atteggiamenti irrazionali.\nSecondo questa interpretazione i personaggi raffigurerebbero:\nL'opera botticelliana, se osservata nei suoi dettagli, colpisce per la grande variet\u00e0 delle specie vegetali raffigurate. Con ogni probabilit\u00e0, Botticelli deve aver tratto ispirazione dall'osservazione di piante e fiori dal vivo e dallo studio dei numerosi erbari medievali che circolavano sotto forma di manoscritti miniati. Guido Mocci, direttore dell'Orto Botanico di Firenze, ha avuto il merito di individuare almeno cinquecento specie, distinguendole tra piante fiorite e piante non fiorite.\nI fiori presenti nella scena alluderebbero a vari significati matrimoniali: fiordalisi, margherite e nontiscordardim\u00e9 alludono alla donna amata, i fiori d'arancio sugli alberi sono ancora oggi un simbolo di felicit\u00e0 matrimoniale, cos\u00ec come la borrana che si vede sul prato.\nIn base ad altri ritratti dipinti da Botticelli o da altri artisti della sua cerchia, nei vari protagonisti della rappresentazione sono stati individuati vari personaggi di casa Medici. Trattandosi per\u00f2 spesso di opere altamente idealizzate, si tratta per lo pi\u00f9 di semplici ipotesi, pi\u00f9 o meno suggestive.\nIn particolare nelle tre Grazie sono state riconosciute Caterina Sforza (a destra), confrontando con la \"Santa Caterina d'Alessandria\" (sempre di profilo) nel Lindenau-Museum di Altenburg, e Simonetta Vespucci (al centro), la fonte di ispirazione per la \"Nascita di Venere\", che guarda sognante verso Mercurio-Giuliano de' Medici.\nLettura storica.\nSecondo Horst Bredekamp, che data la tavola a non prima del 1485, oltre alle evidenti implicazioni filosofiche, si dovrebbe considerare il dipinto come allegoria dell'et\u00e0 medicea, intesa come \"et\u00e0 dell'oro\", ma sotto la guida di Lorenzo di Pierfrancesco e non del Magnifico, confermandone cos\u00ec la committenza. La presenza di Flora sarebbe pertanto un'allusione a \"Florentia\" e dunque alle antiche origini della citt\u00e0.\nSi tratta di un'interpretazione che tiene notevolmente conto di numerose implicazioni di carattere storico e politico dell'epoca e che riprende la generale tendenza degli ultimi decenni a \"smitizzare\" la figura del Magnifico in favore del ramo cadetto della famiglia, cui verrebbe attribuita un'importanza forse per molto tempo rimasta sconosciuta ma non ancora pienamente verificata.\nLe altre figure sarebbero citt\u00e0 legate in vario modo a Firenze: Mercurio-Milano, Cupido (Amor)-Roma, le Tre Grazie come Pisa, Napoli e Genova, la ninfa Maia come Mantova, Venere come Venezia e Borea come Bolzano.\nLettura filosofica.\nSicuramente nella \"Primavera\" il mito venne scelto per rispecchiare verit\u00e0 morali, adottando un tema antico, quindi universale, ad un linguaggio del tutto moderno.\nIl primo critico a mettere il dipinto direttamente in relazione con la cerchia di filosofici neoplatonici frequentata da Botticelli fu Aby Warburg nel 1893, che lesse la \"Primavera\" come la trasposizione di un distico di Agnolo Poliziano, ricco di citazioni letterarie antiche. Sarebbe quindi la rappresentazione di Venere dopo la nascita (raffigurata nell'altro celebre dipinto della serie), durante l'arrivo nel suo regno.\nErnst Gombrich, nel 1945, e, dopo di lui, negli anni cinquanta Wind e negli anni sessanta Erwin Panofsky, lessero la \"Primavera\" addirittura come il manifesto del sodalizio filosofico ed artistico dell'Accademia di Careggi. Vi si narrerebbe come l'amore, nei suoi diversi gradi, arrivi a staccare l'uomo dal mondo terreno per volgerlo a quello spirituale.\nLa scena si svolgerebbe nel giardino sacro di Venere, che la mitologia colloca nell'isola di Cipro, come rivelano gli attributi tipici della dea sullo sfondo (per es. il cespuglio di mirto alle sue spalle) e la presenza di Cupido e Mercurio a sinistra in funzione di guardiano del bosco, che infatti tiene in mano un caduceo per scacciare le nubi della pioggia (anche se egli viene insolitamente raffigurato in una posizione che lo rende estraneo al resto della scena). Le Tre Grazie rappresentavano tradizionalmente le liberalit\u00e0, ma la parte pi\u00f9 interessante del dipinto \u00e8 quella costituita dal gruppo di personaggi sulla destra, con Zefiro, la ninfa Cloris e la dea Flora, divinit\u00e0 della fioritura e della giovinezza, protettrice della fertilit\u00e0. Zefiro e Clori rappresenterebbero la forza dell'amore sensuale e irrazionale, che per\u00f2 \u00e8 fonte di vita (Flora) e, tramite la mediazione di Venere ed Eros, si trasforma in qualcosa di pi\u00f9 perfetto (le Grazie), per poi spiccare il volo verso le sfere celesti guidato da Mercurio.\nOltre alle teorie di Marsilio Ficino e la poetica di Poliziano, Botticelli s'ispir\u00f2 anche alla letteratura classica (Ovidio e Lucrezio), soprattutto per quanto riguarda la metamorfosi di Cloris in Flora; tuttavia, il centro focale della composizione \u00e8 Venere, che secondo l'ideologia neoplatonica sarebbe la rappresentazione figurata del suo mondo secondo il seguente schema:\nPer Erwin Panofsky ed altri storici dell'arte, e non solo, la Venere della \"Primavera\" sarebbe la \"Venere celeste\", vestita, simbolo dell'amore spirituale che spinge l'uomo verso l'ascesi mistica, mentre la \"Nascita\" raffigurerebbe la \"Venere terrena\", nuda, simbolo dell'istintualit\u00e0 e della passione che ricacciano gli individui verso il basso.\nNumerose sono le proposte di lettura per le Grazie. Il loro movimento di alzare e abbassare le braccia ricorda filosoficamente il principio base dell'amore (da Seneca), la Liberalit\u00e0, in cui ci\u00f2 che si d\u00e0 viene restituito. Esse possono rappresentare anche tre aspetti dell'amore, descritti da Marsilio Ficino: da sinistra, la Volutt\u00e0 (\"Voluptas\"), dalla capigliatura ribelle, la Castit\u00e0 (\"Castitas\"), dallo sguardo malinconico e dall'atteggiamento introverso, e la Bellezza (\"Pulchritudo\"), con al collo una collana che sostiene un'elegante prezioso pendente e dal velo sottile che le copre i capelli, verso la quale sembra stare per scoccare la freccia Cupido. Secondo Esiodo le tre fanciulle divine sono invece Aglaia, lo Splendore, Eufrosine, la Gioia e Talia, la Prosperit\u00e0. Latinizzate divennero Viriditas, Splendor e Laetitia Uberrima ovvero l'Adolescenza, lo Splendore e la Gioia Piena, o Letizia Fecondissima (Marsilio Ficino nel \"De amore\").\nClaudia Villa (italianista contemporanea) \u00e8 portata a considerare che i fiori, secondo una tradizione che ha origine in Duns Scoto, costituiscono l'ornamento del discorso e identifica il personaggio centrale nella Filologia, per cui riferisce la scena alle \"Nozze di Mercurio e Filologia\" rovesciando anche le identit\u00e0 dei personaggi che stanno alla nostra destra. Cos\u00ec la figura dalla veste fiorita \u00e8 da vedersi come la Retorica, la figura che sembra entrare impetuosamente nella scena come Flora generatrice di poesia e di bel dire, mentre il personaggio alato, che sembra sospingere pi\u00f9 che attrarre a s\u00e9 la fanciulla, sarebbe un genio ispiratore.\nIn tale contesto interpretativo diventa difficile giustificare i colori freddi con cui \u00e8 rappresentato il personaggio, a meno che l'autore non volesse affidare a questa scelta la smaterializzazione e il carattere spirituale dell'ispirazione poetica. Pu\u00f2 risultare invece pi\u00f9 comprensibile il disinteresse alla scena che sembra mostrare Mercurio, dio dei mercanti.\nAltre letture.\nUn'ulteriore interpretazione di Ernst Gombrich parla di un riferimento astrologico suggerito da Ficino a Lorenzo di Pierfrancesco dove in una lettera suggerisce di disporre la luna (cio\u00e8 la sua anima e il suo corpo) in modo da evitare gli influssi di Marte e Saturno, favorendo invece quelli del Sole, Giove e Venere. Cos\u00ec Gombrich afferma che il Mercurio sia un'immagine planetaria, mentre le tre Grazie siano il Sole, Giove e Venere, e la figura femminile a sua volta Venere ancora una volta. Questa dunque potrebbe essere un'immagine del mondo positiva che \u00e8 stata raffigurata proprio con questo intento.\nStudi assai interessanti sono stati fatti sui rapporti dimensionali delle parti della scena in riferimento a regole musicali. Altri hanno ipotizzato che il dipinto sia una sorta di calendario agreste abbreviato della bella stagione: da febbraio (Zefiro) a settembre (Mercurio), nell'augurio di una primavera senza fine.\nA sua volta Carmelo Ciccia \u2014 considerata la larga diffusione del mito della sicula Ibla (fiori, api, miele) che ha attraversato i millenni, divenendo un \"topos\" letterario e artistico presente in moltissimi autori greci, latini, italiani, anglosassoni, del vecchio e del nuovo Continente, e analizzato il poemetto latino \"Pervigilium Veneris\", databile fra il I e il IV sec., nei cui versi 49-52 l'anonimo autore invita Ibla (personificazione della citt\u00e0 allora sita nei pressi dell\u2019attuale Patern\u00f2 in cui si svolgeva la festa per la quale era scritto questo poemetto) a versare tutti i fiori prodotti dall'anno e ad indossare una veste di fiori grande quanto la piana etnea \u2014 ha dimostrato in varie pubblicazioni che la \"Primavera\" del Botticelli (il quale frequentava il circolo dei Medici, dove era ben noto il mito d'Ibla) altro non \u00e8 se non l'Ibla di questi versi: infatti la figura del famoso dipinto \u00e8 inghirlandata e vestita di fiori, e versa fiori per terra, proprio come nel \"Pervigilium\". Ipotesi, questa, poi riportata dal critico d\u2019arte Guido Cornini nel suo inserto di sette pagine sul Botticelli \"I maestri del passato / Sottile evocatore di fiabe\", in \"Ars\", De Agostini-Rizzoli, Milano, dicembre 1999, che integra il precedente analogo inserto.\nStile.\nNell'opera sono leggibili alcune caratteristiche stilistiche tipiche dell'arte di Botticelli: innanzitutto l'innegabile ricerca di bellezza ideale e armonia, emblematiche dell'umanesimo, che si attua nel ricorso in via preferenziale al disegno e alla linea di contorno (derivato dall'esempio di Filippo Lippi). Ci\u00f2 genera pose sinuose e sciolte, gesti calibrati, profili idealmente perfetti. La scena idilliaca viene cos\u00ec ad essere dominata da ritmi ed equilibri formali sapientemente calibrati, che iniziano dal ratto e si esauriscono nel gesto di Mercurio. L'ondeggiamento armonico delle figure, che garantisce l'unit\u00e0 della rappresentazione, \u00e8 stato definito \"musicale\".\nIn ogni caso l'attenzione al disegno non si risolve mai in effetti puramente decorativi, ma mantiene un riguardo verso la volumetria e la resa veritiera dei vari materiali, soprattutto nelle leggerissime vesti.\nL'attenzione dell'artista \u00e8 tutta focalizzata sulla descrizione dei personaggi, e in secondo luogo delle specie vegetali, che appaiono accuratamente studiate, forse dal vero, sull'esempio di Leonardo da Vinci che in quell'epoca era gi\u00e0 artista affermato. Minore cura \u00e8 riservata, come al solito in Botticelli, allo sfondo, con gli alberi e gli arbusti che creano una quinta scura e compatta. Il verde usato, come accade in altre opere dell'epoca, doveva originariamente essere pi\u00f9 brillante, ma col tempo si \u00e8 ossidato arrivando a tonalit\u00e0 pi\u00f9 scure.\nLe figure spiccano con nitidezza sullo sfondo scuro, con una spazialit\u00e0 semplificata, sostanzialmente piatta o comunque poco accennata, come negli arazzi. Non si tratta di un richiamo verso l'ormai lontana fantasia del mondo gotico, come una certa critica artistica ha sostenuto, ma piuttosto dimostra l'allora nascente crisi degli ideali prospettici e razionali del primo Quattrocento, che ebbe il suo culmine in epoca savonaroliana (1492-1498) ed ebbe radicali sviluppi nell'arte del XVI secolo, verso un pi\u00f9 libero inserimento delle figure nello spazio.\nTecnica.\nLa tecnica usata nel dipinto \u00e8 estremamente accurata, a partire dalla sistemazione delle assi di notevoli dimensioni che, unite tra loro, formano il supporto. Su di esse Botticelli stese una preparazione diversificata a seconda delle zone: beige chiaro dove vennero dipinte le figure e nera per la vegetazione. Su di essa il pittore stese poi la colorazione a tempera in strati successivi, arrivando a effetti di grande leggerezza."}
{"id": "21158", "revid": "21880", "url": "https://it.wikipedia.org/wiki?curid=21158", "title": "Nothoprocta ornata branickii", "text": ""}
{"id": "21159", "revid": "21880", "url": "https://it.wikipedia.org/wiki?curid=21159", "title": "Nothoprocta ornata ornata", "text": ""}
{"id": "21160", "revid": "21880", "url": "https://it.wikipedia.org/wiki?curid=21160", "title": "Nothoprocta ornata rostrata", "text": ""}
{"id": "21164", "revid": "21880", "url": "https://it.wikipedia.org/wiki?curid=21164", "title": "Nothoprocta perdicaria perdicaria", "text": ""}
{"id": "21165", "revid": "21880", "url": "https://it.wikipedia.org/wiki?curid=21165", "title": "Nothoprocta perdicaria sanborni", "text": ""}
{"id": "21166", "revid": "21880", "url": "https://it.wikipedia.org/wiki?curid=21166", "title": "Nothoprocta pentlandii ambigua", "text": ""}
{"id": "21168", "revid": "21880", "url": "https://it.wikipedia.org/wiki?curid=21168", "title": "Nothoprocta pentlandii doeringi", "text": ""}
{"id": "21169", "revid": "21880", "url": "https://it.wikipedia.org/wiki?curid=21169", "title": "Nothoprocta pentlandii fulvescens", "text": ""}
{"id": "21170", "revid": "21880", "url": "https://it.wikipedia.org/wiki?curid=21170", "title": "Nothoprocta pentlandii mendozae", "text": ""}
{"id": "21172", "revid": "21880", "url": "https://it.wikipedia.org/wiki?curid=21172", "title": "Nothoprocta pentlandii niethammeri", "text": ""}
{"id": "21173", "revid": "21880", "url": "https://it.wikipedia.org/wiki?curid=21173", "title": "Nothoprocta pentlandii oustaleti", "text": ""}
{"id": "21175", "revid": "21880", "url": "https://it.wikipedia.org/wiki?curid=21175", "title": "Nothoprocta pentlandii pentlandii", "text": ""}
{"id": "21176", "revid": "580197", "url": "https://it.wikipedia.org/wiki?curid=21176", "title": "Khmer", "text": ""}
{"id": "21180", "revid": "1543377", "url": "https://it.wikipedia.org/wiki?curid=21180", "title": "Richard Nixon", "text": "Fra le sue politiche vi furono il progressivo disimpegno di uomini sul campo nella guerra del Vietnam in favore di bombardamenti, diplomazia e guerra segreta, l'apertura alla Cina in chiave antisovietica e alla ricerca di nuovi sbocchi di mercato, l'anticomunismo e la libert\u00e0 d'impresa, un parziale sostegno ai diritti civili in particolare nella lotta contro il segregazionismo, l'inasprimento dei divieti contro le cosiddette droghe leggere, l'istituzionalizzazione delle prime politiche ambientali e la ricerca di una riforma complessiva delle cure sanitarie che mantenesse il ruolo fondamentale delle imprese private piuttosto che del settore pubblico. La sua presidenza sostenne inoltre il colpo di Stato in Cile, che estromise con la violenza il governo di Salvador Allende, morto durante l'assedio al Palacio de la Moneda, e port\u00f2 Augusto Pinochet al potere.\n\u00c8 stato finora l'unico presidente statunitense a dimettersi dalla carica. Le sue dimissioni avvennero il 9 agosto 1974, per anticipare l'imminente \"impeachment\" in seguito allo scandalo Watergate. Richard Nixon rimane uno dei presidenti pi\u00f9 controversi della storia degli Stati Uniti d'America. Durante il suo mandato e soprattutto nei primi anni dopo le dimissioni, fu duramente criticato il suo metodo di governo, che non escludeva pressioni e interferenze anche illegali sia negli affari interni che nelle relazioni internazionali; la sua politica di guerra in Indocina fu ritenuta immorale, al di fuori dei limiti costituzionali ed eccessivamente bellicosa; fu contestata la sua tendenza a circondarsi di collaboratori fidati, ma dal discutibile comportamento. Le sue dimissioni e la parziale ammissione delle sue colpe hanno gravemente pregiudicato dal punto di vista storico la valutazione complessiva della sua presidenza.\nDopo la presidenza, Nixon - che fu anche il primo presidente degli Stati Uniti d'America nato in uno degli Stati del Pacifico - scrisse nove libri e intraprese molti viaggi all'estero, contribuendo a riabilitare la sua immagine in quella di anziano statista. Sub\u00ec un \"ictus\" debilitante il 18 aprile 1994 e mor\u00ec quattro giorni dopo, all'et\u00e0 di 81 anni.\nBiografia.\nOrigini familiari.\nNacque da Francis A. Nixon e Hannah Milhous (poi Hannah Nixon), il 9 gennaio 1913, nella casa paterna a Yorba Linda, California. Sua madre era una quacchera (il padre si convert\u00ec dal metodismo dopo il matrimonio) e la sua educazione venne caratterizzata dalle usanze dei quaccheri del tempo, come ad esempio l'astensione da alcol, balli e turpiloquio. Nixon aveva quattro fratelli: Harold (1909-1933), Donald (1914-1987), Arthur (1918-1925) ed Edward (1930-2019). Quattro dei cinque figli ricevettero i nomi di re d'Inghilterra.\nI primi anni di vita di Nixon furono segnati da difficolt\u00e0, ed egli cit\u00f2 una frase di Eisenhower per descrivere la sua infanzia: \"Eravamo poveri, ma la fortuna era che non lo sapevamo\". Il ranch di famiglia era fallito nel 1922 e i Nixon si trasferirono a Whittier. In una zona con molti quaccheri, Frank Nixon apr\u00ec un negozio di alimentari e benzina. Il fratello minore Arthur mor\u00ec nel 1925 dopo una breve malattia. All'et\u00e0 di sette anni, a Richard venne trovata una lesione al polmone e, con una storia familiare di tubercolosi, gli fu proibito di praticare sport. La lesione risult\u00f2 essere tessuto cicatriziale causato da un attacco precoce di polmonite.\nGli studi.\nIl giovane Richard frequent\u00f2 la Est Whittier Elementary School. I suoi genitori credevano che la High School di Whitter avesse spinto il fratello pi\u00f9 grande Harold a vivere una vita dissoluta, prima di ammalarsi di tubercolosi e morire nel 1933. Cos\u00ec mandarono Richard alla Fullerton Union High School. Ebbe ottimi voti, anche se per raggiungere la scuola doveva compiere un tragitto di un'ora con l'autobus scolastico. Dopo il primo anno da matricola, visse con una zia a Fullerton durante la settimana. Gioc\u00f2 nella squadra di football e partecip\u00f2 ai dibattiti di arte oratoria, eccellendo nei discorsi che teneva in classe.\nA partire da settembre 1928, i genitori acconsentirono a trasferirlo alla scuola di Whittier. A Whittier, Nixon sub\u00ec la sua prima sconfitta elettorale, come candidato a presidente del corpo studentesco. Generalmente si alzava alle 4 del mattino per guidare il camion di famiglia a Los Angeles e acquistare verdure al mercato, poi le portava al negozio e andava a scuola. Intanto la madre e Harold si trasferirono in Arizona, nella speranza che il clima secco aiutasse il ragazzo contro la sua malattia.\nA Nixon venne offerta una borsa di studio per frequentare Harvard, ma la continua malattia di Harold e la necessit\u00e0 della loro madre di prendersi cura di lui rendevano Richard necessario al negozio. Rimase nella sua citt\u00e0 natale e frequent\u00f2 il Whittier College. Nixon gioc\u00f2 per le squadre universitarie di basket e di football, ma con scarso successo. Nixon voleva entrare in una societ\u00e0 letteraria, la Franklin, ma non venne ammesso perch\u00e9 non proveniva da una famiglia importante: egli rispose contribuendo a fondare una nuova societ\u00e0, la Orthogonian Society.\nOltre alla societ\u00e0, la scuola e il lavoro al negozio, Nixon trov\u00f2 il tempo per un gran numero di attivit\u00e0 extrascolastiche, diventando campione di dibattito e guadagnandosi una reputazione come gran lavoratore. Nel 1933, si fidanz\u00f2 con Ola Florence Welch, figlia del capo della polizia di Whittier: la relazione cess\u00f2 nel 1935. Dopo la laurea nel 1934, Nixon ebbe una borsa di studio per frequentare la Duke University School of Law. Nel 1937 si specializz\u00f2 in legge.\nMatrimonio, carriera legale e servizio militare.\nDopo la laurea alla Duke, Nixon inizialmente sperava di entrare nel Federal Bureau of Investigation (FBI). Ricevette risposta alla sua lettera di candidatura anni dopo, apprendendo di essere stato ammesso, ma la sua nomina era stata annullata all'ultimo minuto a causa di tagli al bilancio. Torn\u00f2 in California, dove venne ammesso allo State Bar, un ramo amministrativo della Corte Suprema. Inizi\u00f2 il praticantato come avvocato presso lo studio legale Wingert &amp; Bewley di Whittier, che si occupava di contenziosi commerciali per le aziende petrolifere locali e altre questioni societarie.\nNixon si vantava con orgoglio di essere l'unico presidente moderno ad aver lavorato come avvocato praticante. Egli era per\u00f2 riluttante a lavorare su casi di divorzio, perch\u00e9 era imbarazzato e infastidito dal dover parlare con le clienti della loro vita sessuale e personale. Nel 1938 apr\u00ec una propria filiale di Wingert e Bewley a La Habra e divenne un socio a pieno titolo dello studio l'anno successivo. Nel gennaio del 1938 conobbe la futura moglie, un'insegnante di nome Thelma \"Pat\" Ryan: nelle sue memorie descrisse l'incontro come \"un caso di amore a prima vista\".\nSi sposarono con una modesta cerimonia il 21 giugno 1940 e, dopo la luna di miele in Messico, i Nixon iniziarono la loro vita coniugale a Whittier; ebbero due figlie, Tricia (nata nel 1946) e Julie (nata nel 1948). Nel gennaio del 1942 la coppia si trasfer\u00ec a Washington DC, dove Nixon venne assunto all'Ufficio Controllo Prezzi.\nQuattro mesi dopo fu chiamato a servire nella Marina degli Stati Uniti. Come quacchero avrebbe potuto avere l'esenzione dal servizio militare, ma usufru\u00ec solo delle proroghe per gli impiegati al servizio del governo, cosicch\u00e9 entr\u00f2 in Marina nel 1942. Nixon divenne guardiamarina nel mese di ottobre 1942: il suo primo incarico fu quello di aiutante di bandiera del comandante della Naval Air Station Ottumwa in Iowa. Trasferito al South Pacific Air Transport Command, occupandosi della logistica delle operazioni nel teatro del Pacifico sud-occidentale della seconda guerra mondiale. Il 1\u00ba ottobre 1943 Nixon fu promosso tenente di vascello ed ebbe due stelle di servizio e un encomio solenne dalla Marina poi tramutato in \"Navy and Marine Corps Commendation Medal\", anche se non partecip\u00f2 mai a combattimenti.\nAl suo ritorno negli Stati Uniti d'America, Nixon fu nominato responsabile amministrativo della Naval Air Station di Alameda, in California. Nel gennaio del 1945 fu trasferito al Bureau of Aeronautics a Filadelfia, per aiutare a negoziare la rescissione dei contratti di guerra, ricevendo un'altra lettera di encomio per il suo lavoro. Pi\u00f9 tardi Nixon fu assegnato ad altri uffici per lavorare sui contratti e infine a Baltimora. Nel mese di ottobre 1945 fu promosso capitano di corvetta. Lasci\u00f2 la Marina il 1\u00ba gennaio 1946.\nLa carriera politica.\nDeputato e senatore.\nGi\u00e0 nel 1945 si era avvicinato al Partito Repubblicano. Scelto dal partito come candidato californiano, la sua carriera politica inizi\u00f2 nel 1946 quando fu eletto alla Camera dei Rappresentanti, sconfiggendo la deputata Helen Gahagan Douglas. La Douglas lo ribattezz\u00f2 \"Tricky Dicky\" (\"l'infido Riccardino\") per i mezzi sleali usati nella campagna elettorale: l'appellativo (o quello, equivalente, di \"Dick the Trick\") lo accompagn\u00f2 nel corso di tutta la sua esistenza. Dick era anche il diminutivo con cui veniva chiamato da amici e familiari.\nSfruttando le sue capacit\u00e0 di attrazione dell'elettorato e la sua fama di anti-comunista, Nixon sal\u00ec rapidamente nella gerarchia del partito. Al Congresso Nixon sostenne la legge Taft-Hartley del 1947 - una legge federale che controllava le attivit\u00e0 e il potere dei sindacati - e fu membro delle commissioni per l'istruzione e il lavoro. Fece parte del Comitato di Herter, che analizz\u00f2 il fabbisogno in Europa di programmi di aiuto degli Stati Uniti d'America: Nixon era il pi\u00f9 giovane membro del comitato, nonch\u00e9 l'unico della costa occidentale. Il loro lavoro port\u00f2 al Piano Marshall.\nNixon ottenne l'attenzione nazionale nel 1948, quando, come membro della Commissione per le attivit\u00e0 antiamericane di Joseph McCarthy, istru\u00ec l'accusa contro Alger Hiss, accusato di spionaggio. Nixon era convinto che Hiss - avvocato e funzionario del Dipartimento di Stato - fosse una spia sovietica e un simpatizzante comunista e riusc\u00ec a farlo condannare per falsa testimonianza. Si candid\u00f2 al Senato e nel 1950 ottenne il seggio. Nixon critic\u00f2 anche il presidente Harry Truman, accusato di manipolare l'opinione pubblica sulla guerra di Corea; sostenne l'opportunit\u00e0 che Alaska e Hawaii divenissero Stati membri; vot\u00f2 a favore dei diritti civili delle minoranze e contro il controllo dei prezzi e altre restrizioni monetarie; si oppose ai benefici per gli immigrati illegali.\nVicepresidente degli Stati Uniti d'America.\nA soli trentanove anni di et\u00e0, nel luglio 1952, fu scelto dal Partito Repubblicano come candidato alla vicepresidenza a fianco di Dwight Eisenhower. La scelta non fu priva di polemiche: a settembre dello stesso anno il \"New York Post\" pubblic\u00f2 un articolo, secondo il quale alcuni finanziatori della campagna elettorale avevano costituito un fondo segreto per le spese personali di Nixon.\nEgli per\u00f2 si difese con energia. Fece svolgere una verifica contabile indipendente, che dimostr\u00f2 l'infondatezza della notizia. Soprattutto comparve in televisione il 23 settembre 1952 per rispondere direttamente alle accuse, con un intervento appassionato e retorico, che pass\u00f2 alla storia come il \"discorso di Checkers\" e che accrebbe notevolmente la sua popolarit\u00e0. Alle elezioni presidenziali del 1952, Eisenhower e Nixon furono eletti rispettivamente presidente e vicepresidente degli Stati Uniti d'America, battendo i loro concorrenti di sette milioni di voti.\nNixon diede alla carica di vicepresidente maggiore rilievo che in passato, interpretando il suo ruolo in modo incisivo e consolidando la sua statura di uomo politico in patria e all'estero. Particolarmente importanti furono in questo contesto i numerosi viaggi all'estero, compiuti insieme alla moglie, per raccogliere sostegno alla politica degli Stati Uniti d'America durante la Guerra fredda. Tra questi va citata la visita in Unione Sovietica nel 1959 per l'inaugurazione dell'Esposizione Nazionale Americana a Mosca: il 24 luglio, girando per la fiera con il segretario generale sovietico Nikita Chru\u0161\u010d\u00ebv, i due si fermarono presso il modello di una cucina statunitense e ingaggiarono, in maniera improvvisata, il famoso \"dibattito in cucina\" sui meriti del capitalismo rispetto al comunismo, e viceversa. La maggior parte degli statunitensi riteneva che Nixon avesse vinto il dibattito, aumentando il suo prestigio interno.\nIl dibattito ebbe luogo durante un periodo di crescente tensione della Guerra fredda, iniziato con il lancio dello Sputnik nel 1957 e proseguito con la crisi degli U-2 nel 1960, e fu registrato su videonastro a colori, una nuova tecnologia, di cui gli Stati Uniti d'America erano pionieri. Nixon non manc\u00f2 di evidenziarlo come uno dei molti progressi tecnologici americani e vant\u00f2 altre conquiste dello stile di vita americano, come le lavastoviglie, i tagliaerba, i supermercati pieni zeppi di articoli di drogheria, le Cadillac convertibili, i colori per il trucco, il rossetto, le scarpe con i tacchi a spillo, gli apparecchi hi-fi, le torte assortite, i pasti pronti (i cosiddetti \"TV dinners\") e la Pepsi-Cola. Fu proprio l'enfasi data da Nixon agli elettrodomestici americani che contribu\u00ec a dare all'evento il titolo di \"dibattito in cucina\".\nEntrambi i politici presentarono argomentazioni a favore delle conquiste industriali del loro paese. Chru\u0161\u010d\u00ebv mise in risalto l'attenzione dei sovietici per \"le cose che contano\" piuttosto che per il lusso, chiedendo sarcasticamente se ci fosse una macchina che \"mette il cibo in bocca e lo spinge gi\u00f9\". Nixon rispose che almeno la competizione era tecnologica, anzich\u00e9 militare. Alla fine, entrambi concordarono che gli Stati Uniti d'America e l'Unione Sovietica avrebbero dovuto essere pi\u00f9 aperti l'uno con l'altro: tuttavia Chru\u0161\u010d\u00ebv fu scettico sulla promessa di Nixon che la sua parte nel dibattito sarebbe stata tradotta in inglese e trasmessa negli Stati Uniti d'America.\nSconfitta alle elezioni presidenziali contro Kennedy.\nAl termine del secondo mandato di Eisenhower, Nixon si candid\u00f2 alla presidenza, ma nelle elezioni del 1960 fu sconfitto dal candidato democratico John Fitzgerald Kennedy. \u00c8 materia di discussione se quelle del 1960 siano state le prime elezioni presidenziali statunitensi decise dalla televisione. Il confronto televisivo Kennedy-Nixon, che oppose i due contendenti pochi giorni prima dell'apertura dei seggi, fu il primo dibattito presidenziale mai trasmesso dalla televisione ed \u00e8 ritenuto un punto di svolta nella comunicazione politica: il momento in cui il \"medium\" televisione assume un ruolo decisivo e l'immagine televisiva diventa di capitale importanza per la politica.\nKennedy fu ritenuto unanimemente il vincitore del confronto, nonostante gli osservatori avessero considerato i due sostanzialmente alla pari in termini di oratoria. Kennedy riusc\u00ec a prevalere perch\u00e9 pi\u00f9 telegenico, accattivante e sicuro di s\u00e9, mentre Nixon, che non volle ricorrere ai truccatori, fu penalizzato dallo stato di salute non ottimale, dovuto a settimane di degenza ospedaliera per una frattura, che lo rendevano pallido, fortemente sottopeso e goffo in un abito che gli stava troppo largo. \nBuona parte del merito del successo di Kennedy va comunque accreditata, come poi anche in seguito, all'apporto di uno dei suoi pi\u00f9 stretti collaboratori, Arthur Schlesinger Jr., autore dei discorsi di Kennedy, chiamati della Nuova Frontiera, ispirati al pensiero di Gaetano Salvemini.\nSconfitta elettorale in California e temporaneo ritiro.\nNel 1962 si candid\u00f2 alla carica di governatore della California, ma ottenne solo il 46,87% dei consensi e fu sconfitto per poco meno di 300.000 voti dal candidato dei democratici Pat Brown. Stressato dalla costosa e difficile campagna elettorale, preso dallo sconforto per il responso delle urne dopo che i principali sondaggisti gli avevano assegnato la vittoria, Nixon decise di lasciare la politica:\nLa \"promessa elettorale\" del 1968.\nSuperata la tentazione di abbandonare la politica, in occasione delle elezioni presidenziali del 1968 Nixon riusc\u00ec a tornare protagonista della scena politica, ottenendo la \"nomination\" per il suo partito. L'allora presidente in carica, il democratico Lyndon B. Johnson, succeduto a Kennedy dopo il suo assassinio nel 1963, evit\u00f2 di ricandidarsi alla presidenza mentre era in forte vantaggio nei sondaggi, allo scopo, secondo quanto dichiar\u00f2, di dedicarsi interamente alle trattative in corso per la pacificazione del Vietnam. La rimonta e il successo di Nixon fra i repubblicani possono essere parzialmente attribuiti alla forte confusione politica, aggravata dall'assassinio di Robert Kennedy poco prima della sua probabile vittoria finale nelle primarie del Partito Democratico nel giugno del 1968.\nDurante la campagna elettorale, Nixon fece appello a quella che chiamava la \"maggioranza silenziosa\" (un'espressione spesso da lui ripresa) degli americani, di opinioni conservatrici, che non amavano la controcultura \"hippie\" e le manifestazioni contro la guerra in Vietnam. Nixon promise all'elettorato una \"pace con onore\" e, pur senza mai affermare esplicitamente di poter vincere la guerra, disse che la nuova Amministrazione avrebbe posto fine al conflitto e conquistato la pace nel Pacifico (\"New leadership will end the war and win the peace in the Pacific\"). Non spieg\u00f2 nei particolari il suo piano, il che port\u00f2 il candidato democratico Hubert Humphrey a dichiarare che Nixon doveva avere qualche \"piano segreto\".\nNixon in realt\u00e0 non us\u00f2 mai il termine \"piano segreto\": tuttavia le parole di Humphrey gli facevano gioco e, non smentite, divennero l'argomento centrale della campagna elettorale. Nixon sconfisse Humphrey con un margine inferiore all'1% nel voto popolare. Alcuni giornali titolarono: \"La pi\u00f9 grande resurrezione dai tempi di Lazzaro\", ma i critici lo accusarono di aver abilmente impostato la campagna elettorale sul fantomatico \"piano segreto\" per metter fine alla guerra, impedendo allo stesso tempo le trattative di Johnson, ritenute \"disonorevoli\".\nLa presidenza.\nNixon, assieme al Consigliere per la sicurezza nazionale e poi Segretario di Stato Henry Kissinger, diede una svolta alla politica estera americana, incentrata ancora sulla Dottrina Truman e su un mondo strettamente bipolare. Essi si fecero portatori di una \"realpolitik\", secondo la quale gli USA sarebbero intervenuti con azioni militari solo se gli interessi americani fossero stati realmente in gioco. Essi combinarono le ingerenze strategiche negli affari interni di numerosi Paesi, in particolare in America Latina, nell'ambito della guerra fredda contro l'URSS e il comunismo, con politiche innovative di distensione e di dialogo con le altre potenze mondiali (Unione Sovietica e Cina).\nFra gli eventi pi\u00f9 importanti della sua presidenza si ricordano:\nNixon vinse facilmente anche le elezioni del 7 novembre 1972, che lo vedevano opposto a George McGovern, candidato progressista, quasi al limite del socialismo, che, dal punto di vista americano, poteva esser definito di sinistra radicale. Nixon prevalse sull'avversario democratico con un distacco di quasi il 24% nel voto popolare, il quarto margine pi\u00f9 elevato nella storia delle elezioni presidenziali statunitensi.\nContinuavano intanto le proteste dei pacifisti: il giorno di Natale del 1972 un gesuita statunitense, Philip Berrigan, a capo di alcuni manifestanti anti-guerra del Vietnam, inscen\u00f2 un \"morality play\" davanti alla Casa Bianca, assegnando al presidente Nixon il ruolo di Erode.\nNel suo secondo mandato, Nixon ordin\u00f2 un ponte aereo per rifornire le perdite israeliane nella guerra dello Yom Kippur, con il conseguente riavvio del processo di pace in Medio Oriente.\nDurante la presidenza Nixon, la Corte Suprema emise le sentenze che, a livello federale, legalizzarono l'aborto (\"Roe contro Wade\", 1973) e sospesero la pena di morte per 4 anni, commutando molte condanne (\"Furman vs. Georgia\", 1972). Nixon fu il primo Presidente degli Stati Uniti a visitare Israele, nel 1974.\nLa visita in Cina.\nDagli anni sessanta la Cina aveva dovuto riconoscere il fallimento del tentativo di minare l'autorit\u00e0 sovietica all'interno del movimento socialista, mentre la Rivoluzione culturale aveva inferto un duro colpo alla credibilit\u00e0 internazionale del governo di Pechino, decretando un pericoloso isolamento. Dal punto di vista cinese, inoltre, gli Stati Uniti avevano cessato di essere la minaccia di un tempo in seguito all'andamento della guerra del Vietnam e alla crisi del dollaro. Di conseguenza, la dirigenza cinese ritenne opportuno riavvicinarsi agli americani.\nDal canto loro gli USA erano intenzionati a ricostruire le relazioni tra i due Paesi (interrottesi nel 1949), soprattutto in chiave di contenimento anti-sovietico. La Cina inoltre rappresentava un ottimo sbocco di mercato. Nel 1967 Nixon scriveva che era \"del tutto impossibile lasciare la Cina fuori dalla comunit\u00e0 delle nazioni\".\nIl riavvicinamento tra i due Paesi avvenne in maniera graduale: nell'estate del 1969 il governo di Washington decise di eliminare alcune restrizioni commerciali; nel 1971 la squadra americana di tennis tavolo fu invitata a partecipare ad un torneo in Cina, dando inizio alla cosiddetta \"diplomazia del ping pong\". La visita di Nixon fu preparata dagli incontri segreti di Henry Kissinger, avvenuti tra il 9 e l'11 luglio del 1971, dopo i viaggi in Pakistan. Il viaggio di Nixon ebbe luogo tra il 21 febbraio e il 28 febbraio 1972, visitando le citt\u00e0 di Pechino, Hangzhou e Shanghai. Appena arrivato, Nixon incontr\u00f2 subito Mao Zedong.\nIl segretario di Stato William P. Rogers venne escluso dal viaggio e l'unico statunitense presente, oltre al presidente, era Winston Lord, membro del National Security Council, che fu poi nominato ambasciatore degli Stati Uniti in Cina. Per non creare ulteriori imbarazzi a Rogers, Lord non comparve in nessuna foto ufficiale. Nixon tenne molti incontri anche con Zhou Enlai, grande diplomatico e capo del governo cinese. Al termine del viaggio co-firm\u00f2 il comunicato di Shanghai, un documento di politica estera che ha posto le basi per le relazioni bilaterali sino-americane. Gli Stati Uniti abbandonarono di conseguenza il loro sostegno militare a Taiwan e la \"politica delle due Cine\".\nLa pace con il Vietnam del Nord.\nIl 27 gennaio 1973 i rappresentanti degli Stati Uniti, del Vietnam del Nord, del Vietnam del Sud e i vietcong, tramite i rappresentanti del loro governo nella Repubblica del Sud Vietnam, firmarono il cessate il fuoco, i cosiddetti accordi di pace di Parigi. L'armistizio non fu un patto tra vincitori e vinti e lasci\u00f2 aperte molte questioni, che provocarono il riaccendersi dei conflitti nella regione, con la successiva caduta del Vietnam del Sud e la riunificazione dei due Stati in unico Vietnam nel 1975.\nConsiderato il prezzo pagato - Vietnam del Nord e vietcong dal 1969 avevano perso mezzo milione di uomini - l'accordo non fu trionfale per i dirigenti comunisti. Tuttavia fu considerato un passo importante sulla strada della riunificazione del paese. Il maggior successo di Hanoi fu il ritiro di tutti i soldati statunitensi: per la prima volta, dopo oltre cent'anni di dominazione francese e di presenza armata statunitense, il Vietnam era libero da truppe straniere. L'accordo legittim\u00f2 i 140.000 nordvietnamiti nel Sud e riconobbe di fatto il Governo nazionale rivoluzionario del Fln. Thieu e il suo regime si sentirono abbandonati dagli Stati Uniti, anche perch\u00e9 Saigon era stata coinvolta solo marginalmente nelle trattative.\nNixon dichiar\u00f2 al popolo americano che era stato raggiunto l'accordo per il ritiro delle truppe americane e la restituzione dei prigionieri di guerra. Washington sapeva che l'armistizio era gravato da alcuni rilevanti problemi, come la presenza di truppe nordvietnamite nel Vietnam del Sud. Inoltre l'estensione del conflitto alla Cambogia e al Laos, voluta da Nixon, aveva fatto precipitare questi Paesi nel vortice della violenza e della guerra. Il vero successo di Nixon e Kissinger fu tuttavia quello di aver trovato una strada per far uscire gli Stati Uniti dalla giungla vietnamita, in una guerra che non avrebbero potuto vincere. Kissinger si sent\u00ec sollevato dall'idea di aver procurato agli Stati Uniti un adeguato margine di tempo fra l'armistizio e quello che riteneva l'inevitabile crollo del Vietnam del Sud: a chi gli chiese per quanto tempo Saigon potesse reggere, rispose: \"Credo che, se avremo fortuna, potranno farcela ancora per un anno e mezzo\".\nL'Amministrazione Nixon e l'Operazione Condor.\n\u00c8 controverso il ruolo giocato da Nixon e dal suo governo nel fomentare colpi di Stato anticomunisti contro governi democraticamente eletti nei Paesi dell'America latina, la cosiddetta Operazione Condor. In realt\u00e0 l'Amministrazione Nixon sostanzialmente riprese la politica estera dei precedenti presidenti, compreso Kennedy con l'invasione della baia dei Porci contro la Cuba di Fidel Castro.\nIl socialista cileno Salvador Allende, amico di Fidel Castro, fu considerato l'avanguardia per l'instaurazione di una nuova \"base sovietica\" nell'emisfero occidentale. Nixon evoc\u00f2 l'immagine di un \"sandwich rosso\", formato da Cuba e Cile, che avrebbe prima o poi reso rosso tutto il continente in una morsa stretta attorno agli Stati Uniti. Il Segretario di Stato Kissinger afferm\u00f2:\nMentre l'ostilit\u00e0 del governo statunitense nei confronti del governo Allende non \u00e8 messa in discussione, il ruolo degli Stati Uniti nei diversi progetti di colpo di Stato in Cile rimane una questione controversa. Un loro coinvolgimento diretto non \u00e8 n\u00e9 dimostrato n\u00e9 contraddetto dai documenti resi pubblici, mentre molti altri potenzialmente rilevanti rimangono tuttora coperti da segreto. Documenti pubblicati nel 2004 dimostrano il sostegno fornito dal governo USA. Riguardo all'ascesa al potere di Pinochet, la CIA intraprese un'analisi interna esaustiva e intervist\u00f2 ex agenti, concludendo in un rapporto del 2000 che l'agenzia \"non assistette Pinochet nell'assumere la Presidenza\".\nLa CIA forn\u00ec fondi e appoggio propagandistico agli oppositori di Allende durante le elezioni presidenziali in Cile del 1964 e del 1970, cos\u00ec come durante la presidenza. Documenti declassificati durante l'Amministrazione Clinton dimostrano che il governo degli Stati Uniti e la CIA, una volta divenuto chiaro nel settembre\u00a01970 che Allende aveva vinto con la maggioranza relativa dei voti, avevano cercato di rovesciarlo gi\u00e0 dopo la sua elezione, impedendone l'insediamento alla Presidenza (Progetto FUBELT). Uno dei documenti desecretati riguarda gli appunti di Nixon che, rivolto al capo della CIA, espresse la sua preoccupazione: \u00abUna possibilit\u00e0 su dieci forse, ma salvate il Cile\u00bb.\nLa CIA propose due piani diversi. \"Track I\" era pensato per persuadere il Congresso cileno, attraverso il presidente cristiano-democratico uscente Eduardo Frei, a confermare il candidato conservatore Jorge Alessandri come presidente. Alessandri si sarebbe dovuto dimettere poco dopo, rendendo Frei eleggibile per sfidare Allende in nuove elezioni. Il \"Track I\" venne scartato perch\u00e9 Frei, nonostante fosse fermamente contrario ad Allende, era anche contrario a interrompere la lunga tradizione democratica del Cile. La CIA aveva anche previsto un secondo piano, \"Track II\", nel caso \"Track I\" fosse fallito: l'agenzia avrebbe cercato generali desiderosi di impedire ad Allende di assumere la presidenza, per fornir loro supporto per un golpe.\nSi presumeva che una giunta militare provvisoria avrebbe potuto indire nuove elezioni, nelle quali Allende poteva essere sconfitto. La CIA venne in contatto con il generale Roberto Viaux, che stava progettando un colpo di Stato assieme a ufficiali a lui fedeli. Una parte importante del piano di Viaux prevedeva il rapimento del Capo di Stato Maggiore dell'esercito, il generale Ren\u00e9 Schneider, il quale, da costituzionalista, si opponeva all'idea di un golpe condotto da una classe militare storicamente apolitica.\nLa CIA mantenne i contatti con Viaux, ma concluse che non era adatto per il golpe e decise di non appoggiare il suo piano. Kissinger, riferendosi a Viaux, disse a Nixon il 15 ottobre 1970: \"Questa sembra senza speranza. L'ho abbandonata. Niente sarebbe peggio di un colpo fallito\". La CIA cerc\u00f2 altri interlocutori tra gli ufficiali superiori cileni. In una comunicazione riservata, ora declassificata, Thomas Karamessines, vicedirettore delle operazioni della CIA, scriveva il 16 ottobre alla stazione della CIA di Santiago: \"\u00c8 politica ferma e in atto che Allende venga rovesciato da un golpe... \u00e8 imperativo che queste operazioni vengano intraprese clandestinamente e in sicurezza, in modo tale che la mano americana e dell'USG [governo degli Stati Uniti] rimanga ben nascosta\". Nella raccolta di oltre mille documenti prodotti da varie agenzie governative statunitensi e divulgati dal Dipartimento di Stato degli Stati Uniti nell'ottobre 1999, ne figura uno che descrive un notevole aumento della cooperazione militare statunitense: dopo la salita al potere di Allende nel 1970, essa ammontava a 800.000 dollari annui, per giungere a 10,2 milioni di dollari nel 1972.\nIl 22 ottobre Viaux mise in atto comunque il suo piano, che fu eseguito con incompetenza. Il generale Schneider estrasse una rivoltella per difendersi dagli assalitori, che a loro volta estrassero le loro armi colpendolo in quattro punti vitali. Mor\u00ec all'ospedale militare di Santiago del Cile e la sua uccisione provoc\u00f2 un'ondata di sdegno nazionale. Il 10 settembre 2001 la famiglia del generale Schneider intent\u00f2 una causa contro Henry Kissinger, accusato di aver organizzato l'assassinio di Schneider perch\u00e9 si opponeva al colpo di Stato militare. I documenti della CIA disponibili indicano che l'agenzia aveva discusso possibili piani per il suo rapimento, ma la sua uccisione non fu mai prevista.\nImmediatamente dopo l'insediamento del governo Allende, gli USA cercarono di applicare pressioni economiche sul Cile. Documenti del Consiglio Nazionale per la Sicurezza, declassificati dalla presidenza Clinton, comprendono il \"Decision memorandum no. 93\", datato 9 novembre 1970, scritto da Kissinger e indirizzato ai capi della diplomazia, della difesa e dell\"intelligence\". Nel documento si dichiara che pressione doveva essere posta sul governo Allende per impedirne il consolidamento e limitarne la capacit\u00e0 di implementare politiche avverse agli USA e ai suoi interessi nell'emisfero, come la completa nazionalizzazione di imprese straniere e dell'industria del rame.\nNixon dispose che nessun nuovo accordo bilaterale per aiuti economici doveva essere intrapreso con il governo del Cile. Tra il 1964 e il 1970, sotto il governo Frei, oltre un miliardo di dollari in assistenza economica flu\u00ec verso il Cile; durante il governo Allende (1970-73) gli esborsi furono inesistenti o trascurabili. La riduzione degli aiuti, combinata alla caduta del valore del rame da un massimo nel 1970 di 66$ a un minimo di 48$ a tonnellata, min\u00f2 la ristrutturazione dell'economia cilena proposta da Allende, secondo un programma che dipendeva dalla spesa pubblica, peggiorando la condizione socio-economica dei cittadini cileni pi\u00f9 poveri. Non \u00e8 chiaro se le politiche statunitensi nei confronti del Cile causarono la crisi economica o aggravarono semplicemente una situazione gi\u00e0 difficile. \u00c8 realistico concludere che ebbero un effetto negativo sulle possibilit\u00e0 di Allende di alleviare la crisi.\nNel 1973 la CIA fu avvisata da suoi informatori dell'imminente azione di Augusto Pinochet con due giorni di anticipo, ma sostenne di \"non aver giocato alcun ruolo diretto\" e non si dispone di prove che gli USA appoggiarono direttamente il golpe dell'11 settembre 1973. Henry Kissinger disse al presidente Richard Nixon che gli Stati Uniti \"non lo avevano fatto\", ma ne avevano \"creato le condizioni il pi\u00f9 possibile\".\nIl Comitato Church determin\u00f2 che le armi usate durante il golpe \"erano, con tutta probabilit\u00e0, diverse da quelle fornite dalla CIA ai cospiratori\". L'Amministrazione Nixon fu indubbiamente soddisfatta del suo esito: Nixon aveva parlato con disappunto del precedente golpe fallito nello stesso anno (il \"tanquetazo\"). Se Allende fosse riuscito a completare il suo mandato di 6 anni, la CIA avrebbe probabilmente e semplicemente fornito fondi per appoggiare la candidatura di un rivale non marxista, come aveva fatto nel 1964 e nel 1970.\nGli USA criticavano pubblicamente il regime di Pinochet, mentre gli fornivano copertamente supporto. Un documento reso pubblico dalla CIA nel 2000, intitolato \"Le attivit\u00e0 della CIA in Cile\", rivela che l'agenzia appoggi\u00f2 attivamente la giunta militare dopo il rovesciamento di Allende e che molti degli ufficiali di Pinochet divennero informatori a libro paga della CIA o dell'esercito statunitense, anche quelli coinvolti in violazioni dei diritti umani. Le politiche dichiarate della CIA rispetto agli informatori retribuiti sono poi cambiate, ma all'epoca essi venivano valutati caso per caso, soprattutto rispetto al valore delle informazioni fornite.\nIl colpo di Stato, indipendentemente dal grado di coinvolgimento degli USA, fece raggiungere al governo statunitense l'obiettivo di sradicare la minaccia del socialismo in Cile e port\u00f2 al potere un regime favorevole agli interessi statunitensi. Nella sua valutazione della politica estera USA attorno al periodo del golpe in Cile, Jeane Kirkpatrick, futura ambasciatrice statunitense alle Nazioni Unite, sottoline\u00f2 la mancanza di aggressivit\u00e0 della sua nazione nei paesi in via di sviluppo: \"Particolarmente nell'ultimo decennio abbiamo praticato ovunque un notevole attendismo\".\nMentre questo \u00e8 vero per le politiche pubbliche degli USA, gravemente limitate dal movimento che era cresciuto in opposizione alla guerra del Vietnam, cionondimeno come minimo le politiche statunitensi contribuirono alla caduta di Allende e all'instaurazione della dittatura militare e gli USA in alcuni momenti appoggiarono attivamente la progettazione di colpi di Stato, anche se probabilmente non quello di Pinochet. Henry Kissinger afferm\u00f2 che queste azioni devono essere inquadrate nella particolare situazione di tensione della guerra fredda contro l'Unione Sovietica e i suoi alleati, che era ricominciata dopo la distensione del 1954-1962.\nLo scandalo Watergate e le dimissioni.\nAbile quanto intemperante di carattere (anche a causa dell'atteggiamento ostile della stampa nei suoi confronti), nel 1974 Nixon fu coinvolto nello scandalo Watergate e costretto a dimettersi.\nIl Watergate fu una serie di eventi che dur\u00f2 circa due anni (1972-1974) e che era iniziato con un abuso di potere da parte dell'Amministrazione Nixon finalizzato a indebolire l'opposizione politica dei movimenti pacifisti e del Partito democratico. Lo scandalo si svilupp\u00f2 nel contesto politico del proseguimento della guerra del Vietnam, che sin dalla presidenza di Lyndon B. Johnson era sempre pi\u00f9 impopolare fra il pubblico americano e le \"\u00e9lite\" economiche.\nImportanti atti d'accusa furono le \"carte del Pentagono\" (\"Pentagon papers\"), uno studio \"top-secret\" del Dipartimento della Difesa sul coinvolgimento degli Stati Uniti nella guerra del Vietnam e sui precedenti conflitti politici o militari nel Sud-Est asiatico, alla vigilia della fine dell'occupazione coloniale francese in Indocina. Nixon resse a due anni di montanti difficolt\u00e0 politiche, ottenendo all'inizio persino la rielezione, ma la pubblicazione nell'agosto 1974 del nastro noto come \"la pistola fumante\" (\"smoking gun\") port\u00f2 con s\u00e9 la prospettiva di un sicuro \"impeachment\" (rimozione). Nixon diede le dimissioni quattro giorni dopo, l'8 agosto, prima che la Camera dei Rappresentanti desse via libera alla procedura.\nLa notte del 17 giugno 1972 Frank Wills, una guardia di sicurezza che lavorava nel complesso di uffici del Watergate Hotel a Washington, not\u00f2 un pezzo di nastro adesivo sulla porta fra il pozzo delle scale e il parcheggio sotterraneo, che manteneva la porta socchiusa. Wills lo rimosse, presumendo che l'avesse messo l'impresa di pulizia. Pi\u00f9 tardi ritorn\u00f2 e, scoprendo che il nastro era di nuovo al suo posto, contatt\u00f2 la polizia di Washington.\nLa polizia sorprese cinque uomini - Bernard Barker, Virgilio Gonz\u00e1lez, Eugenio Mart\u00ednez, James W. McCord Jr. e Frank Sturgis - e li arrest\u00f2 per essersi introdotti nel quartier generale del Comitato nazionale democratico, la principale organizzazione per la campagna e la raccolta fondi del Partito democratico.\nGli uomini erano gi\u00e0 entrati nello stesso ufficio tre settimane prima ed erano tornati per riparare alcune microspie telefoniche che non funzionavano e, secondo alcuni, per fare delle fotografie. McCord era ufficialmente impiegato come capo della sicurezza al Comitato per rieleggere il presidente (CRP), al quale ci si riferiva comunemente come CREEP (\"avanzare strisciando\"), particolare che sugger\u00ec una connessione fra gli scassinatori e qualcuno vicino al presidente.\nL'addetto stampa di Nixon - Ron Ziegler - defin\u00ec l'affare come un \"furto di terz'ordine\". Sebbene lo scasso fosse avvenuto in un momento sensibile, con la campagna elettorale che appariva all'orizzonte, molti americani inizialmente ritennero che nessun presidente col vantaggio che Nixon aveva nei sondaggi sarebbe stato cos\u00ec sconsiderato e privo di etica da rischiare la sua associazione ad un fattaccio del genere. Messo sotto accusa, lo scassinatore McCord si identific\u00f2 come un agente della CIA in pensione.\nI \"reporter\" del Washington Post Bob Woodward e Carl Bernstein iniziarono un'inchiesta giornalistica. Molto di quello che pubblicavano era gi\u00e0 noto al Federal Bureau of Investigation e ad altri investigatori governativi - che del resto erano spesso le fonti di Woodward e Bernstein - ma in tal modo il Watergate si mantenne sotto la luce dei riflettori. Il rapporto di Woodward con una fonte segreta governativa di altissimo livello aggiungeva un alone di mistero. Il nome in codice della fonte era \"Gola profonda\" (dal titolo di un film pornografico dello stesso anno che aveva avuto un successo clamoroso) e la sua identit\u00e0 (quella del vicedirettore dell'FBI, Mark Felt) fu tenuta nascosta al pubblico.\nSembra che l'effrazione al Watergate rientrasse nelle operazioni abitualmente previste e messe in atto dai dirigenti del Comitato per la rielezione del Presidente per intralciare, anche con azioni illegali, gli avversari di Nixon; essa sarebbe stata autorizzata, durante degli incontri nel febbraio 1972, dal presidente del Comitato John Mitchell e dal suo vice Jeb Magruder. Alla Casa Bianca, il consigliere legale del Presidente, John Dean, era stato informato, ma sembra che Nixon non ne fosse personalmente a conoscenza. Egli venne informato nei giorni seguenti e il 20 giugno 1972 ne parl\u00f2 telefonicamente con Mitchell e di persona con i suoi principali collaboratori H. R. Haldeman e John Ehrlichman. Questa cruciale conversazione venne registrata dal sistema segreto di registrazione installato nella Casa Bianca, ma il nastro risult\u00f2 in parte manomesso e mancante di diciotto minuti di colloqui tra il presidente e Haldeman; non \u00e8 possibile quindi sapere con certezza cosa si dissero i due nel corso della riunione. Dagli appunti riservati compilati da Haldeman risulterebbe che nell'incontro del 20 giugno 1972 si parl\u00f2 soprattutto delle misure da prendere per minimizzare i fatti, distogliere l'attenzione dell'opinione pubblica e \"creare una diversione\".\nIl pomeriggio del 22 giugno 1972 Nixon rilasci\u00f2 la sua prima dichiarazione pubblica sui fatti del Watergate: durante una conferenza stampa afferm\u00f2 categoricamente che \"la Casa Bianca non \u00e8 minimamente coinvolta in questo particolare episodio\". In realt\u00e0, il presidente il giorno seguente venne messo in allarme sulle possibili conseguenze delle indagini nel corso di un colloquio riservato con il suo influente capo di gabinetto Bob Haldeman. Il 23 giugno 1972, infatti, si svolse e venne registrata la famosa conversazione tra i due uomini che alla fine della vicenda sarebbe stata divulgata come la \"prova regina (\"smoking gun\", \"pistola fumante\") della responsabilit\u00e0 diretta di Nixon nel piano di copertura e ostruzione della giustizia attivato dalla Casa Bianca subito dopo l'effrazione.\nNella conversazione Haldeman avvertiva il presidente che l'indagine stava facendo progressi pericolosi che avrebbero potuto coinvolgere prima il Comitato per la rielezione e il suo direttore John Newton Mitchell e quindi la stessa Casa Bianca; il capo di gabinetto rifer\u00ec che Mitchell e il consigliere legale dell'esecutivo, John Dean, proponevano un intervento diretto sull'FBI per richiedere, sulla base di non meglio precisate esigenza di \"sicurezza nazionale\", di limitare le indagine alla cerchia ristretta dei responsabili materiali dell'effrazione. Haldeman propose a Nixon di contattare la CIA, che a sua volta avrebbe dovuto intervenire sul direttore dell'FBI L. Patrick Gray invitandolo a bloccare le indagini. Dalle registrazioni si evince che Nixon concord\u00f2 con Haldeman e autorizz\u00f2 il piano di insabbiamento e l'intervento sull'FBI tramite la CIA, affermando oscuramente che \"potrebbero venir fuori un sacco di cose\"...\"togli quella crosta e trovi un casino di cose\".\nInoltre la Casa Bianca, nel 1971, aveva fondato un'unit\u00e0 speciale di investigazione soprannominata \"gli idraulici\" (\"the plumbers\"). Questo gruppo investigava sulle fughe di notizie che l'Amministrazione voleva tenere riservate e port\u00f2 avanti diverse operazioni contro i Democratici e gli oppositori alla guerra in Vietnam. La pi\u00f9 famosa fu l'irruzione nell'ufficio di Lewis Fielding, lo psichiatra di Daniel Ellsberg, un ex impiegato del Pentagono e del Dipartimento di Stato che aveva inoltrato le \"carte del Pentagono\" al \"New York Times\" ed era stato perseguito per spionaggio, furto e cospirazione. Due membri del gruppo mandati sul posto, E. Howard Hunt e G. Gordon Liddy, non trovarono niente di utile contro Ellsberg e devastarono l'ufficio per coprire le proprie tracce. L'irruzione fu collegata con la Casa Bianca solo molto tempo dopo, ma al momento caus\u00f2 il collasso del processo di Ellsberg per evidente cattiva amministrazione del governo.\nL'8 gennaio 1973 inizi\u00f2 il processo contro i cinque scassinatori, oltre a Liddy e Hunt. Tutti eccetto McCord e Liddy si dichiararono colpevoli e tutti furono condannati per cospirazione, furto con scasso e intercettazioni telefoniche abusive. Il sistema di copertura studiato e attivato dai collaboratori del presidente con la piena approvazione di Nixon croll\u00f2 nella primavera del 1973: dopo le prime ammissioni del direttore dell'FBI Gray, che afferm\u00f2 di aver collaborato con John Dean per occultare alcuni documenti rinvenuti nell'ufficio di Hunt, furono McCord e Jeb Magruder che rivelarono per la prima volta come il piano di intercettazioni del Watergate derivasse direttamente da disposizioni provenienti da alte autorit\u00e0 della Casa Bianca; essi fecero i nomi di Mitchell, Dean e Colson. Magruder, inoltre, rese noti i primi particolari del piano di copertura studiato dall'Amministrazione che, sotto il controllo di Dean, aveva previsto il pagamento in denaro del silenzio di Hunt e degli altri scassinatori.\nIl 21 marzo 1973 John Dean parl\u00f2 direttamente con Nixon e illustr\u00f2 con grande chiarezza la gravit\u00e0 della situazione: egli disse che \"un cancro sta divorando ogni cosa\" nella presidenza...un cancro che \"stava crescendo rapidamente\". Il piano di insabbiamento stava per essere svelato e rischiava di coinvolgere il presidente; Dean consigliava di interrompere il pagamento del silenzio ad Hunt e agli altri e di distaccare la presidenza dal caso Watergate, accettando che fossero coinvolti e giudicati Haldeman, Ehrlichman ed egli stesso. Nixon non parve molto impressionato; egli invece insistette perch\u00e9 si continuasse a pagare Hunt e disse che si sarebbe potuto trovare in qualche modo il denaro necessario, che Dean calcol\u00f2 in circa un milione di dollari per due anni. Apparentemente Nixon contava di far ricadere la colpa dell'insabbiamento sul solo Dean e di proteggere Haldeman e Ehrlichman.\nIl senatore repubblicano Howard Baker del Tennessee formul\u00f2 la memorabile domanda \"Cosa sapeva il presidente e quando venne a saperlo?\", che per la prima volta focalizz\u00f2 l'attenzione sul ruolo personale di Nixon nello scandalo.\nQuando i nastri della Casa Bianca divennero pubblici, Nixon rifiut\u00f2 di essere messo sotto accusa e di consegnare i nastri originali, appellandosi al privilegio dell'esecutivo, e ordin\u00f2 a Cox, attraverso il ministro della giustizia Richardson, di lasciar cadere la sua citazione in giudizio. Il rifiuto di Cox port\u00f2 al cosiddetto \"massacro del sabato sera\" del 20 ottobre 1973: Nixon obblig\u00f2 alle dimissioni il procuratore generale Richardson e il suo vice William Ruckelshaus, in cerca di qualcuno al Dipartimento di giustizia disposto a licenziare Cox. La ricerca fin\u00ec con l'avvocato generale Robert Bork, che fece quanto gli era stato chiesto e licenzi\u00f2 il procuratore speciale Cox. Le asserzioni di malfunzionamento del governo indussero Nixon a pronunciare la famosa frase \"Non sono un imbroglione\" (\"I'm not a crook\") il 17 novembre di fronte a 400 editori dell'Associated Press riuniti al Walt Disney World Resort in Florida.\nNixon, comunque, dovette permettere l'insediamento di un nuovo procuratore speciale, Leon Jaworski, che continu\u00f2 l'indagine. Mentre si ostinava a rifiutare di consegnare i nastri originali, Nixon acconsent\u00ec a rilasciare un gran numero di loro trascrizioni. La questione dei nastri alla fine arriv\u00f2 alla Corte Suprema. Il 24 luglio 1974 la Corte dichiar\u00f2 inammissibile all'unanimit\u00e0 la pretesa di Nixon di appellarsi al privilegio dell'esecutivo e gli ordin\u00f2 di consegnare i nastri originali a Jaworski. Il 30 luglio Nixon esegu\u00ec l'ordine e rilasci\u00f2 i nastri incriminati.\nIl Congresso fu convocato per votare l\"'impeachment\", ma, prima che potesse essere messo in stato d'accusa e poi destituito, Nixon rassegn\u00f2 le dimissioni in un discorso in cui rivendic\u00f2 il suo operato come presidente. Dimettendosi l'8 agosto 1974, senza tuttavia ammettere le sue responsabilit\u00e0, Nixon intendeva sottrarsi al procedimento di \"impeachment\"..\nNegli ultimi giorni Nixon appariva estremamente provato moralmente e fisicamente; il capo di gabinetto Alexander Haig, che svolse un ruolo decisivo nella risoluzione del presidente di rassegnare le dimissioni, giunse al punto di temere gesti di autolesionismo da parte di Nixon, mentre sembra che, la notte prima di lasciare la Casa Bianca, il Presidente abbia avuto un drammatico colloquio privato con Henry Kissinger, durante il quale si abbandon\u00f2 alla disperazione.\nLa mattina del 9 agosto 1974 Nixon, accompagnato dai suoi famigliari, parl\u00f2 per l'ultima volta al personale della Casa Bianca, esprimendo i suoi ringraziamenti e abbandonandosi ai ricordi della sua difficile infanzia; pur mostrandosi ancora molto sofferente moralmente, riusc\u00ec a concludere il suo discorso con accenti di ottimismo e serenit\u00e0.\nGli successe, dopo le precedenti dimissioni del vicepresidente Spiro Agnew, a causa di un altro scandalo, il suo secondo vicepresidente, Gerald Ford (che in questo modo fu l'unico presidente degli Stati Uniti a non essere stato eletto n\u00e9 ome presidente n\u00e9 come viceresidente), che concesse poi a Nixon la grazia presidenziale, ponendo fine al rischio di procedimento giudiziario contro di lui.\nUna \"presidenza imperiale\".\nLa presidenza di Richard Nixon fu oggetto di critiche soprattutto per il suo uso spregiudicato del potere, tant'\u00e8 che venne definita \"imperiale\". Nixon fu accusato di aver allargato a dismisura i suoi poteri, stravolgendo di fatto la Costituzione. In politica estera come in politica interna faceva un uso massiccio dei servizi segreti.\nSi parlava di una \"lista nera\", o \"lista dei nemici\" di Nixon, da lui stesso compilata, composta da persone, famose o meno, da spiare e screditare. Nixon fece spiare anche molti dei suoi collaboratori: per questo fu additato come paranoico, ossessionato dal voler conoscere i segreti di coloro che considerava una minaccia. Ebbe inoltre un ruolo di primo piano nell'ostacolare le indagini sul Watergate.\nIn realt\u00e0 l'estensione di fatto dei poteri della Presidenza era un processo gi\u00e0 in atto con Franklin D. Roosevelt e che aveva raggiunto picchi simili gi\u00e0 durante l'Amministrazione di Lyndon B. Johnson.\nGli ultimi anni.\nLasciata la Presidenza, Nixon si dedic\u00f2 alla cura della biblioteca che porta il suo nome. Nel corso degli anni riusc\u00ec a riprendere un certo ruolo nell'Amministrazione americana come apprezzato consigliere di politica estera.\nMor\u00ec nel 1994, all'et\u00e0 di 81 anni, a causa di un ictus, assistito dalle figlie. Al funerale, svoltosi in forma privata davanti alla sua abitazione di Yorba Linda, parteciparono varie personalit\u00e0, fra i quali l'amico e collaboratore Kissinger, che gli dedic\u00f2 una commemorazione. Nixon aveva lasciato l'esplicita disposizione di rifiutare un funerale di Stato, qualora fosse stato concesso.\nL'allora presidente Bill Clinton, con un gesto a sorpresa, ordin\u00f2 di mettere a mezz'asta tutte le bandiere nazionali nel Paese e chiese che gli fossero resi gli onori militari. Nel suo discorso di commiato, Clinton afferm\u00f2 che l'ex capo di Stato aveva pagato un prezzo superiore alle sue colpe, invitando la nazione a riconciliarsi con il suo passato e con la figura stessa di Richard Nixon.\nNixon \u00e8 sepolto presso il Richard Nixon Library and Birthplace di Yorba Linda, vicino a Los Angeles.\nCritiche.\nNixon fu duramente criticato durante e dopo il mandato. Il giornalista Christopher Hitchens lo accus\u00f2 ripetutamente nei suoi libri per il \"golpe\" contro Allende, per l'attivit\u00e0 di spionaggio del Watergate e per le affermazioni razziste emerse da alcune registrazioni.\nHenry Kissinger afferm\u00f2 invece di aver detto a Nixon che la storia lo avrebbe trattato meglio dei contemporanei. Il governatore della California Arnold Schwarzenegger sostenne che Nixon fu determinante per la scelta della sua parte politica, i repubblicani, nel 1968.\nAlla morte di Nixon nel 1994, il giornalista italiano conservatore Montanelli rievoc\u00f2 la sua profonda influenza sugli avvenimenti mondiali e la personalit\u00e0 del politico americano: \nBeppe Severgnini, allora giovane corrispondente da Washington per il quotidiano \"La Voce\", riepilog\u00f2 in un lungo necrologio la polarizzazione esercitata in vita dal personaggio:\nAnche Massimo Fini ha ricordato la cattiva fama che accompagnava l'ex presidente."}
{"id": "21187", "revid": "327773", "url": "https://it.wikipedia.org/wiki?curid=21187", "title": "Anna Bolena", "text": "Per gentile concessione fu primo marchese di Pembroke, nonch\u00e9 madre della futura regina Elisabetta I.\nIl suo matrimonio con Enrico VIII fu causa di considerevoli sconvolgimenti politici e religiosi che diedero origine allo Scisma anglicano.\nBiografia.\nLa famiglia Bolena.\nAnna Bolena era la figlia di sir Thomas Boleyn, dal 1529 I conte del Wiltshire, e di lady Elizabeth Howard, a sua volta figlia di Thomas Howard, II duca di Norfolk. La famiglia Bolena proveniva originariamente da Blickling, nel Norfolk, non lontano da Norwich. Essa vantava origini nobili solo a partire dal XIII secolo; tuttavia, tra i suoi antenati si annoverano un Lord sindaco della City di Londra (Goffredo Bolena, che prima di tale carica svolgeva l'attivit\u00e0 di mercante di lana), un duca, un conte, due dame aristocratiche e un cavaliere. Inoltre, per parte materna, Anna poteva vantare l'appartenenza alla famiglia Howard, una delle famiglie pi\u00f9 in vista del regno e che affondava le proprie origini in Tommaso di Brotherton, uno dei figli del re Edoardo I d'Inghilterra.\nAnna, assieme al fratello Giorgio e alla sorella Maria, trascorse l'infanzia nel castello di famiglia a Hever, nel Kent. Ebbe almeno altri due fratelli, Enrico e Tommaso, che non superarono l'infanzia.\nIpotesi sulla data di nascita.\nLa mancanza di registri parrocchiali impedisce di stabilire una precisa data di nascita di Anna Bolena. Secondo uno scritto italiano del Seicento l'anno sarebbe il 1499, mentre secondo il biografo inglese William Roper Anna sarebbe nata dopo il 1512. Tuttavia a tutt'oggi il dibattito accademico si concentra su due date-chiave: il 1501 e il 1507. Eric Ives, uno storico britannico esperto del periodo Tudor, propende per l'anno 1501, mentre Retha Warnicke, una studiosa statunitense che ha anche scritto una biografia su Anna, preferisce il 1507. In particolare, il confronto sul sostenimento dell'una o dell'altra ipotesi si basa su una lettera che Anna scrisse nel 1514 da Malines, in Belgio \u2013 dove stava completando la sua formazione \u2013 al padre in Inghilterra.\nLa lettera venne scritta in francese e, sulla base dello stile e della grafia matura dimostrate nella missiva, Ives sostiene che Anna doveva avere all'epoca circa tredici anni, mentre \u2013 secondo la Warnicke \u2013 i numerosi errori di ortografia e grammatica presenti in essa dimostrerebbero, al contrario, un'et\u00e0 inferiore. A riprova della sua tesi Ives sostiene che quella di dodici-tredici anni fosse l'et\u00e0 minima per fare la damigella d'onore (e proprio a quell'et\u00e0 Anna era la damigella di Margherita d'Asburgo); inoltre, un cronista del tardo XVI secolo scrisse che Anna aveva vent'anni quando, terminata la sua educazione in Francia, fece ritorno in patria.\nA sostegno dell'anno 1507 ci sono due fonti indipendenti:\nA tutt'oggi non esiste prova certa che avvalori l'una o l'altra ipotesi. Cos\u00ec come Anna, anche per gli altri due fratelli la data di nascita rimane incerta e, di conseguenza, si hanno dubbi su quale delle due sorelle Bolena fosse la maggiore. Alcuni elementi fanno supporre che la primogenita fosse Maria (il cui anno di nascita oggi generalmente accettato \u00e8 il 1499), sia per il fatto che fu la prima a sposarsi (e all'epoca era consuetudine fare contrarre matrimonio prima alla figlia maggiore), sia perch\u00e9 nel 1596 il nipote di Maria rivendic\u00f2 presso la regina Elisabetta I d'Inghilterra il titolo di conte di Ormond proprio sulla base della primogenitura di Maria, argomentazione che Elisabetta accett\u00f2; Giorgio, infine, sarebbe nato attorno al 1504.\nL'educazione nei Paesi Bassi e in Francia.\nThomas Boleyn, padre di Anna, fu un rispettoso diplomatico con buona padronanza delle lingue straniere; ben presto egli entr\u00f2 nella cerchia dei favoriti del re Enrico VII d'Inghilterra proprio grazie alle numerose missioni diplomatiche svolte all'estero per conto del re inglese.\nNel 1512 Thomas fu uno dei tre inviati assegnati ai Paesi Bassi, nomina ottenuta grazie alla sua abilit\u00e0 nel parlare francese e alle conoscenze della sua famiglia. Qui si mise in luce presso la reggente Margherita d'Asburgo (figlia di Massimiliano I d'Asburgo), stringendo con lei un'amicizia che gli permise di ottenere un prestigioso incarico per la figlia Anna, nominata damigella d'onore proprio al suo servizio. Alla corte fiamminga Anna rimase dalla primavera del 1513 fino all'autunno del 1514, dove benefici\u00f2 di un'istruzione all'epoca riservata a pochissime donne.\nNell'ottobre 1514, in occasione del matrimonio tra Maria Tudor (sorella di Enrico VIII d'Inghilterra) e Luigi XII di Francia, il padre dispose il suo trasferimento alla corte francese, dove rimase fino al 1521. Qui fu la dama di compagnia dapprima della stessa regina di Francia Maria Tudor e, a partire dal 1\u00ba gennaio 1515, della quindicenne Claudia di Francia, regina consorte del re Francesco I.\nDurante la sua permanenza alla corte di Francia Anna ebbe modo di apprendere la lingua francese, sviluppando anche interessi per l'arte, i manoscritti miniati, la letteratura, la musica, la poesia e la filosofia religiosa, oltre ad acquisire conoscenze sulla cultura francese, sulla danza, sul galateo e sull'amor cortese, grazie anche a un suo probabile incontro con Margherita d'Angoul\u00eame (sorella del re Francesco I di Francia), mecenate di umanisti e riformatori, nonch\u00e9 poetessa e scrittrice lei stessa (fra le sue opere ve ne furono alcune trattanti il tema del misticismo cristiano, tendenti all'eresia). La qualit\u00e0 dell'educazione che Anna ricevette fu dimostrata al suo rientro in patria, quando ispir\u00f2 nuovi pensieri e mode fra le dame della corte inglese.\nAlla corte di Enrico VIII d'Inghilterra (1522-1533).\nNel gennaio del 1522 Anna fu richiamata in Inghilterra per sposare un suo cugino irlandese di diversi anni pi\u00f9 vecchio di lei, James Butler, che viveva presso la corte inglese.\nTale matrimonio nasceva dalla necessit\u00e0 di appianare una disputa famigliare avente per oggetto la contea di Ormond e il relativo titolo nobiliare. La disputa nacque quando Thomas Butler, VII conte di Ormond, mor\u00ec nel 1515 lasciando l'eredit\u00e0 alle sue due figlie: Margherita (la nonna paterna di Anna) e Anna. Tuttavia, in Irlanda, sir Piers Butler, pronipote di James Butler, III conte di Ormond e gi\u00e0 in possesso del castello di Kilkenny \u2013 sede avita dei conti \u2013 contest\u00f2 la volont\u00e0 del deceduto e reclam\u00f2 lui stesso l'eredit\u00e0. Thomas Boleyn, essendo figlio della primogenita Margherita, reputandosi legittimo erede, chiese appoggio al potente cognato, Thomas Howard, III duca di Norfolk che, a sua volta, inform\u00f2 della questione il re in persona. Per evitare che una banale controversia famigliare potesse scatenare una guerra civile in Irlanda, si cerc\u00f2 di risolvere la questione organizzando un matrimonio tra i figli dei due contendenti: James, figlio di Piers Butler, e Anna, figlia di Thomas Boleyn, che avrebbe portato in dote la contea di Ormond, ponendo cos\u00ec fine alla controversia.\nTuttavia il piano fall\u00ec e il matrimonio non venne celebrato, forse perch\u00e9 sir Thomas sperava per la figlia un matrimonio pi\u00f9 illustre, o forse perch\u00e9 egli stesso ambiva al titolo di conte di Ormond. Qualunque fosse la ragione le trattative andarono in fumo e James Butler spos\u00f2 Lady Joan Fitzgerald, figlia ed erede di James Fitzgerald, X conte di Desmond, mentre Anna, ancora nubile, divenne la dama di compagnia di Caterina d'Aragona, regina spagnola consorte di Enrico VIII, re d'Inghilterra.\nNel frattempo Maria Bolena, sorella di Anna, era stata richiamata dalla Francia gi\u00e0 nel tardo 1519, tornando in patria con una dubbia reputazione a causa della sua relazione con il re Francesco I e con alcuni cortigiani. Si dice che, per il resto della sua vita, re Francesco I parlasse di Maria come della \"\"puledra inglese che lui e altri avevano spesso cavalcato\" e \"una grandissima ribalda, infame sopra tutte\"\". Nel 1520, Maria spos\u00f2 a Greenwich il cortigiano William Carey, alla presenza di re Enrico VIII; poco tempo dopo divenne l'amante del sovrano. In quello stesso periodo Maria ebbe due figli: Caterina ed Enrico; molti sono i dubbi sollevati dagli storici sulla loro reale paternit\u00e0. Secondo alcuni studiosi, infatti, il re Enrico VIII sarebbe il padre di entrambi, o perlomeno di Enrico; tuttavia il re neg\u00f2 ogni ufficiale riconoscimento, come invece aveva fatto con Henry Fitzroy (nato da una precedente relazione con l'amante Elizabeth Blount), unico figlio nato fuori dal matrimonio riconosciuto.\nAnna fece il suo esordio ufficiale a corte il 4 marzo 1522 partecipando, assieme a sua sorella Maria, a un ballo organizzato in onore degli ambasciatori imperiali. La danza era un masque, una sorta di rappresentazione teatrale molto in voga all'epoca, in cui veniva scelto un tema sulla base del quale a ogni partecipante veniva affidato un ruolo. Nel \"Chateau Vert\" ad Anna tocc\u00f2 interpretare la parte della \"Perseveranza\". In quell'occasione tutti indossavano abiti di raso bianco ricamati con fili d'oro. La grazia e la bellezza messe in mostra da Anna durante il ballo furono tali da farla considerare come una delle donne pi\u00f9 eleganti della corte.\nFra i suoi ammiratori spicc\u00f2 la figura di Henry Percy, VI conte di Northumberland (figlio di Henry Algernon Percy, V conte di Northumberland), con cui Anna si fidanz\u00f2 segretamente attorno al 1523; la relazione tra i due giovani, considerata la disparit\u00e0 sociale, venne osteggiata dal padre di Percy al punto che, nel gennaio 1524, il cardinale Thomas Wolsey, di cui il giovane Henry era il pupillo, imped\u00ec loro di sposarsi. Il giovane Percy difese la propria scelta sostenendo che \"in questa faccenda ci siamo spinti talmente tanto avanti e davanti a tali e tanti testimoni che non saprei come farmi da parte e liberare la mia coscienza\", lasciando intendere che i due non si fossero soltanto fidanzati, ma avessero gi\u00e0 consumato l'unione, il che avrebbe conferito al fidanzamento, anche se poco formale, il vincolo di un vero e proprio matrimonio.\nAllontanata dal giovane Percy, Anna venne mandata al paterno castello di Hever \u2013 la tenuta di campagna di famiglia \u2013 per un periodo di tempo indefinito, mentre Henry fu fatto sposare con Mary Talbot, una giovane nobildonna alla quale - grazie all'intermediazione del cardinale Wolsey - era promesso da lungo tempo. Ancora dieci anni dopo, Percy tent\u00f2 senza successo di far annullare il proprio matrimonio, appellandosi alla promessa di matrimonio a suo dire intercorsa con Anna. Dopo il periodo di allontanamento forzato la giovane Bolena torn\u00f2 a corte, sempre come dama di compagnia della regina Caterina d'Aragona.\nSi vocifer\u00f2 anche di una relazione tra Anna e il poeta inglese Thomas Wyatt, il quale era cresciuto nel castello di Allington, Kent, nelle immediate vicinanze del castello di Hever. A sostenerlo fu George Wyatt \u2013 nipote del poeta \u2013 che espresse in alcuni suoi scritti la convinzione su come diversi sonetti, fra i pi\u00f9 appassionati del noto poeta, presero ispirazione proprio dalla loro relazione, sostenendo anche che la donna protagonista del sonetto \"Whoso list to hunt\" (traduzione e rilettura del sonetto petrarchesco \"Una candida cerva sopra l'erba\") fosse proprio la Bolena, qui descritta come irraggiungibile e appartenente al re:\nNel 1520, comunque, Thomas Wyatt spos\u00f2 Elizabeth Brooke anche se, a detta di molti, fu una scelta forzata. Nel 1525 Wyatt accus\u00f2 sua moglie di adulterio e, separatosi da lei, fu proprio in quel periodo che il suo interesse per Anna sembr\u00f2 essersi intensificato.\nNella primavera del 1526 re Enrico VIII, innamoratosi di Anna, incominci\u00f2 a corteggiarla insistentemente affinch\u00e9 diventasse la sua amante, ma Anna rifiut\u00f2 ogni tentativo di seduzione. L'ambiziosa giovane dovette vedere nell'infatuazione del re una grande opportunit\u00e0 da sfruttare al meglio: sapeva che se avesse acconsentito alla sua richiesta, sarebbe stata semplicemente una delle sue tanti amanti (cos\u00ec come era successo alla sorella Maria); meglio allora spingere Enrico VIII a separarsi dalla moglie Caterina in modo che, libero da ogni vincolo matrimoniale, proponesse ad Anna di sposarla, facendola diventare la nuova regina d'Inghilterra.\nPer raggiungere il suo scopo Anna sapeva di dover tenere sulla corda il re spingendolo ad accelerare i tempi della separazione, cosa che, allo stesso tempo, le avrebbe permesso di intervenire a pieno titolo anche nelle questioni politiche del regno.\nSull'effettiva portata fisica della loro relazione si \u00e8 congetturato a lungo; sembra che durante tutto il periodo del corteggiamento, durato circa sette anni, il loro rapporto non venne mai consumato, o almeno questo risulterebbe dalla corrispondenza che i due tennero nell'arco di questo periodo.\nL'annullamento del matrimonio con Caterina d'Aragona: la \u00abGrande Questione\u00bb.\nSi \u00e8 spesso pensato che l'infatuazione di Enrico per Anna fosse l'unico motivo dell'annullamento delle nozze con Caterina, ma un altro motivo potrebbe aver spinto il re in quella direzione: l'incapacit\u00e0 della regina di dargli un erede maschio. Dopo molti aborti, figli nati morti o sopravvissuti solo qualche mese, Caterina era riuscita a dargli solo una figlia, Maria I d'Inghilterra. All'epoca della vicenda con la Bolena, Caterina, di salute sempre pi\u00f9 cagionevole, non era pi\u00f9 fertile e questo significava l'oramai impossibilit\u00e0 di perpetuare la discendenza Tudor (a cui aveva dato inizio Enrico VII d'Inghilterra quando vinse la Guerra delle due rose nel 1485), rischiando di provocare la destabilizzazione del regno.\nQuando re Enrico VIII, non ancora diciottenne, si spos\u00f2 con Caterina, di sei anni pi\u00f9 grande, costei era la giovane vedova di Arturo Tudor, il fratello maggiore del re, morto a quattro mesi dalle nozze, appena sedicenne, nel 1502. A quel tempo sia l'Inghilterra sia la Spagna vagheggiavano una fusione dei due regni, pertanto gi\u00e0 poco tempo dopo la morte del giovane Arturo i sovrani dei due regni concordarono un nuovo matrimonio tra i loro eredi. Tuttavia le nozze non poterono essere celebrate prima del 1509 a causa di un impedimento puramente teologico che riguardava un passaggio controverso di un libro della Bibbia: il Levitico. Qui, infatti, si proibisce a un uomo di contrarre matrimonio con la vedova del fratello, pena la maledizione di entrambi: \u00abse alcuno prende la moglie del suo fratello, ci\u00f2 \u00e8 cosa brutta; colui ha scoperte le vergogne del suo fratello; sieno senza figliuoli\u00bb (Levitico, 20:21). Essendo, quella di Enrico e Caterina, una circostanza del tutto particolare (riguardante dinastie regali) e avuta l'assicurazione che il primo matrimonio non era stato consumato a causa della prematura morte di Arturo e della giovanissima et\u00e0 degli sposi, papa Giulio II decise di aggirare il divieto attraverso l'emanazione di un'apposita dispensa, con la quale i due poterono finalmente sposarsi.\nEppure a distanza di anni, di fronte all'esigenza di contrarre nuove nozze con una donna fertile da cui avere un erede maschio, Enrico VIII contest\u00f2 la validit\u00e0 della dispensa, sostenendo che nemmeno un papa aveva il potere di eludere la Bibbia. Inoltre rivel\u00f2 di aver sempre avuto dubbi sull'effettiva verginit\u00e0 della regina, convinto che il matrimonio con il fratello fosse stato consumato. Questo significava aver vissuto nel peccato per tutto il periodo del matrimonio (scatenando la punizione divina che gli aveva negato figli maschi) e, ancor pi\u00f9, implicava l'illegittimit\u00e0 della figlia Maria. Il piano di Enrico era semplice: mettere in discussione la verginit\u00e0 della regina per invalidare la dispensa papale, obbligando cos\u00ec il nuovo papa Clemente VII ad ammettere l'errore commesso da Papa Giulio II e ad annullare il matrimonio. La regina si oppose con veemenza, gridando con forza la propria innocenza e la propria verginit\u00e0 al momento delle nozze con Enrico. La vicenda dell'annullamento delle nozze di Enrico VIII divenne presto nota, eufemisticamente, come \"The Great Matter\", ovvero la \"Grande Questione\".\nNel maggio del 1527 il cardinale Wolsey, in qualit\u00e0 di legato pontificio, contro ogni procedura legale apr\u00ec un'indagine preliminare segreta (di cui non inform\u00f2 nemmeno la regina) per attestare se veramente il matrimonio con Caterina potesse considerarsi nullo. La situazione si rivel\u00f2 subito molto pi\u00f9 complessa di quanto era parsa in un primo momento; al testo del Levitico, infatti, si opponeva il Deuteronomio, un altro testo biblico (successivo al Levitico) dove si afferma che un cognato ha il dovere di sposare la moglie del fratello defunto, se dal matrimonio non erano nati figli: \u00abquando alcuni fratelli dimoreranno insieme, e un d'essi morr\u00e0 senza figliuoli, non maritisi la moglie del morto fuori ad un uomo strano; il suo cognato venga da lei, e prendasela per moglie, e sposila per ragion di cognato\u00bb (Deuteronomio, 25:5); pertanto \u2013 secondo questo testo \u2013 re Enrico aveva agito nel pieno rispetto della Bibbia sposando Caterina d'Aragona. A fronte dei nuovi sviluppi, per Wolsey l'unica soluzione possibile era quella di convocare un'assemblea vescovile straordinaria dove si sentenziasse all'unanimit\u00e0 l'invalidit\u00e0 delle nozze. Questo per\u00f2 non fu possibile a causa del voto contrario di un solo vescovo, John Fisher (vescovo di Rochester), che espresse la sua piena convinzione sulla validit\u00e0 del matrimonio.\nAgendo questa volta di nascosto dal cardinale Wolsey, re Enrico decise di fare un appello personale direttamente alla Santa Sede. Nel 1527 mand\u00f2 il suo segretario personale William Knight dal papa a Roma, sia per chiedere l'annullamento della dispensa matrimoniale, sostenendo che era stata rilasciata dietro falsa testimonianza della regina, sia per ottenere una nuova dispensa che gli avrebbe permesso di sposarsi con qualunque donna, anche con stretti vincoli di parentela. Ma incontrare il papa non era cosa facile. A seguito del sacco di Roma, avvenuto nel maggio 1527, papa Clemente VII era tenuto prigioniero da Carlo V, Sacro Romano Imperatore nonch\u00e9 sovrano di Spagna e, soprattutto, nipote di Caterina d'Aragona. Incontrato il papa e riferito l'appello del re inglese, Knight riusc\u00ec a ottenere solo la dispensa per le nuove nozze (emessa nel dicembre del 1527), ma non l'annullamento del matrimonio. Cos\u00ec facendo il papa impediva al re di avvalersi della dispensa concessa, almeno fintanto che il matrimonio con Caterina non fosse giudicato nullo.\nAlla fine del maggio 1528 Londra fu colpita dalla malattia del sudore (chiamata anche \"febbre inglese\") che non risparmi\u00f2 nemmeno la corte. Il tasso di mortalit\u00e0 fu molto elevato e la popolazione decimata. Per sfuggire all'epidemia Enrico VIII scapp\u00f2 da Londra avendo cura di cambiare residenza frequentemente, mentre Anna fu condotta alla residenza della famiglia Bolena a Hever dove, per\u00f2, contrasse la malattia, cos\u00ec come il cognato William Carey; il re ebbe cura di mandarle il proprio medico personale per curarla ed ella presto si riprese, mentre William Carey mor\u00ec. Una volta guarita, e una volta conclusasi l'epidemia, la giovane Bolena pot\u00e9 tornare a corte. Ristabilita la calma, Enrico ricominci\u00f2 la dura battaglia per ottenere l'annullamento delle nozze con Caterina.\nLa \u00abGrande Questione\u00bb fu riaffidata al cardinale Wolsey, il quale mand\u00f2 due suoi uomini (Edward Fox e Stephen Gardiner, quest'ultimo suo segretario) per fare pressioni alla Santa Sede affinch\u00e9 venisse concesso il permesso di risolvere la questione in Inghilterra. La richiesta venne accolta e il papa diede l'autorizzazione a istituire in Inghilterra un tribunale ecclesiastico per esaminare attentamente il caso, ma con il divieto ben preciso di emettere verdetto in merito, che spettava solo ed esclusivamente a Roma. Per controllare la correttezza del procedimento, e allo stesso tempo avere un referente fidato, il papa decise di affiancare a Wolsey un emissario papale italiano, Lorenzo Campeggi, che arriv\u00f2 in Inghilterra il 7 ottobre del 1528.\nIl processo ebbe luogo a Blackfriars, dove cominci\u00f2 ufficialmente il 31 maggio 1529 ed ebbe termine il 23 luglio dello stesso anno. Tra i difensori di Caterina d'Aragona si schierarono il vescovo di Rochester John Fisher (colui che poco meno di un paio di anni prima aveva espresso voto contrario all'annullamento delle nozze nell'assemblea straordinaria vescovile indetta dal cardinale Wolsey), due esperti di diritto canonico fatti venire dalle Fiandre e il confessore spagnolo della regina. Caterina si mostr\u00f2 per tutto il tempo molto forte e combattiva, rifiut\u00f2 diversi tentativi del cardinale Wolsey (dietro suggerimento del re) di convincerla a entrare in convento (cos\u00ec da non intralciare pi\u00f9 il sovrano nei suoi piani) e fu sempre in grado di tenere testa a Enrico, sicura com'era della propria innocenza e della legittimit\u00e0 del proprio matrimonio. Regina straniera in terra straniera, sapendo di non potersi fidare di nessuno \u2013 tanto meno degli uomini del re \u2013 Caterina d'Aragona chiese pi\u00f9 volte di trasferire il processo a Roma, il che le fu concesso solo alla met\u00e0 di luglio.\nAnna Bolena, nel frattempo, era riuscita a ottenere una stanza vicina a quella del re e a farsi assegnare delle dame di corte. Venne trattata esattamente con gli stessi onori di una regina, tanto in privato, quanto in pubblico.\nNonostante il processo si fosse concluso, il verdetto venne rimandato affinch\u00e9 i verbali potessero essere esaminati dalla Curia romana e consentire cos\u00ec al papa di prendere la decisione finale. Questo venne considerato come l'ennesimo fallimento del cardinale Wolsey e, peggio ancora, come la dimostrazione della sua fedelt\u00e0 al papa piuttosto che al re inglese. Accusato di \"praemunire\", e quindi di tradimento, nell'autunno del 1529 il re acconsent\u00ec alla richiesta di Anna di destituire Wolsey dalla sua carica pubblica di lord cancelliere, nominando al suo posto sir Tommaso Moro. Il cardinale sapeva bene quanta influenza avesse Anna sul re e le chiese aiuto perch\u00e9 gli venisse restituita la carica, ma Anna non acconsent\u00ec, cos\u00ec Wolsey cominci\u00f2 a tramare, assieme alla regina Caterina d'Aragona e al papa Clemente VII, un piano per costringere Anna all'esilio. Quando re Enrico lo venne a sapere, fece arrestare il cardinale Wolsey, lo band\u00ec da corte e gli confisc\u00f2 le propriet\u00e0, che furono in parte trasferite ad Anna. Convocato a comparire al processo, Wolsey si ammal\u00f2 durante il viaggio e trov\u00f2 la morte il 29 novembre del 1530 a Leicester, senza mai raggiungere la Torre di Londra.\nNel dicembre dello stesso anno il papa auspic\u00f2 l'allontanamento da corte di Anna Bolena, e solo un mese pi\u00f9 tardi, constatando la crescente impazienza del sovrano, impose a re Enrico di non impegnarsi in nuove nozze prima dell'emissione del verdetto.\nNel luglio del 1531 la regina Caterina fu bandita dalla corte ed esiliata per i successivi due anni in diverse residenze di campagna: dapprima a \"The More\" (ex residenza del cardinale Wolsey posta nei pressi di Rickmansworth, nell'Hertfordshire), poi fu la volta di Bishop's Hatfield, successivamente dimor\u00f2 presso il castello di Hertford e, nella primavera del 1533, fu mandata ad Ampthill (Bedfordshire). Nel contempo le sue stanze presso la corte reale furono concesse ad Anna.\nCon la scomparsa di Wolsey dallo scenario politico, Anna Bolena divenne la persona pi\u00f9 potente della corte inglese, al punto da avere una fortissima influenza sulle udienze concesse e sulle questioni politiche. La sua esasperazione per il rifiuto da parte della Santa Sede di concedere l'annullamento delle nozze la incoraggi\u00f2 a suggerire al re Enrico di seguire l'esempio dei riformisti religiosi come William Tyndale, i quali negavano l'autorit\u00e0 del papa e sostenevano che solo il monarca dovesse guidare la Chiesa. Quando mor\u00ec William Warham, arcivescovo di Canterbury, Anna fece nominare il cappellano della famiglia Bolena, Thomas Cranmer, suo successore e nuovo consigliere favorito del re.\nNel 1532 Thomas Cromwell, politico e uomo fidato del re Enrico VIII, present\u00f2 in Parlamento numerosi atti fra cui la \"Supplica contro i vescovi ordinari\", con cui si accusava il clero di imporre al popolo inglese troppe decime, e la \"Sottomissione del clero\", con cui si stabiliva che le leggi ecclesiastiche future sarebbero state emesse dal re, mentre quelle fino a quel momento in vigore dovevano essere sottoposte a revisione del sovrano e intese come emesse dallo stesso e non dal pontefice. Con la \"Sottomissione del clero\", messa in atto il 15 marzo 1532, si riconosceva la supremazia del re inglese su quella della Chiesa e del papa, segnando un significativo allontanamento dell'Inghilterra dalla Chiesa Romana. Non riconoscendo la validit\u00e0 di tali atti e rifiutandosi di tradire il papa, Tommaso Moro si dimise dalla carica di lord cancelliere. Sempre nello stesso anno Thomas Cromwell divent\u00f2 primo ministro del re, senza alcun atto formale, ma solo grazie alla mera fiducia che Enrico VIII riponeva in lui.\nDurante questo periodo Anna ebbe anche un ruolo cardinale nella posizione internazionale dell'Inghilterra, favorendo il consolidamento dei rapporti con la Francia. Ella riusc\u00ec a stabilire ottime relazioni con l'ambasciatore di Francia Gilles de la Pommeraie e, con il suo aiuto, organizz\u00f2 una conferenza internazionale a Calais nell'inverno del 1532, dove il re Enrico sperava di ottenere l'appoggio del re francese Francesco I affinch\u00e9 favorisse le nozze con Anna.\nLe nozze con re Enrico VIII.\nPrima di partire per Calais, in virt\u00f9 delle prossime nozze con Anna, re Enrico decise di elevare il rango della sua futura sposa. Il 1\u00ba settembre 1532 venne creato in suo onore il titolo di marchese di Pembroke, rendendo Anna la donna pi\u00f9 ricca del regno. Anche la famiglia Bolena ottenne numerosi privilegi dalla relazione col re inglese: il padre Thomas, gi\u00e0 visconte di Rochford, divenne conte di Wiltshire, mentre il cugino irlandese James Butler divenne conte di Ormond. Inoltre, grazie all'intervento di Anna, la sorella Maria ricevette una pensione annua di 100 sterline, mentre il figlio minore di quest'ultima, Enrico Carey, venne educato in un prestigioso monastero cistercense.\nNell'ottobre del 1532 re Enrico VIII e Anna si recarono a Calais per partecipare all'incontro con il re francese Francesco I, ottenendo la sua approvazione per le nozze. Subito dopo il loro ritorno a Dover i due si sposarono con una cerimonia segreta e la prima settimana di dicembre del 1532 Anna Bolena scopr\u00ec di essere incinta, rendendo il re fiducioso di avere finalmente il tanto agognato erede maschio. Cos\u00ec, sapendo che la cerimonia segreta di nozze non era legalmente valida e non potendo aspettare ulteriormente il verdetto del processo, Enrico VIII fece varare una nuova legge che avrebbe permesso ai due di sposarsi legalmente secondo la legge della nuova Chiesa inglese. \nIl 25 gennaio 1533 re Enrico spos\u00f2 Anna a Londra, in seconda cerimonia di nozze. Anche in questo caso venne mantenuta una certa riservatezza e segretezza, al punto che a tutt'oggi non si conosce esattamente il luogo dove le nozze furono celebrate, probabilmente nel Palazzo di Whitehall (e pi\u00f9 precisamente nello \"Studio della Regina\") oppure nel Palazzo di Westminster. In ogni caso, il matrimonio non venne reso di dominio pubblico fino ad aprile, poco tempo prima dell'incoronazione di Anna a regina d'Inghilterra.\nIl 23 maggio 1533 l'arcivescovo di Canterbury Thomas Cranmer, in un'udienza del Tribunale Speciale del Priorato di Dunstable (nel Bedfordshire), concluse il processo (pur non avendone l'autorit\u00e0, poich\u00e9 la decisione finale spettava al papa) dichiarando non valido, e quindi nullo, il matrimonio tra Caterina ed Enrico; per contro, cinque giorni dopo \u2013 il 28 maggio 1533 \u2013 Cranmer dichiar\u00f2 valide le nozze tra re Enrico e Anna Bolena.\nA seguito di questa decisione Caterina d'Aragona decise di fare ricorso a Roma. Per evitare ulteriori ostacoli re Enrico VIII fece varare una nuova legge che rendeva le questioni riguardanti l'Inghilterra di esclusiva competenza dei tribunali inglesi (impedendo, in questo modo, qualunque ingerenza straniera, specialmente della Santa Sede).\nRegina consorte d'Inghilterra (1533-1536) e l'Atto di Supremazia.\nA seguito dell'annullamento del matrimonio con Caterina d'Aragona, il titolo di regina consorte d'Inghilterra pass\u00f2 di diritto ad Anna. Il 1\u00ba giugno 1533, incinta di sei mesi, Anna venne incoronata regina presso l'Abbazia di Westminster. L'incoronazione venne contrassegnata dalle ostilit\u00e0 del popolo: la gente si rifiut\u00f2 di levarsi il cappello in segno di rispetto per la sua nuova regina; anzi, furono udite molte risate di scherno e ingiurie contro di lei. Quando le venne domandato che impressione avesse avuto di Londra durante l'incoronazione, Anna avrebbe risposto: \u00abLa citt\u00e0 mi \u00e8 piaciuta abbastanza, ma ho visto pochi cappelli in aria, e sentito poche lingue\u00bb. Il popolo, inoltre, us\u00f2 la sigla della coppia reale, \u00abHA\u00bb, cio\u00e8 Henry (Enrico) and Anne (Anna), ripetendola pi\u00f9 volte per formare una risata e coprire, cos\u00ec, di ridicolo gli sposi.\nIl popolo, che aveva amato Caterina d'Aragona, con uguale fervore disprezz\u00f2 la Bolena al punto da cercare di ucciderla attraverso delle rivolte (ad esempio, una sera d'autunno del 1531, mentre cenava nella sua casa sulle rive del Tamigi, Anna fu aggredita da una folla di donne inferocite, per poi salvarsi grazie a una fuga in barca). La Bolena era odiata per molti motivi: prima di tutto aveva umiliato pubblicamente l'amata regina Caterina d'Aragona, simbolo d'integrit\u00e0 morale, di umilt\u00e0 e della fede cristiana. Inoltre, l'aver spinto Enrico a separarsi dalla Chiesa di Roma e dal papa poteva essere solo frutto di un potente e malefico sortilegio; ci\u00f2 faceva di Anna, agli occhi del popolo, una crudele e spietata strega. Quest'ipotesi era anche avvalorata dal pettegolezzo secondo cui Anna avesse un sesto dito e un grosso neo sul collo, considerati all'epoca marchi del diavolo. Diversi indovini e veggenti, spinti dalla superstizione o dal desiderio di riaffermare la vecchia corrente religiosa cattolica, affermeranno di aver visto accanto alla regina Anna il diavolo che le parlava.\nNel frattempo la Camera dei Comuni aveva proibito qualunque appello a Roma e minacciava l'accusa di \"praemunire\" a chiunque avesse introdotto le bolle papali in Inghilterra. Per tutta risposta l'11 luglio 1533 il papa Clemente VII emise una bolla con cui invalid\u00f2 la sentenza di annullamento emessa dall'arcivescovo Cranmer; inoltre, chiese a Enrico di allontanare Anna, dichiarando illegittimi gli eventuali figli nati dall'unione tra i due. Il pontefice emise anche una sentenza provvisoria di scomunica contro il re e l'arcivescovo Cranmer. Nel marzo 1534 il papa dichiar\u00f2 valide le nozze con Caterina e sollecit\u00f2 Enrico a tornare da lei.\nA seguito della vicenda il parlamento inglese approv\u00f2 una serie di atti fra cui l\"Atto di Successione\", con il quale re Enrico riconosceva Anna come legittima regina d'Inghilterra, spostando la linea dinastica di successione da quella di Caterina d'Aragona a quella della Bolena (e riconoscendo, quindi, legittimi i figli avuti da quest'ultima). Alla fine del 1534 venne emanato l'atto pi\u00f9 importante: l\"Atto di Supremazia\", con cui re Enrico si riconosceva capo supremo della Chiesa d'Inghilterra (assumendo quindi anche il potere spirituale oltre a quello temporale), disconoscendo in questo modo l'autorit\u00e0 papale e rendendo definitiva la spaccatura tra la Chiesa Romana e l'Inghilterra (scisma anglicano). Da quel momento la Chiesa d'Inghilterra sarebbe stata sotto il controllo diretto di re Enrico e non di Roma. A seguito dell'emanazione dell\"Atto sui Tradimenti\" coloro che si fossero rifiutati di accettare gli atti, come Tommaso Moro e il vescovo di Rochester John Fisher, sarebbero stati rinchiusi nella Torre di Londra e poi giustiziati.\nLa nascita di Elisabetta I d'Inghilterra.\nDopo la sua incoronazione Anna si stabil\u00ec per gli ultimi mesi di gestazione presso il Palazzo di Greenwich, la residenza preferita del re. Proprio in quell'edificio il 7 settembre 1533 \u2013 tra le tre e le quattro del pomeriggio \u2013 Anna diede alla luce una bambina: la futura regina Elisabetta I d'Inghilterra.\nNata leggermente prematura, la bambina venne chiamata \"Elisabetta\" probabilmente in onore della madre di uno o di entrambi i genitori (da Elizabeth Howard, la madre di Anna, o da Elisabetta di York, la madre di Enrico). Aver avuto un'altra femmina deluse molto Enrico, soprattutto in ragione del fatto che tutti, dai medici reali agli astrologi, avevano predetto la nascita di un figlio maschio. Il re aveva gi\u00e0 provveduto a chiedere al re francese Francesco I di essere il padrino dell'erede e aveva fatto preparare in anticipo le lettere in cui si annunciava la nascita del principe (lettere che dovettero essere frettolosamente corrette al femminile), oltre ad aver gi\u00e0 organizzato il torneo tradizionale per celebrare la nascita del principe erede (poi annullato).\nCon la nascita della piccola Elisabetta, Anna temeva che Maria I d'Inghilterra, la primogenita che Enrico aveva avuto da Caterina d'Aragona, potesse spogliarla del titolo di principessa. Enrico, per tranquillizzare Anna, separ\u00f2 allora le due figlie e mand\u00f2 Elisabetta a Hatfield House dove, assistita dalla servit\u00f9 personale e dalle frequenti visite della madre Anna, trascorse la sua infanzia.\nLa vita di corte.\nLa corte presieduta dalla nuova regina consorte Anna Bolena era contraddistinta da lusso e magnificenza. Anna poteva contare su una servit\u00f9 pi\u00f9 numerosa rispetto a quella di cui aveva potuto disporre la regina Caterina. Alle sue dipendenze lavoravano oltre 250 persone, dai sacerdoti ai garzoni, e oltre 60 damigelle d'onore. Tra i sacerdoti, che svolgevano anche le funzioni di confessori, cappellani e assistenti spirituali, c'era anche Matthew Parker, uno dei cofondatori (insieme con Thomas Cranmer e Richard Hooker) del pensiero teologico anglicano durante il regno di Elisabetta I.\nAnna invest\u00ec importanti somme di denaro in abiti, gioielli, copricapi, piume di pavoni, articoli da equitazione, attrezzature, mobili e arredamento, ostentando l'opulenza richiesta dal suo status (all'epoca, infatti, ai membri della famiglia reale era richiesta una dimostrazione continua di sfarzo, atta a proclamare il potere della monarchia). Numerosi palazzi furono ristrutturati per soddisfare i gusti stravaganti di Anna e del consorte. Il motto della nuova regina divenne \u00abla pi\u00f9 felice\u00bb e come emblema personale venne scelto un falcone.\nIl rapporto conflittuale con il re e la lotta per un figlio maschio.\nIl rapporto matrimoniale tra il re Enrico e Anna fu tempestoso: i periodi di tranquillit\u00e0 e felicit\u00e0 si alternavano a periodi di tensione e litigi, dovuti perlopi\u00f9 alle ripetute infedelt\u00e0 di Enrico, che portavano Anna a violente crisi di pianto e di collera; d'altro canto, la spiccata intelligenza e l'acume politico di Anna erano considerati da Enrico molto irritanti.\nA seguito della nascita di Elisabetta, nonostante la forte delusione, Enrico e Anna credevano che avrebbero avuto altri figli, fra cui l'agognato erede maschio, ma la seconda gravidanza si concluse con un aborto spontaneo nell'estate del 1534. Il re incominci\u00f2, allora, a credere ai pettegolezzi sull'incapacit\u00e0 di Anna di dargli un figlio maschio e discusse con Cranmer e Cromwell sulla possibilit\u00e0 di separarsi da lei senza dover tornare da Caterina. La coppia reale, tuttavia, si riconcili\u00f2 e nell'ottobre del 1535 Anna scopr\u00ec di essere nuovamente incinta. Sfortunatamente per lei, anche questa gravidanza fin\u00ec in un aborto spontaneo.\nLa morte di Caterina d'Aragona e l'ultimo aborto.\nPoco prima della nascita di Elisabetta, Caterina d'Aragona dimorava nella residenza vescovile di Buckden (Huntingdonshire), per poi essere trasferita presso il castello di Kimbolton, nel Cambridgeshire, sua ultima residenza. Qui, il 7 gennaio 1536 Caterina, da tempo malata, mor\u00ec. All'apprendimento dell'infausta notizia, che raggiunse la corte reale solo il giorno seguente, Enrico e Anna, all'epoca di nuovo incinta, provvidero a indossare abiti di colore giallo. Molti interpretarono il gesto come una dimostrazione pubblica di gioia e festeggiamenti, ma nella patria della regina scomparsa, ovvero la Spagna, il giallo \u2013 cos\u00ec come il nero \u2013 era considerato il colore del lutto, e indossarlo era un segno di rispetto per i defunti.\nDurante il processo di imbalsamazione a cui venne sottoposto il corpo di Caterina si not\u00f2 che il cuore della regina era di un insolito colore scuro, come annerito. Cominciarono, allora, a circolare voci su un possibile avvelenamento e i primi sospetti ricaddero su Enrico e Anna. Oggi i medici concordano nel sostenere che l'inusuale colore fosse dovuto a un cancro al cuore \u2013 malattia, all'epoca poco conosciuta, che caus\u00f2 la morte della regina spagnola \u2013 anche se non ci sono prove certe ad attestarlo.\nDopo la morte di Caterina, Anna cerc\u00f2 di riappacificarsi con la figlia di lei, Maria, ma questa respinse ogni tentativo di avvicinamento, probabilmente perch\u00e9, dando credito alle voci circolanti, accusava Anna di aver avvelenato la madre. Lo stesso giorno del funerale della regina e della sua sepoltura nella cattedrale di Peterborough, il 29 gennaio 1536, Anna ebbe un altro aborto spontaneo, che la port\u00f2 a partorire un feto morto. Secondo quanto riportato da Eustace Chapuys (ambasciatore del Sacro Romano Imperatore Carlo V d'Asburgo alla corte inglese) il feto era di circa venti settimane ed era di sesso maschile.\nMolte sono le ipotesi sulle cause che portarono all'ennesima interruzione di gravidanza, come lo spavento che la Bolena si prese solo cinque giorni prima, quando re Enrico cadde da cavallo durante un torneo a Greenwich e rimase incosciente per due ore, oppure quando, entrando in una stanza, vide una delle sue dame di compagnia, Jane Seymour, seduta sulle ginocchia del re. Molte speculazioni furono fatte anche sul numero effettivo delle gravidanze: secondo l'autore Mike Ashley, Anna avrebbe avuto due aborti spontanei tra la nascita di Elisabetta nel 1533 e l'aborto del feto morto nel 1536, ma la maggior parte delle fonti attestano solo la nascita di Elisabetta nel settembre 1533, un possibile aborto spontaneo nell'estate del 1534 e l'aborto di un figlio maschio \u2013 dopo quasi quattro mesi di gestazione \u2013 nel gennaio del 1536.\nLa notizia dell'ennesimo aborto, per di pi\u00f9 di un figlio maschio, caus\u00f2 un irreversibile deterioramento del matrimonio con il re che, convinto oltre ogni dubbio circa l'incapacit\u00e0 di Anna di dargli un erede, cominci\u00f2 a considerare il suo matrimonio frutto di un sortilegio, e quindi, maledetto da Dio. Cos\u00ec, gi\u00e0 nel marzo 1536 Enrico VIII cominci\u00f2 a corteggiare la dama di corte Jane Seymour, colei che sarebbe diventata la sua terza moglie. Sembra che il re avesse regalato alla sua nuova amante un medaglione con all'interno un ritratto in miniatura di s\u00e9 stesso e che Jane, in presenza di Anna, cominci\u00f2 ad aprirlo e chiuderlo di continuo fino a che Anna glielo strapp\u00f2 di mano con tale forza al punto da ferirsi.\nAlla Seymour furono assegnati gli appartamenti pi\u00f9 prestigiosi, mentre il titolo di cavaliere dell'Ordine della Giarrettiera, a cui Anna ambiva per il fratello Giorgio, fu invece assegnato allo scudiero capo Nicholas Carew, nemico dei Bolena e fidato consigliere di Jane. Anna sapeva, oramai, che di l\u00ec a poco sarebbe stata ripudiata dal re e che l'avrebbe attesa lo stesso destino di Caterina d'Aragona.\nL'arresto e il processo.\nCon la morte di Caterina d'Aragona, Anna si trov\u00f2 in una situazione ancora pi\u00f9 precaria. Durante la sua ascesa al potere e il suo breve regno si era fatta molti nemici a corte; inoltre il popolo inglese continuava a vedere in lei un'usurpatrice meritevole di odio e disprezzo, mentre rimaneva fedele all'amata regina Caterina.\nA partire dall'aprile del 1536 Anna fu indagata per alto tradimento. Una commissione segreta aveva raccolto per conto della Corona prove sufficienti a condannarla per tradimento e l'elenco dei suoi crimini era lungo e igniominioso: \"\u00abdisprezzando il legame matrimoniale e covando malanimo nei confronti del re\"\u00bb recitava l'accusa \"\u00abnonch\u00e9 assecondando giornalmente il suo labile desiderio criminale, ha attirato a s\u00e9 con l'inganno e il tradimento, mediante vili conversazioni e baci, palpeggiamenti, doni e altri infami solleciti, pi\u00f9 d'uno tra i servitori e le domestiche del re per farne i suoi amanti adulterini e le sue concubine\u00bb\".\nIl 2 maggio 1536, verso mezzogiorno, venne arrestata e portata nella Torre di Londra (Tower Green) con una barca, dove fu affidata alla custodia del suo carceriere, il conestabile William Kingston. Secondo lo storico Eric Ives \u00e8 probabile che Anna sia entrata nell'edificio attraverso il \"Court Gate\" della \"Byward Tower\", piuttosto che dal \"Traitors' Gate\". Nella torre Anna volle conoscere i particolari sulle sorti della sua famiglia e sulle accuse contro di lei.\nIn quegli stessi giorni, con l'accusa di essere stati amanti della regina, furono arrestati: Lord Giorgio Bolena (fratello di Anna, ora visconte George Rochford), Mark Smeaton (musicista di corte d'origine fiamminga, in particolare suonatore di organo e virginale), il poeta Thomas Wyatt, Henry Norris (cortigiano della Camera della Corona e amico del re fin dall'infanzia), Francis Weston (un giovane gentiluomo facente parte della cerchia di intimi della regina), William Brereton e Richard Page (entrambi cortigiani della Camera Privata del re).\nI presunti amanti della Bolena furono processati a Westminster a partire dal 12 maggio 1536. Il primo a essere arrestato e processato fu Mark Smeaton; all'inizio egli neg\u00f2 fermamente l'accusa, ma poi confess\u00f2, forse dietro tortura, o forse dietro la promessa di libert\u00e0 (fra tutti coloro che vennero sottoposti a processo egli fu l'unico a confessare di essere stato l'amante della regina Bolena). Durante gli interrogatori venne fatto il nome di Henry Norris, amico della coppia reale. Norris fu arrestato alle Calendimaggio (il 1\u00ba maggio), ed essendo di origine aristocratica, probabilmente non fu sottoposto a tortura; al processo egli neg\u00f2 ogni accusa, proclamando l'innocenza di Anna e di s\u00e9 stesso, ma a suo sfavore c'era una conversazione sentita per caso tra lui e Anna verso la fine di aprile, dove la Bolena lo accusava di recarsi troppo spesso nei suoi alloggi con la scusa di corteggiare una delle sue dame di compagnia (identificata in Mary Shelton o Madge Shelton), ma con il reale intento di sedurre proprio la regina. Due giorni pi\u00f9 tardi venne arrestato Francis Weston con la stessa accusa, e cos\u00ec fu pure per William Brereton, possidente del Cheshire e gi\u00e0 macchiato da vari scandali. Anche Thomas Wyatt, poeta e amico della Bolena (e della quale era infatuato), fu arrestato con la stessa accusa, ma venne poi rilasciato, probabilmente grazie alla sua amicizia (e a quella della sua famiglia) col primo ministro Thomas Cromwell. Per Richard Page l'accusa cadde quando, a seguito di ulteriori indagini, gli fu riconosciuta la totale estraneit\u00e0 ai fatti e quindi il pieno proscioglimento da tutte le accuse. L'imputato finale fu il fratello della regina Anna, Giorgio Bolena, sul quale gravava pure l'accusa di incesto con Anna. Processato il 15 maggio 1536 nella Torre di Londra, gli fu attribuita la responsabilit\u00e0 di due episodi di incesto in particolare: uno nel novembre 1535 a Whitehall e l'altro il mese seguente a Eltham. Giorgio respinse tutte le accuse, proclamando la propria innocenza; la sola testimonianza in merito al presunto incesto proveniva dalla moglie di lui, Lady Rochford. Sebbene le prove contro di loro non fossero convincenti, Mark Smeaton, Henry Norris, Francis Weston, William Brereton e Giorgio Bolena furono riconosciuti colpevoli e condannati a morte; verranno giustiziati il 17 maggio 1536 nella Tower Hill, il luogo della Torre di Londra adibito alle esecuzioni. Prima di essere giustiziati tutti gli accusati giurarono fedelt\u00e0 al sovrano; solo Mark Smeaton chiese perdono per le colpe commesse, mentre Giorgio fece un piccolo discorso alla folla. Era costume all'epoca, qualora il condannato proferisse parole sconvenienti, coprire la sua voce con il rullo di tamburi, ma per Giorgio questo non avvenne: \u00abSignori tutti, non sono qui per predicare e fare sermoni, ma per morire, come vuole la legge, e alla legge mi sottometto\u00bb, esortando poi gli astanti a seguire i dettami del Vangelo e a credere in Dio \u00abe non nella mutevole fortuna o nelle vanit\u00e0 della corte, perch\u00e9 se io l'avessi fatto, adesso sarei ancora vivo in mezzo a voi\u00bb. Lo stesso giorno dell'esecuzione dei condannati l'arcivescovo Thomas Cranmer dichiar\u00f2 nullo il matrimonio tra Anna e il re e, di conseguenza, illegittima la loro figlia Elisabetta.\nIl 15 maggio 1536, il medesimo giorno in cui venne processato Giorgio, ebbe inizio anche la causa contro Anna, seppure in stanze separate della Torre di Londra. Di fronte a una giuria di Pari, che comprendevano Henry Percy \u2013 il suo antico fidanzato \u2013 e uno dei suoi zii materni Thomas Howard, III duca di Norfolk, Anna fu processata per adulterio, incesto, stregoneria e alto tradimento per aver tramato, con i suoi supposti amanti, un piano per uccidere il re e poter finalmente sposare Henry Norris. Una delle testimonianze pi\u00f9 pesanti contro la regina fu fornita dalla sua stessa cognata, Lady Rochford, che l'accus\u00f2 esplicitamente di incesto col fratello e lasci\u00f2 intendere di aver ricevuto da Anna confidenze in merito alla presunta impotenza del re, cosa questa che avrebbe messo in dubbio l'effettiva paternit\u00e0 di eventuali figli. Anna neg\u00f2 con veemenza tutte le accuse e si difese con eloquenza, ma inutilmente. Al termine del processo fu giudicata colpevole, condannata a morte e giustiziata quattro giorni pi\u00f9 tardi.\nSi dice che, quando venne annunciato il verdetto di condanna, Henry Percy, seduto in giuria, ebbe un crollo nervoso e dovette essere portato di peso fuori dall'aula. Mor\u00ec otto mesi dopo, poco pi\u00f9 che trentenne e, non avendo eredi, suo nipote Thomas Percy, VII conte di Northumberland, gli succedette.\nOggi \u00e8 generalmente accettato che nessuna delle accuse mosse contro Anna fosse attendibile.\nIl ruolo di Thomas Cromwell nel declino di Anna.\nSecondo la storica Alison Weir, esperta del periodo Tudor, Thomas Cromwell sarebbe il principale responsabile del declino della Bolena: il 20 aprile 1536, fingendosi malato, avrebbe ordito la fitta trama del piano per eliminare di scena la regina. Anche lo storico Eric Ives crede che il declino e l'esecuzione di Anna siano stati progettati da Thomas Cromwell; inoltre, gli scambi epistolari tra l'ambasciatore imperiale Eustace Chapuys e l'imperatore Carlo V riferirebbero parti di conversazioni intercorse tra Chapuys e lo stesso Cromwell da cui si capirebbe chiaramente come quest'ultimo fosse l'istigatore della trama per allontanare Anna (ce ne sarebbe traccia anche nella \"Cronaca Spagnola\"). Anna sarebbe stata considerata una minaccia da Cromwell per le opinioni contrapposte che i due avevano ad esempio sulla redistribuzione dei redditi della Chiesa e sulla politica estera: Anna incoraggiava una redistribuzione dei redditi alle istituzioni caritative ed educative, propendendo anche per un rafforzamento dell'alleanza con la Francia; Cromwell, invece, sosteneva la necessit\u00e0 di rimpinguare le casse impoverite del re e preferiva un'alleanza imperiale. Il biografo di Cromwell, John Schofield, d'altra parte, sostiene l'inesistenza di una lotta di potere tra Anna e Cromwell, quest'ultimo coinvolto da Enrico solo in ragione del dramma coniugale reale.\nGli ultimi giorni di prigionia.\nAnna pass\u00f2 gli ultimi giorni della sua vita rinchiusa nella Torre di Londra, probabilmente negli appartamenti reali (demoliti alla fine del Settecento) della Inner Ward, a sud della White Tower. Qui visse alternando crisi nervose a stati di quiete estrema. Le lettere del carceriere Kingston al primo ministro Cromwell riferivano i comportamenti contraddittori di Anna in quei giorni angoscianti: una volta era l'altera regina offesa, un'altra era la smarrita vittima pietosa, un'altra ancora la donna stremata sull'orlo dell'isteria; in alcune occasioni anelava la morte, mentre in altre mostrava uno spiccato slancio vitale, oppure vi erano momenti in cui sperava di salvarsi la vita e di rifugiarsi in convento alternati ad altri in cui era ben consapevole della sua imminente e inevitabile esecuzione. \u00c8 possibile che tale crollo psicologico fosse almeno in parte dovuto anche ai postumi dell'aborto avuto solo pochi mesi prima. Pertanto, la leggenda (posteriore alla sua morte e attribuita a un poeta anonimo) della ritrovata pace spirituale che, per temperamento e vicende circostanti Anna non ebbe mai in vita, aveva lo scopo di dipingere Anna come una vittima della bramosia del re.\nEsiste una poesia, dal titolo \"Oh Death Rock Me Asleep\", che molti attribuiscono ad Anna Bolena e che avrebbe scritto proprio durante gli ultimi giorni di prigionia nella Torre di Londra. La poesia rivela i sentimenti della Bolena in attesa di essere giustiziata e mostra una persona che vedeva nella morte un modo per porre fine alle sue sofferenze. Secondo altri la poesia sarebbe stata scritta, invece, dal fratello Giorgio.\nCome si conveniva a una regina, nella Torre di Londra fu permesso ad Anna di avere la compagnia di quattro dame, che lei considerava piuttosto \u00abguardiane\u00bb (a loro, infatti, era affidato il compito di riferire ogni cosa interessante che avessero visto fare o sentito dire dalla regina). Le quattro dame erano: la zia lady Bolena, moglie di Giacomo Bolena, la signora Coffin, sulla quale Kingston contava affinch\u00e9 gli riferisse tutto ci\u00f2 che diceva Anna, la signora Stonor e un'altra donna il cui nome \u00e8 andato perso.\nSecondo quanto riferito dalle dame Anna descrisse tutti gli incontri con i suoi presunti amanti come privi di alcunch\u00e9 di peccaminoso, e sosteneva di essersi sempre dimostrata una regina virtuosa, dal momento che respinse ogni loro corteggiamento.\nL'esecuzione e la sepoltura.\nSecondo quanto previsto dall'Atto di tradimento (emesso durante il regno di re Edoardo III d'Inghilterra) i reati imputati ad Anna rientravano tra le forme di tradimento \u2013 presumibilmente a causa delle implicazioni per la successione al trono \u2013 per le quali era prevista la pena di morte: impiccagione, sbudellamento e squartamento per gli uomini e il rogo per le donne. In segno di clemenza il re commut\u00f2 la condanna al rogo con quella per decapitazione, acconsentendo, inoltre, a che venisse usata la spada al posto della comune scure \u2013 solitamente utilizzata in Inghilterra per le decapitazioni pubbliche \u2013 riconoscendo nella spada un'arma pi\u00f9 rapida (non sempre, infatti, il primo colpo di scure uccideva il condannato), pi\u00f9 efficiente e pi\u00f9 nobile, ossia degna di una regina. A tal proposito Enrico VIII fece venire da Saint-Omer, in Francia, un boia esperto, rapido ed eccellente di nome Jean Rombaud per eseguire la condanna.\nLa mattina di venerd\u00ec 19 maggio 1536, poco prima dell'alba, Anna chiam\u00f2 Kingston, il suo carceriere, perch\u00e9 assistesse alla messa assieme a lei; in quell'occasione la regina giur\u00f2 pi\u00f9 volte \u2013 subito prima e subito dopo aver ricevuto il sacramento dell'Eucaristia \u2013 in sua presenza, sulla salvezza eterna della sua anima, che mai era stata infedele al re:\nLa scelta del luogo di esecuzione fu problematica: si temeva, infatti, che l'instabilit\u00e0 emotiva dimostrata da Anna durante la sua detenzione nella Torre di Londra l'avrebbe portata a dire parole o ad assumere atteggiamenti imbarazzanti di fronte a una folla che, certamente, sarebbe accorsa numerosa per assistere alla sua pubblica esecuzione. La Tower Hill, perci\u00f2, il cui accesso era troppo libero, venne esclusa, preferendo al suo posto il cortile interno, adiacente alla cappella, il cui accesso era, al contrario, facilmente controllabile. Secondo lo storico Eric Ives, invece, il patibolo sarebbe stato eretto sul lato nord della White Tower, davanti a dove oggi si ergono le Waterloo Barracks.\nLa \"Cronaca Spagnola\" contiene un resoconto dettagliato dell'evento: alle ore 8:00 la regina venne condotta dagli appartamenti reali al patibolo, accompagnata dalle sue quattro dame. Per la sua esecuzione Bolena scelse una sottoveste cremisi su cui indossava una veste di damasco verde scuro con guarnizioni di pelliccia e un mantello di ermellino. Infine un copricapo nascondeva la cuffia che le avvolgeva i capelli. Durante il breve tragitto Anna sembrava avere un \u00abaspetto demoniaco\u00bb e appariva \u00abgaia come chi non sta per morire\u00bb. Una volta salita sul patibolo la regina fece un breve discorso alla folla:\nQuesta \u00e8 una versione del discorso trascritta dal poeta francese Lancelot de Carles a Parigi poche settimane dopo la morte della Bolena e, sebbene egli fosse stato certamente a Londra, non fu per\u00f2 mai testimone n\u00e9 del processo n\u00e9 dell'esecuzione; tuttavia, tutti i racconti che narrano l'episodio sono molto simili e concordano in pi\u00f9 punti. Si dice anche che, mentre pronunciava quelle parole, Anna avesse \u00abun bel viso sorridente\u00bb.\nAl momento dell'esecuzione Anna si inginocchi\u00f2 in posizione verticale (secondo lo stile francese delle esecuzioni, che non prevedeva un ceppo su cui appoggiare il collo) mentre ripeteva la preghiera \u00abA Ges\u00f9 Cristo raccomando la mia anima; Signore Ges\u00f9 ricevi la mia anima\u00bb. Poi le dame che l'avevano accompagnata le tolsero il copricapo (ma non la cuffia, che le tratteneva i capelli lasciandole libero il collo) e le collane, mentre un'altra dama le leg\u00f2 una benda sugli occhi. D'improvviso il boia Rombaud brand\u00ec la spada con un gesto che meravigli\u00f2 la folla, poich\u00e9 nessuno fino a quel momento aveva notato l'arma, dando quasi l'impressione che si fosse magicamente materializzata fra le sue mani in quell'istante; in realt\u00e0 il boia aveva nascosto la spada tra la paglia sparsa ai piedi del ceppo e il suo gesto era spiegabile con l'intenzione di cogliere di sorpresa la condannata, ed evitarle il prolungamento dell'angoscia per l'attesa, cos\u00ec come eventuali movimenti repentini. Inoltre, per impedire ad Anna di voltare istintivamente indietro la testa al momento della decapitazione, il boia grid\u00f2 alla folla antistante il patibolo \u00abPortatemi la spada\u00bb, in modo che Anna d'impulso volgesse lo sguardo avanti, tenendo il collo dritto. In quell'esatto istante il boia cal\u00f2 la spada sul suo collo, staccandoglielo in un colpo solo. Una dama copr\u00ec la testa della regina con un panno bianco, mentre le altre si occuparono del corpo.\nPer la natura riservata del luogo di esecuzione gli spettatori non furono molti: il primo ministro Thomas Cromwell, Charles Brandon (I duca di Suffolk), il lord cancelliere Thomas Audley (accompagnato dall'araldo Wriothesley), i duchi di Norfolk e Suffolk, Henry Fitzroy (figlio illegittimo del re), il Lord Mayor di Londra, cos\u00ec come gli assessori, gli sceriffi e i rappresentanti delle varie corporazioni di mestiere. Era presente anche la maggior parte dei membri del Consiglio del re e coloro che abitavano all'interno della Torre di Londra.\nSi dice che Thomas Cranmer, mentre si trovava nei giardini di Lambeth Palace (residenza ufficiale londinese dell'arcivescovo di Canterbury), nel sentire i colpi di cannone che segnalavano l'avvenuta esecuzione disse al teologo riformista scozzese Alexander Ales, che si trovava con lui: \u00abColei che \u00e8 stata la regina d'Inghilterra sulla terra oggi diventer\u00e0 una regina in cielo\u00bb; quindi si sedette su una panchina e proruppe in pianto. La figura di Cranmer fu controversa: quando inizialmente furono mosse le accuse contro Anna, egli aveva espresso il suo stupore a Enrico sostenendo la propria convinzione che Anna non fosse colpevole. Tuttavia, fu sempre Cranmer che, sentendosi esposto a eventuali accuse a causa della sua vicinanza alla regina, la notte prima dell'esecuzione proclam\u00f2 nullo il matrimonio tra Enrico e Anna. Cranmer non fece alcun serio tentativo per salvare la vita alla Bolena, sebbene alcune fonti sostengano che fu lui a prepararla all'esecuzione ascoltando la sua ultima confessione privata, confessione in cui la regina avrebbe proclamato davanti a Dio la sua innocenza.\nIl corpo decollato di Anna Bolena fu ricomposto con la testa recisa, rinchiuso in una cassa di legno grezzo e sepolto in una tomba anonima nella chiesa di San Pietro ad Vincula \u2013 la cappella reale della Torre di Londra \u2013 senza essere accompagnata da alcuna cerimonia, accanto al fratello Giorgio, giustiziato quattro giorni prima. Il suo scheletro venne identificato solo in occasione dei lavori di ristrutturazione dell'edificio religioso nel 1876, durante il regno della regina Vittoria; da allora le spoglie di Anna riposano sotto il pavimento marmoreo della cappella, oggi opportunamente segnalate con apposito contrassegno identificativo.\nIl 30 maggio 1536, appena undici giorni dopo l'esecuzione della Bolena, re Enrico VIII spos\u00f2 Jane Seymour, facendo di lei la sua terza moglie.\nLeggende.\nMolte sono le leggende e le storie fantastiche riguardanti la Bolena sopravvissute nel corso dei secoli. Seconda una di queste la salma di Anna sarebbe stata segretamente sepolta nella chiesa di Salle nel Norfolk, sotto a una lastra nera, vicino alle tombe dei suoi antenati, mentre secondo altri le sue spoglie riposerebbero in una chiesa dell'Essex, sulla strada per Norfolk. C'\u00e8 anche una leggenda in base alla quale il cuore della regina, su sua esplicita richiesta, sarebbe stato sepolto nella chiesa di Santa Maria a Erwarton, nel Suffolk, da suo zio, sir Philip Parker. \nNel XVIII secolo circol\u00f2 in Sicilia una leggenda secondo cui, a detta dei contadini del villaggio di Nicolosi, per aver fatto allontanare il re Enrico VIII dalla Chiesa cattolica, Anna fu condannata a bruciare per l'eternit\u00e0 all'interno dell'Etna.\nLa leggenda pi\u00f9 famosa, per\u00f2, \u00e8 quella del suo fantasma, a volte avvistato con la testa sotto il braccio: molti sostengono di aver distinto la figura della regina al castello di Hever, alla Blickling Hall, alla chiesa di Salle, alla Torre di Londra e alla Marwell Hall. Tuttavia, il pi\u00f9 famoso avvistamento del fantasma regale \u00e8 stato descritto dallo studioso dei fenomeni paranormali Hans Holzer. Egli racconta che nel 1864 fu alloggiato nella Torre di Londra un certo J.D. Dundas, generale maggiore del sessantesimo reggimento dei \"King's Royal Rifle Corps\"; guardando fuori dalla finestra del suo alloggio Dundas not\u00f2 una guardia che si comportava in maniera strana nel cortile sottostante, davanti agli alloggi dove \u2013 secoli prima \u2013 era stata imprigionata Anna. Secondo il suo racconto sembrava che la guardia sfidasse qualcosa, descritta dal generale come \u00abuna figura femminile biancastra che \"slittava\" verso il soldato\u00bb. La guardia caric\u00f2 la figura con la sua baionetta e poi svenne. Solo la testimonianza del generale presso la corte marziale salv\u00f2 la guardia da una lunga pena detentiva per essere svenuto mentre era in servizio.\nInfine, nel 1960 il canonico W.S. Pakenham-Walsh, vicario di Sulgrave, Northamptonshire, rifer\u00ec di avere conversato con la Bolena.\nIl fascino di Anna Bolena.\nAnna fu descritta dai suoi contemporanei come una donna intelligente, dotata nelle arti musicali, volitiva, orgogliosa e spesso litigiosa con Enrico; lo stesso Thomas Cromwell le riconobbe le qualit\u00e0 di intelligenza, spirito e coraggio.\nLa Bolena esercitava indubbiamente un fascino potente sulle persone che incontrava, anche se le opinioni sulla sua avvenenza erano divergenti. Il diarista veneziano Marino Sanuto, che la vide nell'ottobre del 1532 a Calais in occasione dell'incontro tra re Enrico VIII e re Francesco I di Francia, la descrisse come \u00abnon una delle donne pi\u00f9 belle del mondo; di media statura, carnagione scura, collo lungo, bocca larga, seno non prosperoso e occhi neri\u00bb; in una lettera scritta nel settembre del 1531 da Simon Gryn\u00e9e a Martin Bucer Anna venne descritta come \u00abgiovane, bella e di carnagione piuttosto scura\u00bb. Il coevo poeta francese Lancelot de Carles la descrisse come \u00abbella e dalla figura elegante\u00bb, mentre un veneziano che si trovava a Parigi nel 1528 rifer\u00ec come, secondo le voci circolanti all'epoca, si diceva fosse molto bella. Tuttavia la descrizione fisica pi\u00f9 celebre di Anna, seppure la meno affidabile, la si trova nell'opera latina \"De origine ac progressu schismatis anglicani\" (ovvero \"Nascita e sviluppo dello scisma anglicano\") scritta dal gesuita inglese, nonch\u00e9 propagandista cattolico, Nicholas Sanders nel 1585, mezzo secolo dopo la morte di Anna: \u00abAnna Bolena era piuttosto alta di statura, con i capelli neri e un viso ovale di un colorito giallastro, come fosse afflitta da ittero. Si dice avesse un dente sporgente sotto il labbro superiore e sei dita alla mano destra. Aveva un grande porro sotto il mento e cos\u00ec, per nasconderne la bruttezza, indossava abiti accollati (...) Era bella a vedersi, con una bocca bella\u00bb. \u00c8 bene ricordare che a Sanders era stato affidato l'arduo compito di destituire l'anglicanesimo in Inghilterra per ristabilirvi il cattolicesimo ed era sua piena convinzione che Anna fosse la principale responsabile prima dell'allontanamento di re Enrico VIII dalla Chiesa cattolica e poi dello Scisma anglicano vero e proprio. Molti sono i dubbi sulla veridicit\u00e0 delle parole del gesuita: in primo luogo, se Anna avesse davvero avuto un sesto dito (un'anomalia che all'epoca sarebbe stata considerata un chiaro marchio del diavolo), certamente re Enrico VIII non si sarebbe mai interessato a lei, n\u00e9 tantomeno l'avrebbe scelta come regina d'Inghilterra e madre dei suoi figli; in secondo luogo, a seguito della riesumazione del 1876 non furono scoperte anomalie di alcun genere sullo scheletro, anzi fu descritto come esile, di circa 160 centimetri, e con dita finemente affusolate. Tuttavia, nonostante fosse fuorviante e del tutto mendace, la descrizione di Anna fatta da Sanders ebbe molta influenza nei secoli a venire (tanto da essere citato in alcuni libri di testo moderni), contribuendo a quello che il biografo Eric Ives chiama la \"leggenda del mostro\" di Anna Bolena.\nInteressante \u00e8 notare come nessun ritratto coevo della Bolena sia sopravvissuto, forse perch\u00e9 dopo la sua esecuzione nel 1536 si tent\u00f2 di cancellarne anche lo scomodo ricordo. A tutt'oggi \u00e8 rimasto solamente un medaglione, risalente al 1534 e di probabile carattere commemorativo, in cui la regina \u00e8 ritratta in una figura a mezzo busto. Si ritiene che il medaglione sia stato coniato per celebrare la seconda gravidanza della Bolena.\nA seguito dell'incoronazione a regina della figlia Elisabetta la memoria di Anna venne riabilitata e, a dispetto delle accuse che la condussero a morte e delle descrizioni ignominiose sul suo aspetto esteriore, la Bolena divenne martire ed eroina dello Scisma anglicano, grazie anche alle opere di John Foxe. In questi scritti, infatti, si sosteneva che Anna avesse salvato l'Inghilterra da tutti i mali della Chiesa cattolica e che Dio stesso avesse fornito la prova della sua innocenza e virt\u00f9 assicurando che la figlia di Anna, Elisabetta, salisse al trono inglese.\nVerso la fine del XVI secolo questa riabilitazione diede origine, assieme all'interesse di quel periodo per tutto ci\u00f2 che riguardava i re e le regine d'Inghilterra, a una produzione di una serie di ritratti sulla Bolena che, per\u00f2, non \u00e8 dato sapere quanto siano fedeli agli originali perduti.\nIl ruolo di Anna nello Scisma anglicano.\nSul ruolo che Anna avrebbe avuto nello spingere re Enrico verso lo Scisma anglicano, su quanto ci fosse di ambizione personale o quanto di convinzione profonda, si \u00e8 scritto molto. A opinione di alcuni storici Anna prov\u00f2 a educare le proprie dame alla piet\u00e0 religiosa e, secondo un aneddoto, ella rimprover\u00f2 aspramente la cugina Mary Shelton per aver scritto futili versi sul libro di preghiere. George Wyatt, primo biografo della Bolena nonch\u00e9 nipote del poeta Thomas Wyatt, scrisse che \u2013 sulla base delle confidenze riportategli da una delle dame di compagnia della regina (Anna Gainsford, morta nel 1590 circa) \u2013 la Bolena avrebbe portato all'attenzione del re Enrico un pamphlet (forse \"The Obedience of a Christian Man\" di William Tyndale o \"Supplication for Beggars\" di Simon Fish) dove gli autori sobillavano il re affinch\u00e9 prendesse le redini contro gli eccessi della Chiesa cattolica.\nPrima e dopo la sua incoronazione Anna sembr\u00f2 simpatizzare con la causa di voler riformare la Chiesa; protesse tutti gli eruditi che lavoravano alla traduzione di testi sacri in inglese (pratica allora vietata) e tutti coloro che desideravano studiare le scritture di William Tyndale; salv\u00f2 anche la vita a un filosofo francese, Nicolas Bourbon, condannato a morte dall'Inquisizione a Parigi. Il 14 maggio 1534 uno dei primi atti ufficiali emessi dalla nuova Chiesa anglicana permetteva di proteggere i Riformatori Protestanti; la stessa Anna scrisse una lettera al primo ministro Thomas Cromwell nel tentativo di aiutare un certo Richard Herman, mercante inglese di Anversa, a riappropriarsi dei suoi beni e della sua attivit\u00e0 dopo che, cinque anni prima, gli erano stati tolti solo per aver aiutato nella traduzione in inglese del Nuovo Testamento. Si disse che ogni vescovo riformista d'Inghilterra, a quell'epoca, doveva la sua posizione all'influenza della regina Anna: sembra, infatti, abbia avuto un ruolo determinante nell'influenzare, fra gli altri, il riformatore protestante Matthew Parker, permettendogli di frequentare la corte come suo cappellano, e alle cui cure affid\u00f2 la piccola Elisabetta poco prima di morire.\nInfine, per capire l'indubbio ruolo che Anna ebbe nella riforma anglicana, \u00e8 utile citare una lettera, destinata alla regina Elisabetta I d'Inghilterra, in cui il teologo scozzese Alexander Ales \u2013 riferendosi ad Anna Bolena \u2013 scrisse: \u00abla Vostra santissima madre \u00e8 stata designata dai vescovi evangelici tra quegli eruditi che favorirono la dottrina pi\u00f9 pura\u00bb (ovvero l'anglicanesimo).\nAnna Bolena nella cultura di massa.\nNel corso dei secoli Anna ha ispirato numerose opere artistiche e culturali. Si pu\u00f2 ben dire che la sua figura sia rimasta ben radicata nella memoria popolare, al punto da essere stata definita come \u00abla pi\u00f9 importante e influente regina consorte che l'Inghilterra abbia mai avuto\u00bb.\nLetteratura.\nUna biografia ampiamente romanzata di Anna Bolena \u00e8 stata scritta dall'autrice Philippa Gregory nel romanzo storico \"L'altra donna del re\", e compare come co-protagonista nei primi due libri della trilogia \"Wolf Hall\" di Hilary Mantel. \nTeatro.\nCeleberrima \u00e8 l'opera di Gaetano Donizetti, \"Anna Bolena\" (Milano, Teatro Carcano, 26 dicembre 1830), una delle opere pi\u00f9 note del maestro bergamasco, scritta in soli 30 giorni. Quest'opera dopo il 1870 venne dimenticata, ma fu riscoperta verso la met\u00e0 del Novecento, dopo un allestimento per la regia di Luchino Visconti, e con Maria Callas nel ruolo della protagonista, ancora oggi una delle massime interpreti del difficile ruolo donizettiano."}
{"id": "21191", "revid": "1632387", "url": "https://it.wikipedia.org/wiki?curid=21191", "title": "Walt Disney", "text": "Annoverato tra i principali cineasti del XX secolo, fondatore della Walt Disney Company e riconosciuto come uno dei padri dell'animazione cinematografica, ha inoltre creato Disneyland, il primo di una serie di parchi a tema; \u00e8 altres\u00ec noto per la sua grande abilit\u00e0 nella narrazione di storie, come divo televisivo e uno dei grandi artisti del XX secolo nel campo dell'intrattenimento. Con i suoi collaboratori ha creato molti dei pi\u00f9 famosi personaggi dei cartoni animati del mondo; uno di questi, Topolino, \u00e8 secondo molti il suo \"alter ego\".\nDetiene il record di Premi Oscar vinti, avendo ricevuto, in 34 anni di carriera, per i suoi cortometraggi e documentari, 59 candidature e 26 premi, di cui 3 onorari e un Premio alla memoria Irving G. Thalberg. Nel 1956 ha vinto il David di Donatello per il miglior produttore straniero per \"Lilli e il vagabondo\". Gli Oscar onorari gli furono assegnati, nel primo caso, per la creazione di Topolino; nel secondo, per \"Biancaneve e i sette nani\", \u00abriconosciuto come un'innovazione cinematografica significativa che ha incantato milioni di persone ed \u00e8 stato pioniere di una nuova area d'intrattenimento nel campo del cartone animato\u00bb; e, infine, \u00abper lo sbalorditivo contributo all'avanzamento dell'uso del sonoro nel cartone animato, grazie alla produzione di \"Fantasia\"\u00bb. Fu candidato per tre volte ai Golden Globes, ma ne ricevette solo due onorari, per \"Bambi\" (1942) e \"Deserto che vive\" (1953), oltre al Cecil B. DeMille Award nello stesso anno. Otto pellicole da lui prodotte sono state inserite nella Biblioteca del Congresso venendo ritenute \u00abculturalmente, storicamente ed esteticamente significative\u00bb: \"Steamboat Willie\", \"I tre porcellini\", \"Biancaneve e i sette nani\", \"Fantasia\", \"Pinocchio\", \"Bambi\", \"Dumbo\" e \"Mary Poppins\".\nBiografia.\nOrigini del nome e della famiglia.\nIl cognome di famiglia \u00e8 l'anglicizzazione di \"d'Isigny\", derivante da Isigny-sur-Mer, villaggio della Normandia, in Francia, dove viveva Hugues D'Isigny, il quale, insieme al figlio Robert, si spost\u00f2 in Inghilterra, dove si stabilirono. Nel 1834 due suoi discendenti da Liverpool si trasferirono in Canada, dove nel 1888 Elias Disney (1859-1941), loro nipote, spos\u00f2 Flora Call (1868-1938): furono i futuri genitori di Walt.\nGiovent\u00f9 (1901\u20131919).\nWalter Elias Disney Jr. nacque il 5 dicembre 1901 a Chicago da Flora Call ed Elias Disney; quarto di cinque figli, il padre era di discendenza inglese e precedentemente francese, la madre di discendenza tedesca. Una notizia pi\u00f9 volte diffusa e puntualmente smentita, citata anche sul \"Corriere della Sera\", darebbe a Disney natali spagnoli, indicandolo come Luis Guizao (o Guirao) Zamora, nato in un villaggio vicino Almer\u00eda nel 1901 da madre in condizione di indigenza con la quale sarebbe emigrato negli Stati Uniti alla volta di Chicago, dove risiedeva lo zio materno.\nEredit\u00f2 il secondo nome dal padre, mentre il primo da quello di un amico dei genitori, il reverendo Walter Parr, che lo battezz\u00f2 l'8 giugno 1902 nella St. Paul Congregational Church di Chicago. Nel dicembre 1903 nacque la sorella di Walt, Ruth Flora Disney. Nel 1906 la sua famiglia si trasfer\u00ec a Marceline (Missouri), vicino allo zio Robert Disney, dove acquistarono una fattoria di duecento ettari per tremila dollari. Cominci\u00f2 a frequentare la scuola elementare di Marceline solo all'et\u00e0 di otto anni, in modo da andarci con la sorella. La fattoria fu venduta nel 1909 poich\u00e9 il padre si ammal\u00f2 e non pot\u00e9 pi\u00f9 farsi carico dei lavori. La famiglia visse in affitto fino al 1910, quando traslocarono a Kansas City per ricongiungersi con i fratelli maggiori di Walt, Herbert e Raymond. Walt e suo fratello Roy lavorarono nel tempo libero nell'impresa paterna di distribuzione di giornali per contribuire alle spese della famiglia. Secondo gli archivi della scuola pubblica regionale di Kansas City segu\u00ec i corsi della scuola secondaria di Benton dal 1911 e si diplom\u00f2 l'8 giugno 1917. In quegli anni fu scartato dal giornale Kansas City Star come fumettista perch\u00e9 considerato senza fantasia. Contemporaneamente si iscrisse a uno dei corsi dell'Art Institute of Chicago.\nNel 1917, mentre in Europa imperversava la prima guerra mondiale, torn\u00f2 a Chicago per occuparsi da vicino di una ditta di bevande gassate in cui stava investendo da qualche anno, che per\u00f2 fall\u00ec di l\u00ec a poco. Prefer\u00ec quindi restare a Kansas City dove, grazie al fratello Roy, trov\u00f2 un lavoro come venditore sui treni, cosa che gli permise di viaggiare molto. In autunno, grazie a un trasferimento, raggiunse la famiglia a Chicago. Entr\u00f2 quindi nel liceo McKinley, dove si occup\u00f2 delle illustrazioni del giornalino scolastico degli alunni intitolato \"The Voices\". A sedici anni lasci\u00f2 la scuola e si impegn\u00f2 come autista volontario di ambulanze durante la prima guerra mondiale dopo aver modificato, con l'aiuto di un amico, la data di nascita indicata sul passaporto in modo da poter essere reclutato. Fece parte della divisione delle ambulanze della Croce Rossa statunitense in Francia fino al 1919. Si ricongiunse prima con la famiglia a Chicago nell'autunno di quell'anno, poi a Kansas City con suo fratello Roy, congedato dalla marina militare statunitense.\nAnni venti.\nTornato negli Stati Uniti cominci\u00f2 a cercare lavoro. Aveva sempre voluto realizzare dei film e si era pure candidato per lavorare per Charlie Chaplin. Trov\u00f2 un'occupazione presso l'agenzia pubblicitaria Pesman-Rubin Commercial Art Studio, per la quale si occupava del programma settimanale del \"Newman Theatre\", percependo 50 dollari al mese. Qui conobbe un talentuoso animatore suo coetaneo, Ub Iwerks, con il quale nel gennaio 1920 fond\u00f2 la societ\u00e0 Iwerks-Disney Commercial Artists, che si ritrov\u00f2 per\u00f2 presto in difficolt\u00e0 economiche, fino a quando, contattati dalla \u00abKansas City Film Ad Company\u00bb, una societ\u00e0 di filmati pubblicitari, gli furono commissionate delle animazioni pubblicitarie per i cinema locali. Walt inizi\u00f2 a fare degli esperimenti in un garage, per i quali si fece prestare una vecchia cinepresa.\nAll'epoca il suo biglietto da visita, che lui stesso aveva illustrato, recitava: \u00abWalt Disney. Cartoonist. Comic Cartoons. Advertising Cartoons. Animated Motion Picture Cartoons\u00bb. A detta degli studiosi Russell Merritt e J.B. Kaufman, con questa immagine \u00abdava un aspetto pi\u00f9 professionale al mestiere dell'animatore, pi\u00f9 lontano dall'immagine del mago\u00bb che per esempio si attribuiva Winsor McCay con \"Gertie il dinosauro\". L'autoritratto e la caricatura che Disney si fece per questo biglietto, presente anche nei titoli dei \"Newman Laugh-O-Grams\", lo mostrava giovane, impacciato e impegnato al punto tale da non avere tempo di andare dal parrucchiere, con i fogli volanti su tutto il tavolo da disegno. Per Merritt e Kaufman, all'epoca Disney era molto attento a come coltivare la propria immagine. Nel tempo libero cominci\u00f2 a creare autonomamente dei filmati che vendeva alla \u00abNewman Theater Company\u00bb e che furono chiamati \"Newman Laugh-O-Grams\". Sebbene durassero solo un minuto, piacevano molto al pubblico perch\u00e9 trattavano problemi locali e criticavano i politici locali.\nNel 1922, lanci\u00f2 la Laugh-O-Gram Studio, che produsse cortometraggi animati ispirati alle fiabe popolari; tra i dipendenti vi erano Ub Iwerks, Hugh Harman, Rudolf Ising, Carman Maxwell e Friz Freleng. Tra i personaggi creati, c'era il precursore di Oswald il coniglio fortunato e Topolino: Julius the Cat. I cortometraggi furono ben accolti nella zona di Kansas City, ma i costi superarono le entrate e, dopo aver creato un ultimo cortometraggio con la tecnica della live action, \"Alice's Wonderland\", lo studio dichiar\u00f2 fallimento nel luglio 1923. Il fratello di Walt, Roy Oliver, lo invit\u00f2 a trasferirsi a Hollywood e, quando Walt riusc\u00ec a trovare abbastanza denaro per il biglietto ferroviario, lasci\u00f2 i propri collaboratori con la promessa di aiutarli a venire in California e port\u00f2 con s\u00e9 \"Alice's Wonderland\", che era appena stato completato. In California si mise quindi in affari con il fratello Roy fondando i Disney Brothers Studio lavorando nel garage dello zio Robert. Ottennero un primo contratto con Margaret Winkler, distributore di diritti di New York, fidanzata di Charles Mintz; la coppia gi\u00e0 distribuiva la serie \"Felix the Cat\". Il 16 ottobre 1923 Disney firm\u00f2 con loro un contratto per realizzare dodici film. Nel 1926 i Disney Brothers Studio cambiano nome in Walt Disney Studio, per poi diventare Walt Disney Productions nel 1928. Lillian Bounds, una delle dipendenti dello studio con mansioni di intercalatrice/assistente animatore, spos\u00f2 Walt Disney il 13 luglio 1925.\nLe \"Alice Comedies\" ebbero un discreto successo. Fino alla fine della serie nel 1927 il soggetto fu sempre pi\u00f9 incentrato sui personaggi animati, soprattutto un gatto chiamato Julius che ricorda \"Felix the Cat\", e meno sul personaggio di Alice. La serie diventa sempre pi\u00f9 simile alle altre produzioni che non usano attori reali.\nNel 1927 Charles Mintz spos\u00f2 Margaret Winkler e assunse il controllo della societ\u00e0 della moglie. Decise di produrre una nuova serie di cartoni animati che fu distribuita dalla Universal Pictures; la nuova serie, \"Oswald the Lucky Rabbit,\" riscosse un buon successo e il personaggio protagonista divent\u00f2 un'icona popolare. Gli studi della Disney vennero ampliati e Walt assunsee Harman, Ising, Maxwell e Freleng, venuti da Kansas City. Nel febbraio 1928 si rec\u00f2 a New York per ottenere da Mintz una quota maggiore di guadagni per ogni film ma Mintz gli annunci\u00f2 non solo di dover al contrario ridurgliela ma anche che la maggior parte dei principali animatori di Walt aveva ormai un contratto con lui il quale aveva intenzione di creare un proprio studio nel caso Disney non accettasse di ridurre i costi; oltre a ci\u00f2, fu la Universal e non Disney a detenere il marchio commerciale del personaggio e perci\u00f2 poteva produrre film senza di lui. Disney rifiut\u00f2 l'offerta e perse la maggior parte dei suoi collaboratori tranne Iwerks e pochi altri con i quali cominci\u00f2 a lavorare a un nuovo personaggio che sostituisse Oswald. Si riteneva che questo nuovo personaggio fosse stato ideato in viaggio su un treno da New York a Los Angeles, dove Walt lo avesse disegnato ispirandosi a Oswald togliendoli le orecchie a penzoloni e aggiungendo orecchie tonde e una semplice coda che lo rendeva simile a un topo e che venne chiamato Mortimer Mouse; Ub in seguito avrebbe solo rielaborato il personaggio per giungere al risultato definitivo. Si ritiene invece che Walt avesse elaborato la personalit\u00e0 del personaggio mentre Ub ne avesse sviluppato l'aspetto grafico. Il nuovo personaggio venne rinominato Mickey Mouse su consiglio della moglie di Walt ed esord\u00ec nel cortometraggio muto \"L'aereo impazzito\". Non essendo riuscito a trovare un distributore interessato al film e neanche al successivo, \"Topolino gaucho\", Disney cap\u00ec che a quei film mancava qualcosa; l'anno precedente la Warner Bros. aveva prodotto il primo film con il sonoro, \"Il cantante di jazz\", e Disney allora pens\u00f2 di fare altrettanto aggiungendo al cartone animato realizzando \"Steamboat Willie\" e per produrlo dovette vendere l'auto. Pat Powers, un uomo d'affari, forn\u00ec a Disney la distribuzione e il \"Cinephone\", un sistema di sincronizzazione sonora ottenuto di contrabbando.\nIl 18 novembre 1928 al Colony Theater di New York, \"Steamboat Willie\" fu proiettato per il pubblico riscuotendo un enorme successo: si tratt\u00f2 del primo cartone animato con il sonoro sincronizzato prodotto da Disney. Questa data sanc\u00ec la nascita non solo di Topolino ma anche di \"Minni Mouse\". \"L'aereo impazzito\" e \"Topolino gaucho\" vennero distribuiti con l'aggiunta del sonoro e tutti i successivi cartoni animati furono accompagnati dall'audio. Fino al 1947, fu lo stesso Disney a interpretare la voce di Topolino. Nel 1929, forte del successo della serie \"Topolino\", decise di produrre una nuova serie. Dopo aver assunto il compositore Carl Stalling, grazie al quale nacquero le \"Sinfonie allegre\", una serie di corti animati musicali, che esord\u00ec con \"Danza degli scheletri\". Quello stesso anno Disney autorizz\u00f2 il merchandising per le proprie creazioni come Topolino e per gestire il marchio venne creata la Walt Disney Entreprises.\nAnni trenta.\nNonostante il grande successo delle due serie animate, la quota che gli studi Disney percepirono da Pat Powers non fu aumentata. Nel 1930, Disney firm\u00f2 un nuovo contratto di distribuzione con Columbia Pictures, abbandonando cos\u00ec Powers e Ub Iwerks, che era stato tentato da un contratto in esclusiva con Powers. Nel 1931 Topolino comparve in dodici film, mentre nelle \"Sinfonie allegre\", ne \"La gallinella saggia\", esord\u00ec Paperino. Nel 1932 Topolino era un famoso personaggio dei cartoni animati e molti studi concorrenti come Van Beuren e Screen Gems crearono dei suoi cloni per sfruttarne la scia del successo.\nDopo esser passato dalla Columbia Pictures alla United Artists, nel 1932 Walt cominci\u00f2 a produrre le \"Sinfonie allegre\" con il nuovo procedimento Technicolor, che permise di creare film a colori. Il primo cartone animato a colori fu \"Fiori e alberi\" (\"Flower and Trees\"), che vinse il primo Premio Oscar del cinema come miglior cortometraggio d'animazione. Lo stesso anno ricevette anche l'Oscar onorario per la creazione di Topolino, la cui serie nel 1935 divent\u00f2 a colori. Disney lanci\u00f2 presto altre serie che ruotavano attorno ai personaggi di Paperino e Pluto. Contemporaneamente autorizzava la commercializzazione di altri prodotti derivati come i fumetti di Topolino pubblicati anche all'estero come in Italia dove una serie dedicata al personaggio esord\u00ec nel 1932.\nNonostante i successi i costi legati alla necessit\u00e0 di ricorrere a nuove tecniche non permisero di riassorbire i debiti contratti e Disney cadde in depressione; nel 1931 per ordine del medico part\u00ec in vacanza con la moglie. Al ritorno si dedic\u00f2 allo sport consigliandoli anche ai suoi collaboratori. Il 19 dicembre 1933 nacque Diane Marie, sua unica figlia biologica; successivamente decise con la moglie di adottarne un'altra, Sharon Mae, nata il 21 dicembre 1936.\nGli studi continuarono a produrre cortometraggi delle serie di \"Topolino\" e delle \"Sinfonie allegre\" che erano due delle pi\u00f9 famose del periodo ma i guadagni erano appena soddisfacenti per mandar avanti gli studi senza per\u00f2 creare dei veri e propri utili. Disney decise allora di produrre il lungometraggio di \"Biancaneve e i sette nani\", su ispirazione di un film muto con Marguerite Clark che aveva visto da bambino. Tra il 1934 e il 1937, le \"Sinfonie allegre\" furono usate come banco di prova per le tecniche necessarie per realizzare \"Biancaneve\". Walt chiam\u00f2 un professore di disegno del Chouinard Art Institute, Don Graham, per dare delle lezioni ai membri degli studi.\nIn quel periodo nacque \"Il vecchio mulino\", il primo film realizzato con la cinepresa a piani multipli, inventata dal tecnico degli studi Bill Garity, la quale permette di dare un vero effetto di profondit\u00e0 ai cartoni animati. Furono soprattutto coloro che collaborarono a questo film che lavorarono poi su \"Biancaneve\". Quando il resto dell'industria cinematografica venne a sapere del progetto del lungometraggio animato, i vari concorrenti definirono l'idea una \u00abpazzia di Disney\u00bb, convinti che il progetto lo avrebbe portato al fallimento. Sia Lillian che Roy cercarono invano di convincerlo a rinunciare al progetto. Il film venne prodotto dal 1935 al 1937, quando finirono i fondi Disney mostr\u00f2 un estratto non terminato del film alla Bank of America che gli concesse i fondi per completare il film che debutt\u00f2 al Carthay Circle Theater di Hollywood il 21 dicembre 1937 ottenendo una standing ovation; fu il primo lungometraggio animato in inglese e in Technicolor. Venne distribuito nel febbraio 1938 e fu il pi\u00f9 redditizio dell'anno incassando pi\u00f9 di 8 milioni di dollari del tempo (pari a 98 milioni di dollari del 2018). Il successo di Disney fu amareggiato dalla drammatica perdita di sua madre, uccisa da una fuga di gas nella sua abitazione di Los Angeles che il figlio le aveva da poco regalato. Grazie al risultato economico di quel film Disney pot\u00e9 costruire a Burbank i Walt Disney Studios, che aprirono il 24 dicembre 1939. Intanto venne anche concluso \"Pinocchio\", mentre continuava il lavoro su \"Fantasia\" e su \"Bambi\"; mentre le squadre dei cortometraggi lavorarono sulle serie di Topolino, Paperino, Pippo e Pluto e sulle ultime \"Sinfonie allegre\".\nAnni quaranta.\nDopo \"Biancaneve\", nel 1940 vennero prodotti \"Pinocchio\" e \"Fantasia\", ma entrambi non diedero i risultati economici sperati; \"Pinocchio\" esord\u00ec a New York il 7 febbraio; costato il doppio di Biancaneve, ricevette una buona accoglienza in USA, ma scarsa in Europa; \"Fantasia\", proiettato il 13 novembre 1940 al Colony Theatre di Broadway, non and\u00f2 meglio, \nNel 1941 Disney fu contattato dal Dipartimento di Stato, guidato da Nelson Rockefeller, per produrre materiale di propaganda nella guerra contro il nazismo e, a tale proposito, compiere anche un viaggio diplomatico in America Latina, nonostante fosse inizialmente contrario. Rispose poi alla richiesta del pubblico di vedere le quinte dei suoi studi producendo \"Il drago recalcitrante\", un documentario che un\u00ec immagini reali e cartoni animati. Allo stesso modo, nel 1941 decise di partecipare allo sforzo bellico e con Lockheed Martin realizz\u00f2 un cartone animato istruttivo per mostrare ai neoassunti delle aziende i metodi di ribaditura degli aerei: si trattava di \"Four Methods of Flush Rivetting\", che fu a lungo classificato come \"top secret\". Al contempo, molti reggimenti o squadriglie statunitensi chiesero agli studi di produrre dei distintivi con i personaggi Disney.\nDurante la produzione di \"Dumbo\" alcune rivendicazioni contrattuali dei dipendenti portarono al primo sciopero; il film fu comunque completato nell'ottobre 1941 e si rivel\u00f2 un redditizio successo; poco dopo gli Stati Uniti entrarono in guerra nella seconda guerra mondiale e l'esercito requis\u00ec la maggior parte degli edifici degli studi Disney e chiese ai dipendenti Disney di creare film d'intrattenimento e d'istruzione per i militari, nonch\u00e9 film di propaganda; furono quindi prodotti opere come \"Der Fuehrer's Face\" o il lungometraggio \"Victory Through Air Power\", entrambi usciti nel 1943. I film di propaganda fecero guadagnare poco, ma \"Bambi\" ebbe invece un discreto successo quando usc\u00ec nell'aprile 1942, anche se non rientr\u00f2 immediatamente delle spese. Disney fece uscire nuovamente nelle sale con successo \"Biancaneve\" nel 1944, inaugurando la tradizione delle riedizioni, ogni sette anni, dei film Disney negli Stati Uniti. Le compilation di film, contenenti diversi cortometraggi, furono create e proposte al cinema durante tutto questo periodo. Le principali erano quelle frutto della tourn\u00e9e in America Latina, \"Saludos Amigos\" (1942), \"I tre caballeros\" (1945), e \"I racconti dello zio Tom\" (\"Song of the South\"), il primo film Disney contenente attori in carne e ossa, uscito nel 1946. Nel 1947 usc\u00ec la riedizione di \"Bambi\" fece recuperare il suo considerevole costo; seguirono anche \"Tanto caro al mio cuore\" (1948) e \"Le avventure di Ichabod e Mr. Toad\" (1949).\nAlla fine degli anni quaranta, gli studi trovarono denaro e animatori a sufficienza per continuare a produrre lungometraggi come \"Alice nel Paese delle Meraviglie\" (1951) o \"Le avventure di Peter Pan\" (1953), interrotto durante gli anni della guerra. Gli studi iniziarono anche a lavorare su \"Cenerentola\" e su una serie di documentari sugli animali, intitolata \"La natura e le sue meraviglie\" (\"True-Life Adventures\"), e nel 1948 con \"L'isola delle foche\"; sembra che a Walt l'ispirazione venne da un viaggio nell'agosto 1948 in Alaska.\nNel 1947, Disney comparve davanti alla \"Camera del Comitato delle Attivit\u00e0 Anti-Americane\" e denunci\u00f2 vari suoi dipendenti come simpatizzanti comunisti; alcuni storici ritengono che si tratti solo di animosit\u00e0 che risale agli scioperi del 1941. L'ipotesi che Disney avesse simpatie filocomuniste, avanzata dopo un'errata lettura di alcuni dati dell'FBI, si rivel\u00f2 inconsistente; \u00e8 certo invece che nei suoi primi anni di attivit\u00e0 fosse vicino al Partito Democratico e all'amministrazione Roosevelt e che poi si fosse gradualmente spostato verso quello Repubblicano. Nel 1944 fu tra i fondatori della Motion Picture Alliance for the Preservation of American Ideals, un'organizzazione di celebrit\u00e0 hollywoodiane di idee conservatrici che si opponeva in maniera esplicita al comunismo.\nUna serie di gravi accuse contro Disney, tra cui quelle di essere stato antisemita, simpatizzante nazista e agente in incognito dell'FBI, furono raccolte e divulgate da un biografo nel 1993 in un libro che ebbe grande eco. Tali accuse furono tutte smentite da familiari, ex collaboratori di Disney ed ex agenti dell'FBI in un ampio e circostanziato dossier, destinato alla difesa legale della sua memoria, preparato dalla moglie e dalla figlia di lui e rimasto finora inedito.\nNel 1949, Disney e la sua famiglia si trasferiscono in una nuova casa su un grande appezzamento di terreno nel distretto di [[Holmby Hills]] di Los Angeles. Disney pot\u00e9 assecondare una delle proprie passioni: le ferrovie in miniatura; con l'aiuto di un amico, Ward Kimball, e della moglie Betty, proprietari di un treno privato nel loro giardino, svilupp\u00f2 i progetti e cominci\u00f2 subito a costruire il proprio treno in miniatura in giardino. Il nome della ferrovia, Carolwood Pacific Railroad, derivava dal vecchio indirizzo di Walt, in via Carolwood Drive. In onore della moglie chiama \"Lilly Belle\" la locomotiva a vapore costruita da Roger E. Broggie, un membro degli studi Disney.\nDurante un viaggio d'affari a Chicago alla fine degli anni quaranta, disegn\u00f2 i progetti per una sua idea, un parco divertimenti dove prevedeva che i suoi dipendenti passassero del tempo coi figli. Lo sviluppo del progetto nei cinque anni successivi port\u00f2 alla realizzazione Disneyland e una nuova filiale della societ\u00e0 WED Enterprises; alla presentazione del progetto Disney disse ai progettisti: \u00abVoglio che Disneyland sia il luogo pi\u00f9 meraviglioso della terra e che un treno faccia il giro del parco\u00bb. Il parco apr\u00ec nel 1955 ad Anaheim, vicino a Los Angeles.\nAnni cinquanta.\nNegli anni cinquanta furono prodotti altri lungometraggi come \"L'isola del tesoro\" (il primo film d'azione interamente realizzato con la tecnica della live action), seguito da successi come \"Ventimila leghe sotto i mari\" (in CinemaScope, 1954), \"Geremia cane e spia\" (1959), e \"Il cowboy con il velo da sposa\" (1960). I Walt Disney Studios furono tra i primi a sfruttare al meglio la televisione, producendo la prima trasmissione \"One Hour in Wonderland\" nel 1950. Walt inizi\u00f2 altres\u00ec a presentare una serie settimanale d'antologia sulla ABC intitolata \"Disneyland\", in cui mostrava degli spezzoni delle produzioni Disney precedenti, faceva fare il giro degli studi e faceva prendere al pubblico familiarit\u00e0 con il parco in fase di costruzione. Nel 1955 cominci\u00f2 la prima serie televisiva settimanale dello studio, \"Mickey Mouse Club\", che continu\u00f2 fino agli anni novanta.\nPoich\u00e9 lo studio si allargava e diversificava le proprie attivit\u00e0 estendendosi ad altri media, Disney prest\u00f2 sempre minor attenzione al settore di animazione delegando la maggior parte delle attivit\u00e0 ai principali animatori, da lui soprannominati \"i nove saggi\". La produzione di cortometraggi continu\u00f2 fino al 1956, quando Disney chiuse la serie ma altri cortometraggi furono prodotti in maniera irregolare per il resto della durata degli studi. Disneyland apr\u00ec i battenti il 17 luglio 1955, diventando rapidamente un successo grazie anche alle attrazioni ispirate a film di successo della Disney. Nel parco si poteva vedere \"Zio Walt\" fare dei piccoli lavori, come offrire passeggini ai visitatori, suonare il clacson in un'auto in Main Street USA, pescare ai Rivers of America o pilotare il Mark Twain.\nNel 1955 l'FBI lo nomin\u00f2 \"Agente Onorario\" (Sac Contact), ossia un contatto dell'FBI. Nel 1957 incontr\u00f2 il creatore dei Muppet, Jim Henson, e insieme cominciarono a creare i primi personaggi dei Muppet con molte somiglianze con Topolino, soprattutto Kermit la Rana. I personaggi comparvero con l'intermezzo Muppet Magic all'interno dell\"'Ed Sullivan Show\" tra il 1958 e il 1962.\nAnni sessanta.\nNel 1961, con la morte del creatore di Winnie the Pooh, A. A. Milne, avvenuta 5 anni prima, Disney fece suo il famoso orsetto ghiotto di miele insieme agli altri personaggi del bosco dei cento acri. Dopo decenni di tentativi, Disney ottenne i diritti del libro di Pamela Lyndon Travers e produsse \"Mary Poppins\" nel 1964. Il 14 settembre 1964 il presidente Lyndon B. Johnson gli confer\u00ec la pi\u00f9 alta onorificenza civile statunitense: la medaglia presidenziale della libert\u00e0. Lo stesso anno apr\u00ec quattro attrazioni nei padiglioni dell'esposizione mondiale di New York che furono poi integrate a Disneyland e confermarono a Disney la praticabilit\u00e0 di un nuovo parco sulla costa est. Per realizzarlo fece acquisire terreni nella Florida centrale, a sud ovest di Orlando Il progetto fu sviluppato sul serio a partire dal 1966 con la fondazione del \"Reedy Creek Improvement District\". Walt Disney e il fratello Roy Oliver annunciarono in seguito i progetti di ci\u00f2 che fu poi denominato Walt Disney World, che comprese una versione pi\u00f9 grande ed elaborata di Disneyland chiamata \"Magic Kingdom\", nonch\u00e9 hotel e campi di golf ed EPCOT, una citt\u00e0 operativa dove gli abitanti possono vivere, lavorare e interagire usando tecnologie sperimentali o avanzate mentre degli scienziati sviluppano e testano altre nuove tecnologie per migliorare la vita e la salute dell'uomo.\nMorte.\nDisney intanto lavor\u00f2 sul progetto del Disney's Mineral King Ski Resort, annunciato alla stampa il 19 settembre 1966; a questa conferenza stampa, l'ultima a cui partecip\u00f2, apparve ai giornalisti pallido e febbricitante. Il suo impegno in Disney World fin\u00ec nell'autunno 1966; nell'estate di quell'anno gli venne diagnosticato un tumore al polmone sinistro, fu ricoverato nell'ospedale St. Joseph, situato proprio di fronte agli studi Disney di Burbank. In autunno la sua salute peggior\u00f2 finch\u00e9 non mor\u00ec a causa di un collasso cardiocircolatorio il 15 dicembre del 1966, all'et\u00e0 di 65 anni. Il 17 dicembre la salma venne cremata e le sue ceneri riposte presso il Forest Lawn Memorial Park, a Glendale, California. Il governatore della California Ronald Reagan disse: \u00abDa oggi il mondo \u00e8 pi\u00f9 povero\u00bb. In Italia \"Epoca\" mise in copertina un Topolino piangente in sua memoria disegnato da Giovan Battista Carpi. Roy Disney port\u00f2 a termine il \u00abProgetto Florida\u00bb, denominandolo \u00abWalt Disney World\u00bb in onore del fratello.\nEredit\u00e0.\nFilmografia.\nWalt Disney \u00e8 presente in molte produzioni, soprattutto in animazioni, dei suoi studi; \u00e8 menzionato come produttore, attore, regista o sceneggiatore.\nL'impero dei divertimenti e dei media.\nGli studi di produzione e i parchi a tema della Disney si sono sviluppati fino a diventare una societ\u00e0 multinazionale plurimiliardaria nel campo della televisione, del cinema, del divertimento e in altri settori. La Walt Disney Company attualmente possiede, tra le altre cose, quattro complessi vacanzieri, undici parchi a tema, due parchi acquatici, trentadue hotel, otto studi cinematografici, sei etichette di dischi, undici reti televisive via cavo e una rete televisiva terrestre.\nQuello che inizialmente era noto come \u00abProgetto Florida\u00bb oggi una meta turistica privata pi\u00f9 grande del mondo e l'immagine di Walt Disney \u00e8 sempre presente, come ad esempio la statua \"Partners\" al Magic Kingdom fino al \"Tree of Life\" di Animal Kingdom. La sua passione per i mezzi di trasporto di massa vive nella monorotaia di Walt Disney World che collega due parchi a tema e quattro hotel, mentre il suo sogno del futuro vive a EPCOT nelle principali attrazioni e nelle esposizioni tecnologiche. Da semplice parco a tema, Disneyland si \u00e8 trasformato in una vasta realt\u00e0 con due parchi a tema, tre hotel e un vasto complesso di negozi. Walt Disney World \u00e8 una famosa meta turistica; Tokyo Disneyland (che con Tokyo DisneySea forma il Tokyo Disney Resort) \u00e8 il parco a tema pi\u00f9 visitato del mondo; Disneyland Paris, nonostante i problemi economici riscontrati fin dall'apertura, \u00e8 sempre il luogo pi\u00f9 visitato d'Europa e ospita anche un secondo parco; nel settembre 2005, la Walt Disney Company ha aperto l'Hong Kong Disneyland Resort in Cina; il 16 giugno 2016 \u00e8 stato aperto il Disneyland Resort a Shanghai.\nQuando viene costruita la seconda parte di Walt Disney World, gli eredi di Walt trasformano EPCOT in un parco a tema, l'EPCOT Center, aperto nel 1982. Il parco Epcot \u00e8 sostanzialmente una fiera internazionale e costituisce solo una piccola parte della citt\u00e0 funzionale immaginata da Disney. Tuttavia, la citt\u00e0 di Celebration costruita dalla Walt Disney Company accanto a Walt Disney World riprende in parte il progetto pensato per Epcot.\nIl 5 maggio 2005, la Disney avvia i festeggiamenti per celebrare i cinquant'anni del primo dei suoi parchi a tema.\nL'animazione Disney oggi.\nL'animazione tradizionale a mano, con cui Disney ha costruito il successo della sua societ\u00e0, non \u00e8 pi\u00f9 praticata negli studi di Walt Disney Feature Animation. Dopo un periodo di lungometraggi animati tradizionali di successo negli anni novanta, all'inizio del nuovo millennio sono stati chiusi i due studi satelliti a Parigi e a Orlando e gli studi di Burbank sono stati convertiti in uno studio di animazione di ultima generazione. Nel 2004, la Disney ha prodotto il proprio ultimo film lungometraggio con animazione tradizionale: \"Mucche alla riscossa\", per poi riprendere e concludere per davvero nel 2009 con \"La principessa e il ranocchio\". Gli studi DisneyToon in Australia continuarono a produrre film a basso costo con animazione tradizionale, soprattutto i seguiti dei vecchi successi fino alla chiusura nel 2006. A partire dal 2009 tuttavia, la Disney ha annunciato l'intenzione di riproporre nei cinema i vecchi film in animazione tradizionale portando avanti i progetti di animazione computerizzata, indipendenti dalla Pixar.\nCalArts.\nNegli ultimi anni Disney dedica molto tempo per la fondazione del California Institute of the Arts (CalArts), creato nel 1961 grazie alla fusione del Los Angeles Conservatory of Music e del Chouinard Art Institute, che negli anni trenta aveva contribuito alla formazione delle squadre di animatori. Quando Walt muore, un quarto dei suoi beni and\u00f2 al CalArts, contribuendo alla costruzione di nuovi edifici sul suo campus. Walt, tra l'altro, don\u00f2 38 acri (154\u00a0000\u00a0m\u00b2) del ranch di Golden Oak a Valencia affinch\u00e9 si potesse costruire la scuola dove il CalArts si trasfer\u00ec nel 1971. Dopo la morte del marito, Lillian dedic\u00f2 molto tempo a seguire CalArts e a organizzare eventi di raccolta fondi per l'universit\u00e0, per onorare le ultime volont\u00e0 del marito e anche per finanziare il Walt Disney Symphony Hall di Los Angeles. Dopo la morte di Lillian, alla fine del 1997, l'eredit\u00e0 di questa tradizione \u00e8 continuata dalla figlia Diane con il marito Ron. Oggi \"CalArts\" \u00e8 una delle pi\u00f9 grandi universit\u00e0 indipendenti della California.\nRiconoscimenti.\nDal 1932 al 1969 Disney \u00e8 stato premiato con 26 Premi Oscar su 59 candidature, primato assoluto per una persona. Tra gli altri riconoscimenti ci sono tre Golden Globe, un Premio Emmy, un David di Donatello e due stelle sulla Hollywood Walk of Fame: per il cinema e per la televisione.\nControversie.\nDisney fu accusato di antisemitismo gi\u00e0 in vita, quando nel 1938 accolse a Hollywood la regista tedesca Leni Riefenstahl, autrice di pellicole di propaganda nazista, per promuovere il suo film \"Olympia\". Anche dopo che gli statunitensi vennero a conoscenza della Notte dei cristalli, Disney, a differenza degli altri studio, non ritir\u00f2 il suo invito. Inoltre, l'animatore Art Babbitt asser\u00ec di aver visto Disney e il suo avvocato, Gunther Lessing, partecipare a delle riunioni del German-American Bund, un'organizzazione pro-Nazi, durante la fine degli anni trenta. L'animatore e regista David Swift, che era ebreo, disse a un biografo che quando comunic\u00f2 a Disney la sua intenzione di lasciare lo studio per accettare un lavoro alla Columbia nel 1941, questi gli rispose, con un finto accento yiddish, \"Va bene, Daviduccio, va a lavorare per quegli ebrei. \u00c8 l\u00ec il tuo posto, con quegli ebrei\". Swift comunque fece ritorno agli studi Disney nel 1945, e pi\u00f9 tardi disse che \"doveva tutto\" a Disney. Quando lasci\u00f2 gli studios una seconda volta nei primi anni cinquanta, Disney a quanto pare gli disse \"...c'\u00e8 ancora una candela che brucia alla finestra se dovessi mai decidere di tornare\". Il biografo di Disney, Neal Gabler, il primo autore a guadagnarsi un accesso incondizionato agli archivi Disney, concluse nel 2006 che le prove disponibili non supportavano le accuse di antisemitismo; in un'intervista alla CBS, Gabler sintetizz\u00f2 cos\u00ec le sue scoperte: \nDisney alla fine si allontan\u00f2 dalla Motion Picture Alliance negli anni cinquanta. Gabler scrisse che tre mesi dopo la visita della Riefenstahl, Disney la ripudi\u00f2, sostenendo che non sapesse chi lei fosse quando la invit\u00f2; mise in questione anche la storia di Babbitt, sulla base che Disney non avesse tempo per riunioni politiche e, anzi, fu \"molto apolitico\" durante gli anni trenta.\nIl Walt Disney Family Museum ammise che Disney avesse dei \"rapporti difficili\" con alcuni individui ebrei, tra cui Babbit e David Hilberman, e che degli stereotipi etnici, abituali nei film degli anni trenta, furono inclusi nei primi cartoni, come \"I Tre Porcellini\" in cui il Grande Lupo Cattivo arriva alla porta vestito da venditore ambulante ebreo, e \"The Opry House\" in cui Topolino balla vestito da ebreo chassidico; tuttavia sia il museo che Gabler fanno notare come Walt donasse regolarmente soldi a diverse organizzazioni umanitarie ebraiche (Hebrew Orphan Asylum, Yeshiva College, Jewish Home for the Aged, e American League for a Free Palestine), e come avesse ricevuto la nomina a \"Uomo dell'Anno 1955\" dalla loggia ebraica B'nai B'rith di Beverly Hills. Durante la seconda guerra mondiale Disney produsse anche dei cartoni di propaganda anti-nazista, tra cui il Premio Oscar \"Der Fuehrer's Face\".\nLo storico e artista Joe Grant rimarc\u00f2 che \"alcuni tra i personaggi pi\u00f9 influenti dello studio erano ebrei\", incluso s\u00e9 stesso, il manager di produzione Harry Tytle e Herman \"Kay\" Kamen, il capo del marketing, che una volta si divert\u00ec a dire come l'ufficio Disney di New York \"avesse pi\u00f9 ebrei del Libro del Levitico\".\nIl cantautore Robert B. Sherman afferm\u00f2 nella sua biografia che non vide nessuna prova di antisemitismo durante i suoi sette anni di lavoro in stretta collaborazione con Disney; e secondo Gabler, nessuno degli impiegati di Disney, Babbitt incluso (considerando il suo rapporto particolarmente conflittuale con Disney), lo ha mai accusato di fare battute e insulti antisemiti. Anche Art Babbitt, nonostante il suo \"altalenante\" o addirittura conflittuale rapporto con Walt, rigett\u00f2 le accuse di antisemitismo nei confronti di quest'ultimo anche anni dopo la sua morte. \nDisney fu anche accusato di razzismo dopo la sua morte, soprattutto per diverse produzioni pubblicate tra gli anni trenta e cinquanta che contenevano materiale insensibile dal punto di vista razziale ed etnico o almeno considerato tale. Alcuni esempi includono \"La capanna di zio Tom\", in cui Topolino \u00e8 ritratto in blackface e non pi\u00f9 rilasciato poco dopo la sua uscita originale, l'uccello \"nero\" alla Stepin Fetchit di \"Chi ha ucciso Cock Robin?\", Sunflower, la centaura nera ritratta a servire le altre centaure in \"Fantasia\" e successivamente rimossa, il lungometraggio \"I racconti dello zio Tom\", gli indiani in \"Le avventure di Peter Pan\", le gatte siamesi in \"Lilli e il vagabondo\", le scimmie de \"Il libro della giungla\" pure, anche i corvi in \"Dumbo\" hanno ricevuto accuse simili molti anni dopo, sebbene in questo film i corvi siano non solo spiriti liberi e intelligenti, ma anche empatici, generosi e comprensivi nei confronti di Dumbo perch\u00e9 sanno cosa voglia dire essere emarginati.\nNonostante ci\u00f2, \"Walt Disney non era un razzista\", scrisse Gabler, \"n\u00e9 pubblicamente o privatamente ha mai fatto osservazioni denigratorie sui neri o affermato una qualsivoglia superiorit\u00e0 bianca. Come molti bianchi americani della sua generazione, tuttavia, non era sensibile sulle tematiche razziali\". Per esempio, si racconta che durante una riunione su \"Biancaneve e i sette nani\", si rifer\u00ec ai nani che si mettevano uno sopra l'altro come una \"pila di negri\", termine regionale statunitense che indica un gioco da bambini, e che mentre faceva il casting per \"I racconti dello zio Tom\" us\u00f2 il termine \"pickaninny\", traducibile in italiano come \"negretto\".\n\"I racconti dello zio Tom\" fu ampiamente contestato da critici cinematografici, attivisti e da NAACP per il suo perpetuare gli stereotipi riferiti ai neri americani, nonostante il film venne accolto molto positivamente dal pubblico afroamericano del tempo nelle sale, al punto da richiederne addirittura una seconda ritrasposizione, diversi critici e personalit\u00e0 ammisero persino di non avere visto il film prima del loro giudizio, come riportato ad esempio dal futuro primo animatore afroamericano alla Disney, Floyd Norman, al tempo un ragazzino quando vide il film per la prima volta al cinema; nonostante le critiche, Disney sostenne con successo una campagna per far ottenere un Oscar onorario per il protagonista del suo film, James Baskett (nonch\u00e9 suo amico affezionato), il primo uomo afroamericano a ricevere tale premio. Baskett mor\u00ec di l\u00ec a poco, e la vedova scrisse una sincera lettera di gratitudine a Disney per ringraziarlo del suo supporto.\nL'animatore afroamericano Floyd Norman, che lavor\u00f2 per Disney negli anni cinquanta e sessanta, disse: \"Non una sola volta ho mai osservato un cenno del comportamento razzista del quale Walt Disney fu spesso accusato dopo la sua morte. Il suo trattamento delle persone - e con questo intendo tutte le persone - pu\u00f2 solo definirsi esemplare\". Nel 2019, in un articolo scritto da Floyd Norman sul suo blog in difesa dei corvi di \"Dumbo\" intitolato \"Black Crows and Other PC Nonsense\", l'animatore ha scritto:\nNel 1989, l'attore afroamericano Nick Stewart venne richiamato alla Disney per riprendere il suo ruolo di Compare Orso per il tour d'inaugurazione di Splash Mountain. Lo storico di Disney Jim Korkis gli chiese se pensava che fosse davvero degradante interpretare Compare Orso ne \"I racconti dello zio Tom\", riguardo a tutte le controversie sulla rappresentazione degli afroamericani. Stewart rise e rispose \"Disney ci ha trattati come dei re.\" Concluse poi dicendo che don\u00f2 i soldi guadagnati per il suo ruolo di Compare Orso ad un teatro per attori afroamericani per interpretare ruoli diversi da maggiordomi e cameriere. Disse anche che intendeva fare la stessa cosa con i soldi del giro d'inaugurazione di Splash Mountain."}
{"id": "21192", "revid": "287204", "url": "https://it.wikipedia.org/wiki?curid=21192", "title": "Premio Ancona", "text": "Il premio Ancona \u00e8 un concorso internazionale di esecuzione e composizione con cadenza annuale per soli strumenti a fiato, nato nel 1978 da una idea di Silvano Frontalini e realizzato sino al 1986 per conto del comune di Ancona.\nIl concorso fu allora il primo in Italia dedicato ai soli strumenti a fiato.\nCelebri musicisti fecero parte della giuria:\nLa direzione artistica ed organizzativa era nelle mani di Silvano Frontalini.\nI partecipanti, provenienti da tutto il mondo, nei primi due anni furono circa 500, mentre in seguito venne scelta una formula di bando pi\u00f9 selettiva onde elevarne il livello artistico ed i partecipanti annuali si attestarono tra i 100 e i 200.\nIl 1986 fu l'ultimo anno di tale concorso.\nAlcuni vincitori di tale concorso oggi sono presenti nelle maggiori orchestre internazionali, come la 1\u00aa tromba alla Filarmonica di Berlino, alla Scala di Milano e in altre prestigiose orchestre di tutto il mondo."}
{"id": "21198", "revid": "463686", "url": "https://it.wikipedia.org/wiki?curid=21198", "title": "Verdianeum Festival", "text": ""}
{"id": "21201", "revid": "1444886", "url": "https://it.wikipedia.org/wiki?curid=21201", "title": "Tensione", "text": ""}
{"id": "21212", "revid": "228587", "url": "https://it.wikipedia.org/wiki?curid=21212", "title": "Copernico (disambigua)", "text": ""}
{"id": "21217", "revid": "944090", "url": "https://it.wikipedia.org/wiki?curid=21217", "title": "Giovanni Battista Amici", "text": "Biografia.\nLaureatosi in ingegneria presso l'Universit\u00e0 di Bologna nel 1807, dove era stato allievo del matematico Paolo Ruffini, Amici fu nominato professore di geometria e algebra presso il Liceo di Modena nel 1810. Cinque anni dopo, nel 1815, pass\u00f2 all'insegnamento universitario, incaricato dell'insegnamento della geometria, dell'algebra e della trigonometria sferica presso la Facolt\u00e0 di filosofia dell'Universit\u00e0 di Modena e Reggio Emilia.\nI suoi principali interessi furono l'ottica e l'astronomia, ma si occup\u00f2 anche di scienze naturali. Dal 1825 si dedic\u00f2 alla costruzione di strumenti ottici realizzando numerosi microscopi e telescopi di altissima qualit\u00e0. Chiamato a Firenze dal granduca Leopoldo II, fu nominato direttore dell'osservatorio astronomico de La Specola come successore di Jean-Louis Pons.\nInfine, nel 1859, nominato professore onorario di astronomia, gli fu affidato l'incarico delle osservazioni microscopiche nel Reale Museo di fisica e storia naturale di Firenze; collabor\u00f2 anche con l'Officina ceroplastica fiorentina in qualit\u00e0 di microscopista.\nRimase a Firenze fino alla sua morte, nel 1863, quattro anni dopo aver lasciato l'incarico presso l'Osservatorio.\nAd Amici \u00e8 intitolato il telescopio (ormai usato solo per divulgazione scientifica e didattica) presente presso l'Osservatorio di Arcetri a Firenze, un asteroide (3809 Amici) e il cratere lunare Amici della faccia nascosta della Luna.\nLa sua fama rimase per\u00f2 legata agli studi e alle invenzioni in campo ottico: a tal proposito si ricorda in particolare il prisma a visione diretta, che porta il suo nome. In microscopia invent\u00f2 l'obiettivo a immersione omogenea. Queste innovazioni tecniche permisero di correggere l'aberrazione cromatica che provocava attorno agli oggetti la diffusione dei colori dell'iride segnando una tappa fondamentale per la biologia dell'Ottocento: il miglioramento della microscopia ottica permise infatti l'affermazione della teoria cellulare. In seguito a questi studi, inoltre, lo stesso Amici rivolse il suo interesse anche ai campi della botanica, della istologia e della patologia vegetale.\nil 5 luglio 1840 divenne socio dell'Accademia delle scienze di Torino.\nL'eredit\u00e0 di Amici.\nAlcuni dei numerosi strumenti ottici costruiti da Amici - oltre 300 solo i microscopi - sono oggi conservati presso musei e fondazioni scientifiche italiane e straniere; in modo particolare un ricco nucleo di microscopi e telescopi \u00e8 oggi visibile nelle sale del Museo Galileo, che conserva anche parte della sua biblioteca privata, arrivata per volont\u00e0 degli eredi a partire dagli anni cinquanta del Novecento.\nAnche il Museo Civico di Modena possiede un microscopio a riflessione, esposto nella \"Sala degli Strumenti Scientifici\".\nIl nucleo archivistico pi\u00f9 consistente riconducibile ad Amici \u00e8 invece oggi conservato presso la Biblioteca Estense di Modena.\nEdizione nazionale.\nNel 2006 \u00e8 stata avviata la pubblicazione dell'edizione nazionale delle opere di Giovanni Battista Amici, il cui piano prevede la pubblicazione di sei volumi: uno dedicato alle opere edite, uno ai documenti inediti, tre alla corrispondenza ed uno al catalogo fotografico degli strumenti."}
{"id": "21218", "revid": "2128848", "url": "https://it.wikipedia.org/wiki?curid=21218", "title": "Elicottero", "text": "Lelicottero (dal greco: \u1f15\u03bb\u03b9\u03be [\"helix\"], spira, spirale, e \u03c0\u03c4\u03b5\u03c1\u03cc\u03bd [\"pter\u00f3n\"], ala) \u00e8 un tipo di aeromobile adibito al trasporto di persone e cose per scopi civili e/o militari. \u00c8 generalmente dotato di uno o pi\u00f9 motori a pistoni o a turbina che azionano un complesso di pale che gli permettono di sollevarsi e abbassarsi verticalmente, restare fermo in volo, spostarsi lateralmente, all'indietro o in avanti e compiere voli similmente a quanto fa un aeroplano, ma con maggiori flessibilit\u00e0 e manovrabilit\u00e0.\nPi\u00f9 tecnicamente l'elicottero \u00e8 caratterizzato da un'ala rotante, denominata rotore, che consente il decollo e l'atterraggio verticali senza necessit\u00e0 di pista e il volo a punto fisso, ovvero un volo sostentato a velocit\u00e0 nulla e quota costante, che ne rappresentano dunque i vantaggi principali rispetto all'aeroplano in molte situazioni di pattugliamento e di emergenza. Rispetto all'aeroplano raggiunge in media velocit\u00e0 e quote pi\u00f9 basse (fino a 300\u00a0km/h e non pi\u00f9 di 6\u00a0000\u00a0m di quota) ed ha un'autonomia minore consentendo quindi percorsi pi\u00f9 brevi. Rappresenta oggi la categoria di aeromobili pi\u00f9 diffusa dopo l'aeroplano, adibito a molti usi civili e militari.\nGli elicotteri non sono a rigore dei velivoli, sebbene vengano talvolta erroneamente indicati in tal modo; essi appartengono infatti ad un'altra categoria di aerodine, denominati aerogiri.\nStoria.\nEt\u00e0 antica e moderna.\nLa prima testimonianza storica di un oggetto in grado di sollevarsi verticalmente nell'aria grazie alla rotazione di un'elica risale alla Cina del V secolo a.C.: un giocattolo costruito in leggerissimo legno di bamb\u00f9 e costituito da un'elica a due pale collegata a un bastoncino che, fatto ruotare velocemente fra i palmi delle mani o mediante la trazione di una cordicella, lo faceva levare in volo. Questi piccoli giocattoli, tuttora utilizzati anche in Giappone dove prendono il nome di \"taketombo\", arrivarono in Europa presumibilmente nel XV secolo, dal momento che appaiono in alcuni dipinti a partire dal 1463.\nCirca vent'anni dopo Leonardo da Vinci, in un disegno del 1480 circa riportato nel \"Codice Atlantico\", abbozza il progetto di una \"vite aerea\" che, nelle sue intenzioni, avrebbe dovuto \"avvitarsi\" nell'aria sfruttandone la densit\u00e0 similmente a quanto fa una vite che penetra nel legno. La macchina era immaginata come una vite senza fine con una base del diametro di circa 5 metri, mossa dalla forza muscolare di quattro uomini e costituita da una struttura di legno rivestita di una tela di lino inamidato. Non vi \u00e8 tuttavia prova che Leonardo abbia effettivamente costruito la macchina da lui immaginata che rimarrebbe, quindi, una delle tante intuizioni teoriche della multiforme attivit\u00e0 del celebre inventore o, piuttosto, l'anticipazione ante-litteram di un'elica aeronautica.\nNel luglio 1754 l'inventore russo Michail Lomonosov mostr\u00f2 all'Accademia russa delle scienze un piccolo birotore in tandem potenziato da una molla e inteso come mezzo per portare in quota strumenti meteorologici. Nel 1783, appena un anno dopo l'ascensione dei fratelli Montgolfier in pallone, il naturalista Christian de Launoy, con l'aiuto del suo meccanico Bienvenu, realizz\u00f2 e present\u00f2 all'Accademia della Scienza di Parigi un giocattolo dimostrativo funzionante con due rotori controrotanti realizzati con piume di tacchino mosse da un archetto elastico metallico. L'idea delle eliche controrotanti venne accettata come brevetto per la prima volta nel 1859 in risposta alla richiesta dell'inglese Henry Bright, cui fece seguito nel 1863 una simile registrazione di brevetti in Gran Bretagna e Francia da parte del visconte Gustave Ponton d'Amecourt. Questo pioniere del volo francese costru\u00ec un modello con un motore a vapore, che per\u00f2 non fu in grado di sollevarsi in volo durante l'esposizione aeronautica di Londra del 1868, ma la validit\u00e0 del progetto si pot\u00e9 verificare quando vol\u00f2 una versione con i rotori mossi da elastici. D'Amecourt chiam\u00f2 i suoi modelli \"h\u00e9licopt\u00e8res\" ed \u00e8 per questo considerato l'inventore del termine.\nNel 1877 l'ingegnere italiano Enrico Forlanini riusc\u00ec a far sollevare fino all'altezza di circa 13 metri un modello di elicottero del peso di 3,5\u00a0kg con due rotori bipala coassiali controrotanti utilizzando un motore a vapore alimentato da una piccola caldaia portata ad alta pressione attraverso un fornello che costituiva la base da cui il modello si involava e che restava a terra per non appesantirlo.\nPrima met\u00e0 del XX secolo.\nNel 1901 l'inventore slovacco J\u00e1n Bah\u00fd\u013e costru\u00ec un modello di elicottero potenziato da un motore a combustione interna che riusc\u00ec a sollevarsi di 0,5 metri e che, una volta perfezionato, il 5 maggio 1905 si sollev\u00f2 dal suolo di circa 4 metri compiendo un volo di 1\u00a0500 metri.\nNel 1906 due fratelli francesi, Jacques Breguet e Louis Charles Breguet, avvalendosi della collaborazione del professor Charles Richet, primi al mondo applicarono pale dotate di profilo alare ad un prototipo di elicottero realizzando il Gyroplane No.1, potenziato da un motore Antoinette da 45 CV che azionava per mezzo di una trasmissione a catena quattro rotori posti ai quattro vertici di una struttura a forma di X e muniti ciascuno di quattro pale biplane. In una data incerta compresa fra il 14 agosto e il 29 settembre 1907, lo strano velivolo riusc\u00ec a sollevarsi dal suolo di 60\u00a0cm con un passeggero a bordo per circa un minuto, ma l'impossibilit\u00e0 di spostarsi in volo controllato per la mancanza di qualsiasi dispositivo di comando, cosa che richiedeva la presenza di un uomo munito di un lungo rampone ad ognuno dei quattro vertici della macchina per mantenerla in assetto e impedire che si rovesciasse, fece s\u00ec che i voli del Gyroplane No. 1 vennero considerati come i primi voli con persone a bordo di un elicottero, ma non i primi voli liberi di un elicottero.\nIl primo volo libero di un elicottero viene in generale riconosciuto alla macchina realizzata da un altro inventore francese (di origine rumena), Paul Cornu che, in collaborazione con il fratello Jacques e il padre Jules, progett\u00f2 e costru\u00ec l'elicottero Cornu, un velivolo di 6 metri di lunghezza, in grado di ospitare un passeggero nel mezzo e dotato di due rotori controrotanti alle estremit\u00e0 messi in rotazione da un motore Antoinette da 24 cavalli. Il 13 novembre 1907, a Lisieux, Cornu fu il primo uomo ad effettuare un volo libero controllato alzandosi in volo di 30\u00a0cm per circa 20 secondi, senza la necessit\u00e0 di vincoli di sicurezza e l'episodio viene riconosciuto come il primo volo libero effettivo di un elicottero con passeggero. In seguito Cornu effettu\u00f2 pochi altri voli, fino ad arrivare ad un'altezza di quasi due metri, ma in realt\u00e0 le soluzioni adottate non consentivano un efficace controllo del velivolo per cui ogni ulteriore esperimento venne abbandonato.\nDurante la prima guerra mondiale, l'ingegnere ungherese Theodore von K\u00e1rm\u00e1n, insieme al proprio assistente tenente Wilhelm Zurove\u0107 e al maggiore Stephan von Petr\u00f3cz, realizz\u00f2 per l'Imperial regio esercito austro-ungarico il PKZ 1, una macchina costituita da una semplice struttura triangolare in tubi d'acciaio recante quattro eliche orizzontali portanti in legno, due destrorse e due sinistrorse, azionate da un motore elettrico da 190 CV alimentato da cavi che la macchina sollevava con s\u00e9 insieme alle funi di vincolo. Dopo quattro voli di prova la macchina fin\u00ec fuori uso per un guasto al motore e fu sostituito dal pi\u00f9 grande PKZ 2, ideato come piattaforma fissa da osservazione per l'artiglieria in sostituzione dei palloni frenati. Il velivolo era dotato di due eliche coassiali controrotanti del diametro di 6 metri, azionate da tre motori Gnome da 100 CV, era privo di qualsiasi sistema di controllo ed era destinato a sollevarsi in verticale, essendo vincolato al suolo attraverso funi. Sopra le eliche poteva essere montata una struttura cilindrica in legno per l'osservatore. La costruzione del prototipo cominci\u00f2 alla fine del 1917 e l'elicottero comp\u00ec il primo volo il 2 aprile 1918 vicino a Budapest. Durante gli oltre trenta voli successivi la macchina, priva di passeggeri, raggiunse un'altezza massima di una cinquantina di metri (ben lontana dai 500 richiesti dall'esercito imperiale) riuscendo a rimanere in volo anche per un'ora. Il 10 giugno 1918, di fronte ad una commissione esaminatrice composta da autorit\u00e0 militari, l'aeromobile precipit\u00f2 probabilmente per un guasto meccanico, danneggiandosi seriamente. La commissione decise per la non continuazione del progetto, che venne quindi sospeso.\nNei primi Anni 1920, l'argentino residente in Europa Ra\u00fal Pateras-Pescara de Castelluccio diede una delle prime dimostrazioni funzionanti di controllo del passo collettivo e di quello ciclico: le pale dei rotori coassiali controrotanti del suo prototipo potevano essere svergolate alle estremit\u00e0 attraverso dei cavi in modo da aumentare o diminuire la spinta prodotta. Nel suo progetto era prevista anche l'inclinazione in avanti di pochi gradi del mozzo dei rotori, in modo da consentire il moto in avanti dell'aeromobile senza dover usare un'elica separata come negli aeroplani. L'elicottero, denominato \"No. 1\", venne provato nel gennaio 1924, ma si rivel\u00f2 sottopotenziato e non in grado di sollevare il proprio peso. Il governo britannico finanzi\u00f2 ulteriori ricerche di Pescara che portarono alla realizzazione del modello \"No. 3\" che, equipaggiato con un motore radiale da 250\u00a0hp, nel gennaio 1924 riusc\u00ec ad sollevarsi dal suolo rimanendo in volo per circa dieci minuti. Pateras-Pescara fu anche in grado di dimostrare il principio dell'autorotazione.\nIl 14 aprile 1924 il francese \u00c9tienne Oehmichen stabil\u00ec il primo record del mondo riconosciuto dalla F\u00e9d\u00e9ration A\u00e9ronautique Internationale (FAI), volando con il suo elicottero quadrirotore per 360 metri. Il 18 aprile 1924 Pescara batt\u00e9 il record di Oemichen, coprendo la distanza di 736 metri in 4 minuti e 11 secondi con una velocit\u00e0 quindi di circa 13\u00a0km/h, mantenendosi ad una altezza di sei piedi (circa 1,8 m). Record di distanza che fu di nuovo reclamato da Oehmichen il 4 maggio, quando, col suo modello N\u00b02, copr\u00ec la distanza di 1,69\u00a0km in 14 minuti volando ad un'altezza di 15 metri. Il 4 maggio, Oehmichen stabil\u00ec il primo record su circuito chiuso di 1\u00a0km per elicotteri, coprendo la distanza in 7 minuti e 40 secondi con il suo modello \"No. 2\".\nNello stesso periodo negli Stati Uniti, a Daytona, l'ingegnere e matematico rumeno Gheorghe Botezatu realizz\u00f2 un elicottero per l'United States Army Air Service, ma pur ricevendo dei buoni risultati confermati anche da parte della stampa mondiale l'esercito cancell\u00f2 il programma nel 1924 e il prototipo venne demolito, per presentare poi un altro elicottero, la cui indicazione era GB5 e come registrato nel libro \"Storia Aeronautica \", pubblicato a Parigi nel 1932, era il \" pi\u00f9 perfetto elicottero vintage\". Nel 1928, l'ingegnere aeronautico ungherese Oszk\u00e0r Asb\u00f3th costru\u00ec un prototipo di elicottero che riusc\u00ec a volare per non meno di 182 volte con una durata massima del singolo volo di 53 minuti.\nAlbert Gillis von Baumhauer, un ingegnere aeronautico olandese, inizi\u00f2 ad occuparsi di elicotteri nel 1923. Il suo primo prototipo vol\u00f2 (in realt\u00e0 si limit\u00f2 ad alzarsi in volo e rimanere in volo stazionario) il 24 settembre 1925, con ai comandi il capitano Floris Albert van Heijst dell'arma aerea dell'esercito olandese. L'elicottero era dotato di un rotore principale e un rotore anticoppia in coda mosso da un motore indipendente. La macchina era poco stabile e non ebbe seguito finendo distrutta in un incidente. La macchina di von Baumhauer era dotata di controllo del passo ciclico e di quello collettivo per i quali egli ottenne nel 1927 dal Ministero britannico dell'aviazione un brevetto d'invenzione con il numero 265\u00a0272.\nNel 1925 l'ingegnere italiano Corradino D'Ascanio e il barone Pietro Trojani fondarono la Societ\u00e0 D'Ascanio-Trojani che si prefiggeva di costruire un elicottero realmente funzionante. Dopo i primi due prototipi D'AT1 e D'AT2, che a malapena riuscirono a sollevarsi dal suolo, venne realizzato il D'AT3, una macchina relativamente grande rispetto agli altri prototipi, dotata di due rotori coassiali e controrotanti. Il controllo avveniva utilizzando delle ali ausiliarie e piccole superfici di controllo comandabili sul bordo d'uscita delle pale, un'idea in seguito utilizzata anche da altri progettisti di elicotteri, tra cui Bleeker e Kaman. Venivano inoltre impiegate tre piccole eliche montate sulla struttura per controllare sui tre assi rollio, beccheggio e imbardata. Pilotato dal maggiore Marinello Nelli all'aeroporto di Ciampino di Roma, il D'AT3 miglior\u00f2 di poco i record FAI dell'epoca ottenendoli per l'altezza (17,4 m), durata (8 minuti e 45 secondi) e distanza (1078\u00a0m), ma si rivel\u00f2 il primo prototipo di elicottero realmente funzionante e utilizzabile. Ciononostante le autorit\u00e0 militari non permisero all'inventore di accedere ai finanziamenti pubblici, indispensabili allo sviluppo del prototipo. Nel 1932 la Societ\u00e0 D'Ascanio-Trojani, esaurite le disponibilit\u00e0 finanziarie, si sciolse e l'ingegnere D'Ascanio venne assunto dalla Piaggio per la progettazione di eliche. L'azienda consent\u00ec al progettista abruzzese, nel 1939, di costruire due prototipi di elicotteri, il \"PD1\" e \"PD2\" che andarono distrutti nel 1943, a causa dei bombardamenti alleati sugli stabilimenti di Pontedera.\nIn Unione Sovietica due ingegneri aeronautici, Boris N. Yuriev e Alexei M. Cheremukhin, che lavoravano al Tsentralniy Aerogidrodinamicheskiy Institut (TsAGI, l'istituto centrale di aeroidrodinamica), realizzarono e fecero volare il TsAGI 1-EA, un elicottero basato su una struttura tubolare aperta, un rotore principale a quattro pale e due coppie di rotori gemelli da 1,8 metri di diametro con funzione anticoppia sistemate l'una sul muso e l'altra in coda. Potenziato da due motori M-2, copia russa del motore rotativo Gnome Monosoupape della prima guerra mondiale, lo TsAGI 1-EA fu in grado di compiere diversi voli a bassa quota con successo. Il 14 agosto 1932 Cheremukhin port\u00f2 l'elicottero a una quota di 605 metri, superando abbondantemente il record di D'Ascanio, ma poich\u00e9 l'Unione Sovietica non era ancora un membro della FAI il record non gli venne riconosciuto.\nUn altro modello di elicottero era lo Kamov A7-3A che vantava 220 km di autonomia a 130 Km/h e con 500 kg di carico, vagamente somigliante a un popolare aereo da caccia sovietico di quegli anni, il Polikarpov I-16. Costruito in una dozzina di esemplari per la V-VS venne testato sul campo durante la Guerra d'inverno, per aggiustare il tiro dell'artiglieria in qualit\u00e0 di ricognitore, per terminare la sua carriera agli inizi dell'operazione Barbarossa, utilizzato dai disperati comandi sovietici persino per l'attacco al suolo. Tutti i velivoli vennero persi dopo appena due settimane di servizio operativo. Questo \u00e8 stato quindi probabilmente il primo elicottero d'assalto della storia, armato con bombe e razzi, protetto in coda da una piccola mitragliatrice.\nL'ingegnere russo Nicolas Florine in quegli anni costru\u00ec il primo elicottero a rotori in tandem che effettu\u00f2 il primo volo in Belgio a Sint-Genesius-Rode presso il \"Laboratoire A\u00e9rotechnique de Belgique\" (oggi von Karman Institute) nell'aprile 1933 e raggiunse la quota di sei metri e il record di resistenza in volo di otto minuti. Sebbene i rotori non fossero controrotanti, la compensazione della coppia era comunque ottenuta attraverso una leggera inclinazione dell'asse dei rotori in direzioni opposte. La scelta di non usare rotori controrotanti fu determinata dalla volont\u00e0 di sfruttare la stabilizzazione fornita dall'effetto giroscopico. L'uso della co-rotazione dei rotori e la mancanza di cerniere nell'attacco delle pale con l'asse, rese l'elicottero particolarmente stabile in confronto alle macchine contemporanee.\nDal secondo dopoguerra ad oggi.\nIl forte impulso allo sviluppo dell'aeronautica avvenuto nel periodo della seconda guerra mondiale, aveva fatto maturare grosse esperienze di volo con gli aerei che potevano ormai fornire il necessario supporto per mettere a punto macchine capaci delle prestazioni caratteristiche dell'elicottero.\nProprio con l'aereo ci si era ritrovati di fronte al problema della controrotazione dovuta alla coppia generata dal motore negli aerei monoelica, ma la presenza delle ali fisse e la proporzione fra la portanza (dipendente dalla superficie alare) e le velocit\u00e0 di quei velivoli rendeva agevole la soluzione. L'elicottero invece non aveva ali fisse, e si dovette attendere che qualcuno mettesse meglio a punto i concetti di eliche controrotanti o quello dei rotori anticoppia per avere degli aeromobili stabilizzati.\nMa il problema principale da risolvere era dovuto al fatto che quando un elicottero inizia a muoversi in avanti, le pale del rotore avanzanti si muovono ad una velocit\u00e0 assoluta maggiore poich\u00e9 su di esse alla velocit\u00e0 dell'aeromobile si somma quella dovuta al movimento di rotazione, mentre su quelle retrocedenti accade il contrario. Quindi le prime sviluppano una portanza maggiore delle seconde e di conseguenza l'aeromobile tende a ribaltarsi di lato. Questo problema fu brillantemente risolto dall'ingegnere spagnolo Juan de la Cierva e utilizzato su un velivolo di sua invenzione, l'autogiro. De la Cierva applic\u00f2 ad ogni pala del rotore una cerniera di flappeggio che consentiva alle pale avanzanti di ruotare verso l'alto a quelle retrocedenti di ruotare verso il basso in modo da compensare la differenza di portanza fra pale avanzanti e pale retrocedenti.\nProprio sfruttando l'esperienza acquisita attraverso la costruzione su licenza degli autogiri di Juan de la Cierva, il professore Henrich Focke e l'ingegnere Gerd Achgelis, riuscirono a realizzare nel 1936 in Germania il primo vero elicottero della storia, il Focke-Achgelis Fw 61 che, nettamente superiore ai suoi predecessori, port\u00f2 i primati mondiali di quota, distanza e velocit\u00e0 a ben m, 230,348\u00a0km e 122,5\u00a0km/h, esibendosi anche in una spettacolare dimostrazione all'interno della Deutschlandhalle di Berlino pilotato dalla famosa aviatrice tedesca Hanna Reitsch.\nIl primo modello militare impiegato attivamente fu invece il Flettner Fl 282 \"Kolibri\" (rispondente alla formula del cosiddetto \"sincrottero\", con due rotori controrotanti intersecantisi le cui coppie si annullavano a vicenda, una formula che dopo la guerra venne ripresa dalla ditta americana Kaman) progettato da Anton Flettner e usato dalla Kriegsmarine, la marina militare tedesca, durante la seconda guerra mondiale per il pattugliamento antisommergibile a bordo delle navi di scorta ai convogli.\nTuttavia l'elicottero si afferm\u00f2 negli Stati Uniti ad opera del progettista aeronautico di origine ucraina Igor Sikorsky, che il 14 settembre 1939 port\u00f2 in volo il suo Vought-Sikorsky VS-300. Questo elicottero, migliorato e sviluppato, segn\u00f2 il definitivo successo della formula monorotore con rotore anticoppia in coda (secondo lo schema suggerito fin dal 1912 da Boris Yuriev), oggi comune alla maggior parte degli elicotteri ma che all'epoca pionieristica non aveva goduto di molta fortuna. Invece, la formula birotore a rotori coassiali venne portata al successo dal progettista sovietico Nikolaj Ili\u010d Kamov, che nel 1952 realizz\u00f2 il Ka-15, primo elicottero costruito in serie di una lunga serie di macchine progettate da Kamov a partire dagli anni della seconda guerra mondiale.\nFunzionamento e concetti di base.\nProblematiche principali.\nSeguendo lo sviluppo storico dell'elicottero \u00e8 stato possibile vedere quali siano stati i principali problemi tecnici da superare per ottenere una macchina in grado di volare affidabilmente. Questi problemi erano gi\u00e0 stati riconosciuti e descritti dai vari pionieri, come ad esempio Sikorsky nel suo classico \"The Story of the Winged-S: An Autobiography\". Per comprendere l'elicottero da un punto di vista tecnico \u00e8 quindi interessante ricapitolare brevemente anche da un punto di vista fisico queste problematiche.\nAerodinamica.\nDato un corpo aerodinamico che si muove con certa velocit\u00e0 in un fluido, esso genera una forza aerodinamica \"formula_1\"perpendicolare alla velocit\u00e0 (detta portanza) ed una parallela (detta resistenza visto che \u00e8 sempre orientata in modo tale da rallentare il corpo nel suo movimento) le quali hanno una intensit\u00e0 proporzionale alla densit\u00e0 del fluido \"\u03c1\", alla superficie del corpo \"S\", al quadrato della velocit\u00e0 \"V\" e all'angolo d'attacco o d'incidenza \"\u03b1\":\nPurtroppo questa semplice relazione (ed ovviamente altre pi\u00f9 complicate) non era nota ovvero non venne applicata all'ala rotante se non dopo gli anni '10 del 1900 e quindi fino ad allora sia la potenza del motore necessaria a vincere la resistenza aerodinamica delle pale sia la forma stessa delle pale necessaria a produrre sufficiente portanza per vincere il peso dell'elicottero erano scelti pi\u00f9 ad intuito che matematicamente.\nDa questa semplice relazione si vede che la chiave per variare la portanza e quindi comandare l'elicottero consiste nel variare la velocit\u00e0 (di rotazione delle pale) e/o l'incidenza. I primi pionieri furono costretti ad utilizzare il primo metodo dato che per avere un meccanismo semplice ed efficace per modificare l'angolo d'incidenza delle pale bisogner\u00e0 aspettare il 1906 con il brevetto di Crocco. Oggi la velocit\u00e0 di rotazione del rotore \u00e8 mantenuta fissa tramite dispositivi di controllo automatico e si preferisce variare l'angolo d'attacco delle pale.\nRotore anticoppia.\nIl principio di azione e reazione era noto grazie a Isaac Newton gi\u00e0 dalla fine del '600. Tipicamente lo si vede in azione durante lo sparo di un cannone: l'effetto di \"azione\" \u00e8 quello del cannone che spinge il proiettile in avanti a grande velocit\u00e0 ma a questo effetto si aggiunge quello di \"reazione\" del proiettile che spinge il cannone all'indietro generando il caratteristico rinculo.\nIn un elicottero, le pale possono essere viste come il proiettile dell'esempio precedente ed il motore (con la fusoliera a cui \u00e8 attaccato) come il cannone. Fintantoch\u00e9 il motore-cannone \u00e8 piantato a terra non succede niente di strano ma non appena esso si solleva dal suolo le pale-proiettile lo fanno ruotare nel verso opposto, appunto per reazione. Un concetto che, seppur gi\u00e0 noto anche matematicamente, sembrava sfuggire ai primi pionieri e addirittura a Leonardo, il quale non aveva previsto alcun mezzo anticoppia per la sua vite aerea.\nPer ovviare a ci\u00f2 \u00e8 necessario quindi compensare la reazione per esempio utilizzando un numero pari di rotori ruotanti in senso opposto (come ad esempio in Cornu e Breguet), oppure un rotore ausiliario in coda che crea una forza opposta (come ad esempio in Von Baumhauer); quest'ultima configurazione \u00e8 diventata quella standard per gli elicotteri moderni ed \u00e8 perci\u00f2 definita \"convenzionale\". Un altro metodo \u00e8 quello di sparare direttamente un fluido ad alta velocit\u00e0 fuori dalle estremit\u00e0 del rotore il quale diventa cos\u00ec esso stesso il cannone dell'esempio precedente (e il fluido sparato fuori ne diventa il proiettile). In questo modo la reazione agisce direttamente sul rotore e non sulla fusoliera. Rotori di questo tipo sono detti tip jet ed il Fairey Rotodyne fu uno degli esempi pi\u00f9 famosi.\nMoto avanzato - cerniere.\nIgor Sikorsky riassunse bene quale fu l'idea dietro la nascita dell'elicottero: \"l'idea di un velivolo capace si sollevarsi dal suolo e librarsi fermo nell'aria nacque probabilmente nello stesso istante in cui l'uomo sogn\u00f2 per la prima volta di volare\".\nTuttavia l'elicottero deve anche essere in grado di raggiungere il luogo in cui librarsi a mezz'aria per compiere il lavoro principale per cui \u00e8 stato progettato e deve quindi anche essere in grado di volare in avanti in quello che viene definito \"moto avanzato\".\nQuando un rotore si muove, la forza aerodinamica creata dalla pala non \u00e8 pi\u00f9 costante ma varia durante la sua rotazione di 360\u00b0 attorno al mozzo. Per comprendere ci\u00f2, si osservi un rotore dall'alto e si segua il movimento dell'estremit\u00e0 di una sua pala, come mostrato nell'immagine qui a lato.\nChiamando Vr la velocit\u00e0 delle pale dovuta alla rotazione e Vv la velocit\u00e0 costante di volo dell'elicottero (e quindi del rotore con le sue pale), si vede che:\nMa dato che la forza aerodinamica agente su una superficie aerodinamica \u00e8 proporzionale al (quadrato della) velocit\u00e0, essa sar\u00e0 quindi diversa sui due lati proprio per effetto della velocit\u00e0 di volo Vv; in particolare, la forza aerodinamica sar\u00e0 maggiore sul lato destro e minore sul lato sinistro. Il lato destro \u00e8 detto \"avanzante\" mentre la zona sinistra \u00e8 detta \"retrocedente\".\nCome sperimentato da de la Cierva sui suoi primi tre prototipi di autogiro, questa asimmetria, se non corretta opportunanamente, porta ad effetti disastrosi. In particolare:\nA queste due cerniere se ne deve aggiungere una terza: come detto, per il controllo dell'elicottero \u00e8 necessario variare l'incidenza delle pale per variarne la portanza generata. Ci\u00f2 si ottiene con la \"cerniera di variazione passo\", posta sempre verso la radice della pala. L'attacco pala-mozzo \u00e8 piuttosto affollato di cerniere.\nTrazione.\nOgni pala genera la propria forza aerodinamica; la somma su tutte le pale viene definita trazione. La trazione agisce al centro del rotore ed \u00e8 perpendicolare al disco del rotore, cio\u00e8 al disco descritto dall'estremit\u00e0 delle pale durante la loro rotazione. Il controllo dell'elicottero passa attraverso la modifica del valore e dell'orientazione della trazione.\nMassima velocit\u00e0 di volo.\nMentre per i velivoli ad ala fissa la massima velocit\u00e0 di volo pu\u00f2 raggiungere valori elevati (l'esempio estremo \u00e8 lo Space Shuttle con i suoi quasi 28.000\u00a0km/h), per un elicottero sono tipiche velocit\u00e0 di crociera non superiori ai 350\u00a0km/h e questo valore rappresenta un limite massimo che non pu\u00f2 essere superato se non adottando configurazioni aerodinamiche particolari come ad esempio nel caso del Sikorsky S-67 Blackhawk. La motivazione ha origine da una serie di compromessi aerodinamici e meccanici, i pi\u00f9 importanti dei quali sono elencati di seguito:\nCome si vede, sia la Vr che la Vv sono determinate da molti requisiti fra loro contrastanti i quali impongono alla fine un valore medio di circa:\nEffetto giroscopico.\nDa un punto di vista matematico, il rotore \u00e8 un sistema in movimento con un moto armonico forzato in risonanza. Al di l\u00e0 della trattazione matematica, ci\u00f2 significa in pratica che se si potesse dare un colpetto verso l'alto alla pala quando transita per esempio posteriormente sulla coda, essa flappeggerebbe s\u00ec verso l'alto ma raggiungendo il massimo non sulla coda stessa, come ci si aspetterebbe, bens\u00ec quando si trova sul lato destro, ovverosia con un ritardo di 1/4 di giro (90\u00b0). Questo effetto di ritardo, detto effetto giroscopico, pu\u00f2 essere osservato pi\u00f9 semplicemente in una trottola. Ovviamente nel caso del rotore il \"colpetto\" \u00e8 costituito da una variazione di portanza. Questo implica che se si vuole ottenere ad esempio il massimo del flappeggio in corrispondenza del lato destro, l'aumento dell'incidenza della pala (ovverosia della portanza) deve essere imposto in corrispondenza della coda. Anche questo concetto fisico, seppur ben noto anche matematicamente, sfugg\u00ec ai pionieri. Lo stesso Sikorsky non aveva previsto questo sfasamento di 90\u00b0 sui comandi del sul suo primo VS-300, che risultava quindi non intuitivamente controllabile.\nRotore.\nIl rotore \u00e8 il cuore dell'elicottero dato che ha la funzione non solo di generare la trazione necessaria a sostenere l'elicottero in volo ma anche la propulsione necessaria a vincere la resistenza aerodinamica e le forze e i momenti necessari a manovrarlo (solo per comparazione, in un aereo queste tre funzioni sono assolte da tre componenti ben distinte, ovverosia l'ala, il propulsore ed i piani di coda rispettivamente).\nNel seguito sono elencati gli elementi principali del rotore.\nTesta del rotore o mozzo.\nSolitamente in titanio o materiale composito, \u00e8 il complesso a cui sono attaccate le pale e che si innesta sull'albero.\nAlbero.\nSolitamente in materiale metallico, ha sezione circolare ed \u00e8 cavo all'interno per limitarne il peso. Una estremit\u00e0 si innesta nella trasmissione mentre all'altra si innesta (oppure \u00e8 un tutt'uno con) la testa del rotore.\nCerniere.\n\u00c8 lo snodo meccanico attraverso il quale le pale sono collegate al mozzo. Nei primi elicotteri degli anni '50 del 1900 esse erano delle semplici cerniere a cuscinetti. A causa delle elevate forze centrifughe che su di esse si scaricavano dalle pale, la loro usura era piuttosto veloce e comportava una frequente sostituzione, con elevati costi di manutenzione. Una prima soluzione a questo problema fu l'eliminazione completa delle cerniere di flappeggio e di ritardo attraverso la costruzione di pale dotate di una radice molto soffice ed in grado quindi di lasciare flappeggiare e ritardare la pala liberamente anche senza la presenza fisica di una cerniera; precursore di questa soluzione fu il MBB Bo 105. Rotori di questo tipo si definiscono \"hingeless\" (senza cerniera, appunto) o \"semirigidi\". Nei rotori semirigidi la cerniera di variazione passo, con i relativi cuscinetti, viene mantenuta essendo meno soggetta ad usura non dovendo supportare direttamente le forze centrifughe. In rotori pi\u00f9 moderni la cerniera di variazione passo \u00e8 sostituita da una pi\u00f9 semplice cerniera in materiale elastomerico oppure \u00e8 anch'essa eliminata in favore di una radice della pala costruita in modo tale da lasciare alla pala completa libert\u00e0 di rotazione attorno ai tre assi di flappeggio, di ritardo e di variazione passo. Rotori di questo tipo si definiscono \"bearingless\" (senza cuscinetti) o \"rigidi\", che \u00e8 una definizione fuoriviante dato che, all'opposto, la radice della pala \u00e8 in realt\u00e0 soffice (un rotore propriamente rigido, ovvero con una radice della pala effettivamente rigida e collegata rigidamente al mozzo, \u00e8 quello ad esempio del Sikorsky X2).\nSmorzatori.\nCome visto il rotore \u00e8 fisicamente un sistema in risonanza, tuttavia i movimenti delle pale attorno alle cerniere non mostrano i fenomeni distruttivi tipici della risonanza (ben evidenziati ad esempio dal famoso crollo del Ponte di Tacoma), questo perch\u00e9 i relativi movimenti vengono smorzati. In particolare, il moto attorno:\nPala.\nLa pala \u00e8 l'elemento che genera tutte le forze aerodinamiche e che le trasmette al mozzo e di conseguenza all'elicottero. La forma ed il numero delle pale sono definiti da requisiti meccanici ed aerodinamici spesso contrastanti. Senza entrare nel merito, in generale:\nTecniche di pilotaggio.\nLa conduzione di un elicottero \u00e8 completamente differente da quella di un aereo, poich\u00e9 i principi fisici in gioco sono solo parzialmente gli stessi. Nell'aereo si usa sostanzialmente una mano per l'assetto orizzontale e laterale ed i piedi per la direzione. Nell'elicottero occorre avere una mano anche per regolare la potenza del motore e l'inclinazione delle pale, quindi occorre coordinare cinque movimenti invece di tre. Inoltre, mentre l'aereo \u00e8 stabile e pu\u00f2 proseguire il volo orizzontale da solo, l'elicottero non appena vengono abbandonati i comandi tende ad inclinarsi o ad alterare la posizione.\nIn realt\u00e0 il volo orizzontale non presenta grandi difficolt\u00e0, mentre mantenere l'elicottero fermo in una posizione, quota e direzione determinate \u00e8 estremamente difficile, in particolare in presenza di vento, il che complica gli atterraggi di precisione e soprattutto i recuperi dall'alto con il verricello.\nNegli elicotteri a turboalbero non occorre prestare particolare attenzione a non far perdere giri al motore, in quanto questa incombenza viene normalmente demandata al \"governor\" della turbina che agendo sul \"fuel control\" (cio\u00e8 sul controllo del combustibile iniettato) assicura che il rotore principale giri sempre con la velocit\u00e0 prevista dal progetto e di conseguenza anche quello di coda, in modo che l'aeromobile non perda mai efficienza rotorica. Per quanto riguarda invece gli elicotteri equipaggiati con motori a ciclo Otto \u00e8 compito del pilota prestare particolare attenzione a non far scendere il motore dal regime di rotazione previsto, altrimenti si potrebbe perdere drasticamente potenza, con la conseguente perdita di controllo dell'aeromobile dovuta ad una inefficienza rotorica. Quindi, se viene aumentato l'angolo delle pale eccessivamente senza compensarlo con un aumento dell'acceleratore, il motore perde giri e anche ridando \"tutta manetta\", non si riprende, se non riportando le pale in posizione neutra. Se il motore finisce per spegnersi, occorre molto tempo per riaccenderlo (operazione molto difficoltosa e pericolosa).\nAlcuni elicotteri sono sprovvisti della manetta di controllo del motore, inoltre la maggior parte degli elicotteri a turbina (esotermici) vengono pilotati con la o le manette completamente frizionate, rendendo impossibile una regolazione istantanea da parte del pilota. La maggior parte degli elicotteri con motore a pistoni \u00e8 al giorno d'oggi provvista di un sistema automatico di controllo del regime del motore (governor).\nI controlli.\nI controlli dell'elicottero sono il collettivo, la manetta, il ciclico e la pedaliera.\nIl collettivo (o CPC - \"collective pitch control\") controlla l'angolo di calettamento geometrico delle pale, il quale non va confuso con l'angolo di attacco, cio\u00e8 l'inclinazione delle pale rispetto al piano orizzontale sul quale sono innestate (di questo piano, l'asse di rotazione del rotore \u00e8 la normale). All'aumento dell'angolo di attacco corrisponde un aumento di incidenza e conseguente di portanza ed esso \u00e8 solo in parte regolato dal collettivo, in quanto \u00e8 il ciclico che varia l'inclinazione della pala ad ogni rotazione per spostare l'aeromobile nelle varie direzioni, mentre il collettivo comporta una variazione dell'inclinazione su tutte le pale contemporaneamente in modo da ricevere pi\u00f9 o meno spinta verso l'alto dell'elicottero.\nLa manetta \u00e8 un semplice acceleratore che consente di controllare il regime del motore e dunque di trasmettere maggiore o minor potenza al rotore secondo la necessit\u00e0 del momento. Nei modelli pi\u00f9 recenti con motore a turbina si utilizza un sistema computerizzato di gestione dei regimi che consente di delegare al software accelerazione e decelerazione del motore. Questo sistema \u00e8 chiamato FADEC (Full Authority Digital Engine Control), termine usato anche per il sistema presente negli aerei che svolge la stessa funzione, rendendo non pi\u00f9 necessario l'uso della manetta se non in caso di emergenza. I pi\u00f9 recenti elicotteri monomotore sono equipaggiati con due FADEC di cui uno \u00e8 alimentato da una batteria indipendente, in modo tale da assicurare un perfetto funzionamento dell'elicottero anche in caso di completa avaria elettrica e/o elettronica.\nIl ciclico, con comando a cloche, \u00e8 il pi\u00f9 sofisticato ed il pi\u00f9 delicato dei controlli, poich\u00e9 governa la variazione ciclica dell'angolo di attacco delle pale: le pale, durante il loro giro di 360\u00b0 non hanno un angolo di attacco costante, ma hanno una variazione di inclinazione che serve in generale ad ottimizzare la propulsione, ed in particolare a distribuire opportunamente la spinta in modo da consentire variazioni di assetto e spostamento dell'elicottero.\nQuesta variazione \u00e8 appunto dominata dal ciclico, cos\u00ec chiamato perch\u00e9 la fa operare nel numero di volte desiderate e possibili per ciascun giro della pala (per cicli).\nLa variazione \u00e8 poi opportunamente anticipata (calettatura) tenendo conto di fattori come la precessione giroscopica. Infatti, se su un corpo che ruota su s\u00e9 stesso andiamo ad imprimere una forza trasversalmente al suo asse di rotazione essa risponder\u00e0 90\u00b0 dopo rispetto al senso di rotazione stesso; quindi quando diamo ciclico avanti (ipotizziamo un rotore sinistrorso, cio\u00e8 che gira in senso antiorario) le biellette del piatto oscillante si alzeranno ed andranno a dare ulteriore passo alla pala che sar\u00e0 a sinistra cosicch\u00e9 la portanza si porter\u00e0 in maggior parte sul semidisco posteriore e l'elicottero potr\u00e0 traslare in avanti.\nLa pedaliera aziona tramite leveraggi il rotore di coda (se esistente) il quale consente il controllo della direzione della prua dell'aeromobile rispetto alla direzione di avanzamento, ovvero il controllo dello \"yaw axis\". Essa svolge una importantissima funzione durante i decolli e gli atterraggi verticali: l'abbassarsi o l'innalzarsi della leva del passo collettivo comporta infatti variazioni della coppia di reazione che cambiano la direzione della prua. Poich\u00e9 il rotore di coda ha molto pi\u00f9 braccio della prua dell'elicottero rispetto all'asse di rotazione del rotore principale, pochi gradi di variazione dell'angolo di prua possono muovere facilmente il pericoloso rotore anche di un metro a destra o a sinistra. Occorre grande prontezza per compensare con il piede eventuali turbolenze che colpiscano le pale in modo non uniforme.\nDecollo.\nIl decollo dell'elicottero si ottiene incrementando la spinta che le pale esercitano sull'aria; questo \u00e8 possibile aumentando il passo collettivo (angolo d'incidenza delle pale) che determina una maggiore esposizione all'aria della superficie alare. In questa fase il numero di giri del rotore rimane costante come del resto in tutte le fasi del volo (manetta su flight). Bisogna inoltre esercitare una pressione sulla pedaliera che comanda il rotore di coda in modo da esercitare una forza pari e opposta al rotore principale.\nIl rotore di coda non \u00e8 altro che \"un'anticoppia\" che si contrappone alla coppia del rotore principale che determinerebbe una rotazione della fusoliera nel senso opposto alla rotazione del rotore, per il terzo principio della dinamica, che ad ogni azione ne corrisponde una uguale e contraria.\nFacendo ci\u00f2 l'elicottero si alza e rimane nell'assetto di volo desiderato.\nSpostamento longitudinale.\nIl pilota per portare l'elicottero dal volo a punto fisso al volo traslato non far\u00e0 altro che portare in avanti la leva del passo ciclico, per\u00f2 cos\u00ec facendo l'elicottero prender\u00e0 un assetto picchiato e quindi perder\u00e0 quota, per ovviare al problema bisogner\u00e0 dare un po' di collettivo per far s\u00ec che la portanza sia pari al peso pi\u00f9 il difetto di assetto; per\u00f2 dando collettivo il pilota dar\u00e0 pi\u00f9 resistenza al rotore principale quindi la coppia generata sar\u00e0 pi\u00f9 forte, la diminuir\u00e0 dando pedaliera nel senso di rotazione del rotore. Chiaramente tutte le sopracitate operazioni andranno fatte quasi contemporaneamente.\nCambio di direzione orizzontale.\nLa \"svolta\" orizzontale a sinistra o a destra, tecnicamente una virata, si ottiene con un opportuno sfruttamento di quella controrotazione che era il problema da superare per il genio di Leonardo.\nIn volo, i due rotori sono in moto rispettivamente bilanciato e producono l'uno lo spostamento (verticale) e l'altro la stabilizzazione (longitudinale).\nNell'elicottero tradizionale, quindi, il rotore di coda consente il cambio di direzione (taluni dicono \"cambio di prua\") semplicemente intervenendo sul passo delle pale: aumentandolo o diminuendolo, il rotore di coda dar\u00e0 minore o maggiore contrasto al moto \"istintivo\" di controrotazione, facendo perci\u00f2 spostare la coda dell'aeromobile e dunque cambiare di direzione.\nNell'elicottero ad eliche controrotanti (come il Chinook), invece, un principio simile consente di intervenire sulla velocit\u00e0 di rotazione di uno dei due rotori, con produzione di analoghi effetti ed uguali risultati.\nGli stalli.\nLo stallo di un elicottero avviene quando i filetti fluidi di aria che viene investita dalla pala si staccano in prossimit\u00e0 del bordo d'attacco quindi non si verr\u00e0 a creare la zona di depressione sull'estradosso (parte superiore della pala) e la nostra pala non avr\u00e0 pi\u00f9 portanza: tale situazione si verifica con un angolo di incidenza superiore ai 18\u00b0, costruttivamente dando tutto passo non si raggiungono valori cos\u00ec alti per\u00f2 in determinate situazioni ci si pu\u00f2 arrivare.\nLo stallo del rotore \u00e8 la principale causa dei limiti di velocit\u00e0 di un elicottero, se noi consideriamo che le pale girando vanno a creare un disco e mettiamo questo disco in VRO (volo rettilineo orizzontale) a velocit\u00e0 abbastanza elevate noteremo che met\u00e0 disco (semidisco avanzante) andr\u00e0 ad investire aria rispetto al senso di marcia mentre l'altra met\u00e0 (semidisco retrocedente) la subir\u00e0 negativamente.\nTenendo conto che nella formula della portanza\nformula_3\nla velocit\u00e0 entra al quadrato, al semidisco avanzante andr\u00e0 sommata la velocit\u00e0 dell'elicottero mentre al semidisco retrocedente questa velocit\u00e0 andr\u00e0 sottratta, avremo quindi un semidisco con una portanza molto elevata ed un semidisco con una portanza pressoch\u00e9 nulla quindi l'elicottero comincer\u00e0 a vibrare in maniera molto forte e poi comincer\u00e0 a girare su se stesso.\nIn ultimo il pi\u00f9 pericoloso degli stalli: il cosiddetto \"power settling\" (scaduta con potenza) comunemente chiamato anello vorticoso o stato di vortice (in inglese \u00e8 detto anche \"vortex ring state\"); calcolando che il rotore genera un flusso d'aria che lo attraversa dall'alto verso il basso se il pilota si appresta ad un atterraggio quasi verticale con una velocit\u00e0 di discesa sostenuta c'\u00e8 il rischio che l'elicottero scenda alla velocit\u00e0 dell'aria da lui stesso generata e quindi avremo il rotore che \"naviga nel vuoto\"; aumentando il passo collettivo non faremo altro che aumentare la velocit\u00e0 di questo flusso per cui peggioreremo solo la situazione, l'unica maniera per uscirne \u00e8 entrare in autorotazione, se la quota lo permette, e traslare in avanti riducendo il passo collettivo, una volta fuori dal flusso potremo ridare passo (Vedi nota).\nIl vortice pu\u00f2 investire l'elicottero anche in caso di vento relativo in coda, cio\u00e8 se l'elicottero \u00e8 fermo con vento da dietro, oppure se l'elicottero procede all'indietro. Questa situazione deve essere assolutamente evitata perch\u00e9 rende l'elicottero ingovernabile.\nL'autorotazione.\n\u00c8 la manovra di emergenza effettuata durante la discesa dopo un'avaria all'impianto motore, simulata o reale. Durante questa discesa controllata, il rotore principale gira a causa del flusso d'aria verticale attraverso il disco del rotore. Il pilota deve abbassare il collettivo per mantenere il numero di giri al minuto del rotore principale durante la discesa entro parametri prestabiliti. La velocit\u00e0 di rotazione non pu\u00f2 essere n\u00e9 troppo alta n\u00e9 troppo bassa per evitare danneggiamenti strutturali. Il pilota, poco prima dell'atterraggio, alza il collettivo e frena l'elicottero.\nNell'elicottero l'autorotazione equivale alla planata con motore spento in un aeroplano. I piloti si esercitano nell'autorotazione in modo da riuscire ad effettuare un atterraggio di emergenza. Durante l'autorotazione, viene disattivato il collegamento tra il rotore principale ed il motore, che non fornisce pi\u00f9 al rotore l'energia necessaria per girare. L'energia viene invece generata dal passaggio dell'aria attraverso le pale durante la discesa e dalla forza d'inerzia del rotore principale. Il numero di giri al minuto del rotore \u00e8 il fattore pi\u00f9 importante da considerare durante l'autorotazione. Girando, il rotore fornisce la portanza necessaria a stabilizzare la discesa ed immagazzina l'energia utilizzata per ammortizzare l'atterraggio. Se il numero di giri al minuto diminuisce eccessivamente, il rotore non potr\u00e0 svolgere questa funzione poich\u00e9, ad esempio, diminuir\u00e0 la componente di portanza.\nQualunque elicottero deve essere in grado di scendere in autorotazione; esistono per\u00f2 dei campi di velocit\u00e0 pericolosi, cio\u00e8 condizioni di volo per le quali l'autorotazione non garantisce un buon esito:\nL'insieme di queste condizioni di volo \u00e8 rappresentato sul grafico caratteristico quota-velocit\u00e0, con un'area al di sotto di una curva che prende il nome di \"curva dell'uomo morto\". I piloti di elicottero sono a conoscenza del fenomeno e cercano di restare in queste condizioni il minor tempo possibile, guadagnando quota e velocit\u00e0, appena possibile, e permanendo nelle condizioni quota-velocit\u00e0 critiche solo per lo stretto necessario, o quando non sia possibile farne a meno.\nImpieghi.\nCivili.\nGli impieghi civili dell'ala rotante sono molteplici. Questa qualit\u00e0 specifica deriva dal fatto che l'elicottero pu\u00f2 atterrare e decollare in spazi ristretti, pu\u00f2 rimanere immobile in aria e muoversi in tutte le direzioni, anche all'indietro.\nTra gli utilizzi civili, sicuramente \u00e8 da annoverare il trasporto di persone e di materiale e merci. Uno degli elicotteri pi\u00f9 grandi al mondo, il russo Mi-6, pu\u00f2 trasportare 90 passeggeri oppure 12.000 kg di carico.\nIl servizio di eliambulanza (o elisoccorso), invece, ha assunto un particolare rilievo grazie alla possibilit\u00e0 concreta di salvare molte vite umane. Molti elicotteri vengono progettati dalle aziende costruttrici gi\u00e0 in versione \"eliambulanza\" che prevede un ampio vano di carico per ospitare a bordo anche pi\u00f9 barelle. Il servizio di eliambulanza in Italia \u00e8 gestito dal 118 che ha basi in varie regioni. Dispone di 7 modelli di elicotteri che sono AgustaWestland AW139, Bell 412, AgustaWestland AW109, Eurocopter EC 135, Eurocopter BK117, Eurocopter EC145 e Eurocopter AS 365.\nL'utilizzo antincendio viene effettuato con elicotteri equipaggiati di \"benna\", un recipiente semirigido che pu\u00f2 essere riempito d'acqua facilmente ed in breve tempo. Esistono anche modelli di elicottero che invece aspirano l'acqua da un tubo mobile per immagazzinarla in un serbatoio posto sul fondo dell'aeromobile. In Italia il primo reparto elicotteri dei vigili del fuoco \u00e8 stato creato a Modena nel 1954 con un AB.47G-2 poi denominato Bell 47. L'iniziativa fu un successo e l'anno successivo vennero acquistati altri elicotteri e vennero creati due nuovi nuclei a Roma e Napoli. Oggi i vigili del fuoco dispongono di tre modelli dei elicotteri che sono Bell 412, Bell 206 e Bell UH-1 Iroquois.\nAltri impieghi sono la costruzione di teleferiche e funivie, la realizzazione e la manutenzione di reti elettriche e di comunicazione in aree impervie, il trasporto in montagna e l'utilizzo per le riprese televisive.\nUn impiego civile degli elicotteri \u00e8 anche il monitoraggio e l'irrorazione delle colture agricole come il progetto Yamaha R MAX di Yamaha Motor Company.\nMilitari e di polizia.\nDi solito gli elicotteri dei vari corpi di polizia nel mondo vengono impiegati in attivit\u00e0 di soccorso, monitoraggio, recupero in mare o in montagna. Vengono anche impiegati durante le manifestazioni di vario genere o partite di calcio, passando per il monitoraggio del traffico automobilistico su strade e autostrade nei week-end e durante i periodi di estivi, in generale durante i periodi delle vacanze, oppure vengono utilizzati per contrastare i fenomeni di contrabbando. Grazie alle loro ridotte dimensione sono sempre pronti a entrare in azione per garantire la sicurezza dei cittadini dall'alto.\nIn Italia elicotteri sono in dotazione in tutte le forze armate e forze dell'ordine, in particolare nella Polizia di Stato, nell'Arma dei Carabinieri, nella Guardia di Finanza, nell'Esercito Italiano, nell'Aeronautica Militare, nella Marina Militare, nel Corpo Forestale dello Stato, nel Corpo Nazionale dei Vigili del Fuoco, nel Corpo delle capitanerie di porto - Guardia costiera e nella Protezione Civile. In Italia il primo gruppo volo della polizia di stato \u00e8 stato costituito ufficialmente il 1\u00ba gennaio 1971 a Pratica di Mare (Roma). Oggi conta 11 gruppi che coprono tutto il territorio nazionale. La polizia di stato ha in dotazione tre modelli di elicotteri: Agusta-Bell AB206, AgustaWestland AW109 e Agusta-Bell AB 212.\nL'arma dei carabinieri, invece, ha una lunga storia con il volo visto che durante la prima guerra mondiale ci furono dei piloti carabinieri. Ma il reparto volo con elicotteri viene costituito il 25 marzo 1960 con l'acquisto da parte dell'arma di quattro AB 47\u00a0J \"Ranger\" poi denominato Bell 47 che operavano in Sardegna, Puglia e Sicilia.\nOggi L'arma ha a disposizione tre tipi di elicotteri (Agusta-Bell AB206, AgustaWestland AW109 e Agusta-Bell AB 412) che operano su tutto il territorio nazionale.\nLa prima struttura del reparto volo dei carabinieri \u00e8 nata il 1\u00ba giugno 1965 a Pratica di Mare.\nGli eserciti utilizzano gli elicotteri ovviamente come mezzi di combattimento, ma anche come supporto per i militari e mezzi a terra, esplorazione di scenari di guerra e il trasporto di militari, mezzi o di feriti (\"elicotteri cargo\"). I mezzi dell'esercito vengono utilizzati anche nelle emergenze e nelle catastrofi ambientali come accaduto in Abruzzo dove elicotteri militari hanno aiutato il trasporto dei feriti gravi e il trasporto degli aiuti che arrivavano da tutto il paese.\nL'esercito italiano ha in dotazione gli stessi modelli delle forze dell'ordine (AB206, AB205, AW109, AB412 e AB212) inoltre utilizza, come elicottero da combattimento, il AgustaWestland AW129 ideato e prodotto completamente in Italia, anche se ricorda per fisionomia l'Apache statunitense, e come elicotteri da trasporto l'esercito ha in dotazione due modelli il Boeing CH-47 Chinook che pu\u00f2 trasportare mezzi o militari e il NHIndustries NH90 che \u00e8 impiegato per il trasporto di persone.\nDuali.\nVari competitori europei del settore difesa-aerospazio, fra i quali l'italiana Leonardo, producono e commercializzano velivoli aeronautici detti \"dual purpose\" (elicotteri duali) perch\u00e9 impiegati:\nDal punto di vista sia tecnico che economico risulta fattibile (\"cost-effective\") la conversione operativa da un impiego militare ad uno civile e viceversa, con costi minimi rispetto ai benefici attesi. Tali benefici per un investimento pubblico in genere sono stimati con una pi\u00f9 puntuale e accurata analisi costi-efficacia.\nQuesti velivoli aeronautici sono progettati e dimensionati specificamente per un duplice scopo e con la flessibilit\u00e0 necessaria nell'eventualit\u00e0 di una diversa tipologia di impiego. Gli \"adeguamenti\" tecnici non dovrebbero prevedibilmente comportare modifiche strutturali e geometriche per le parti pi\u00f9 complesse e costose, quanto l'installazione di parti d'arma, dotazioni elettroniche di rilevamento e simili.\nNelle contabilit\u00e0 del bilancio pubblico i singoli capitoli di spesa (nel previsionale, e consultivo) hanno la propria copertura finanziaria (mediante corrispondenti entrate fiscali, stanziamenti o trasferimenti fra organi della pubblica amministrazione). L'acquisto di un bene dato in propriet\u00e0 e impiegato da un corpo non militare non \u00e8 a carico del bilancio del Ministero della difesa. Un'eventuale conversione da scopi civili all'impiego per finalit\u00e0 militari finisce per sottostimare l'effettiva spesa militare e i relativi vincoli di bilancio, ovvero per permettere investimenti di acquisto che, senza il contributo di altri Ministeri, non sarebbero possibili per mancanza di copertura finanziaria.\nInquinamento acustico.\nI rumori troppo forti possono causare danni irreparabili all'apparato uditivo o alterazioni psicofisiche. Il suono viene misurato in decibel, con il fonometro. La soglia minima di udibilit\u00e0 \u00e8 20 decibel (rumore di una foglia che cade). Un suono superiore a 80 decibel viene considerato molesto o fastidioso.\nAl pari degli aerei, gli elicotteri generano un forte rumore. Molti studi sono stati fatti e vengono svolti per la riduzione del rumore e buoni risultati si sono ottenuti agendo sulle configurazioni dei rotori di coda. Il NOTAR, il Fenestron e le pale dei rotori di coda degli elicotteri moderni sono disegnate tenendo in gran conto la riduzione del rumore e delle vibrazioni, ricevendo una grossa spinta e finanziamenti dal mondo militare per il quale la furtivit\u00e0 \u00e8 un requisito molto importante.\nL'intensit\u00e0 sonora percepita a terra \u00e8 proporzionale alla velocit\u00e0 relativa dell'elica/rotore/ciclomotore e il flusso libero del fluido circostante, il coefficiente di propulsione (\"thrust coefficient\") e dall'angolo di attacco fra l'ala e l'aria che, unitamente al profilo geometrico, determinano il valore del coefficiente di portanza. L'intensit\u00e0 sonora lungo la superficie ideale di una sfera circoscritta al rotore pu\u00f2 essere parametrizzata in funzione di queste grandezze al fine di controllare e mitigare il flusso sonoro prodotto.\nL'elicottero nella cinematografia.\nGli elicotteri hanno un vasto impiego nella produzione cinematografica e televisiva. I moderni sistemi girostabilizzati, consentono l'utilizzo degli elicotteri come piattaforme stabili e versatili per girare riprese aeree di grande impatto, sia nei film che nelle pubblicit\u00e0. Esistono societ\u00e0 specializzate ed autorizzate all'utilizzo di elicotteri per riprese cinematografiche. In molti casi, particolarmente nei film di guerra o di azione, l'elicottero \u00e8 presente nelle scene, contribuendo con alta spettacolarit\u00e0. Di seguito alcuni esempi:\nL'elicottero nei videogiochi.\nA partire dai primi videogiochi di guerra arcade degli anni 80, gli elicotteri sono comparsi spesso nei videogames, raramente come protagonisti; il primo \u00e8 forse \"Microsoft Flight Simulator\", (1982), che per\u00f2 includer\u00e0 la possibilit\u00e0 di pilotare elicotteri solo negli anni 90 (con la versione '98). Tra i pi\u00f9 famosi c'\u00e8 la serie \"Comanche\", \"Extreme Assault\", \"Desert Storm\" (basata sul controllo in un Apache) e \"Desert Storm 2\" ed infine \"War Thunder\"."}
{"id": "21221", "revid": "2039709", "url": "https://it.wikipedia.org/wiki?curid=21221", "title": "Illiria", "text": "L'Illiria o Illirico (per i romani \"Illyricum\", in illirico: \"Iliria\") era la regione corrispondente alla parte occidentale della penisola balcanica, verso la costa sud-orientale del Mare Adriatico, abitata dagli Illiri, antica popolazione di lingua indoeuropea.\nLe principali citt\u00e0 dell'Illiria erano Apollonia, Epidamno (odierna Durazzo), \"Scodra\" (l'odierna Scutari in Albania) e Rhizon (Risano, oggi in Montenegro).\nCaratteristiche.\nDurante il XIX secolo e nei primi anni del XX, gli archeologi associarono gli Illiri con la cultura di Hallstatt, popolazione dell'et\u00e0 del ferro nota per la produzione di spade in bronzo e ferro, con l'elsa dalla forma alata (o a C) e per l'allevamento dei cavalli. Oggi, far corrispondere ad una cultura materiale un dato gruppo politico e linguistico \u00e8 considerato un errore, poich\u00e9 non abbiamo a disposizione la conoscenza dei cambiamenti culturali e linguistici.\nL'area fu inizialmente abitata da due gruppi, noti dai tempi dell'Impero Romano con il nome di Pannoni e Dalmati, ma le moderne ideologie sul nazionalismo razziale tendono a minimizzare il fenomeno di commistione tribale che ha avuto luogo negli ultimi tre millenni.\nGli Illiri ebbero rapporti commerciali e conflitti con i loro vicini. . A sud e lungo le coste del Mare Adriatico, gli illiri subirono molto l'influenza dei greci, che vi fondarono delle postazioni commerciali. L'odierna citt\u00e0 di Durazzo si svilupp\u00f2 per l'appunto da una colonia greca nota come Epidamno, fondata alla fine del VII secolo a.C. Un'altra famosa colonia greca, Apollonia sorse tra Durazzo e la citt\u00e0 portuale di Valona.\nGli illiri scambiavano bestiame, cavalli, prodotti agricoli e forgiati nel rame locale e nel ferro, beni di lusso. Furti e guerre erano all'ordine del giorno tra le popolazioni illiriche, i loro pirati furono una lunga piaga per i marinai che solcavano l'Adriatico. I consigli degli anziani sceglievano un capo a guida di ognuna delle trib\u00f9 illiriche.\nDi volta in volta, i capi locali estendevano il controllo sopra altre trib\u00f9 e formavano regni dalla breve vita. Durante il V secolo a.C., un centro ben sviluppato si era esteso a nord, sulla parte alta della valle del fiume Sava, oggi Slovenia. Fregi illirici sono stati scoperti nell'attuale citt\u00e0 di Lubiana mostranti sacrifici rituali, festivit\u00e0, battaglie, eventi sportivi e altre attivit\u00e0.\nAlcuni gruppi di Illiri migrarono al di l\u00e0 dell'Adriatico diretti nella penisola italica.\nIl regno Illirico.\nIl regno illirico di re Bardylis divenne un significativo centro di potere nel IV secolo. Nel 359 a.C., il re di Macedonia, Perdicca III, fu ucciso durante un assalto agli Illiri. Nel 358 a.C., Filippo II il Macedone, padre di Alessandro Magno, li sconfisse e assunse il controllo del loro territorio fino al lago di Ocrida. Alessandro stesso condusse le truppe del loro capo Clito nel 335 a.C. e condottieri tribali illirici nonch\u00e9 molti soldati accompagnarono Alessandro alla conquista della Persia. Dopo la sua morte nel 323 a.C., regni Illirici indipendenti si ribellarono nuovamente. Nel 312 a.C. re Glauco espulse i greci da Durazzo. Verso la fine del III secolo a.C., un regno Illirico si stanzi\u00f2 nei pressi dell'odierna citt\u00e0 albanese di Scutari e pose il suo controllo su parte dell'Albania settentrionale, Montenegro e Erzegovina. Sotto la regina Teuta, attaccarono imbarcazioni mercantili romane nel Mare Adriatico e diedero a Roma il motivo per invadere i Balcani.\nLa provincia romana dell\"'Illyricum\".\nNelle guerre illiriche del 229 a.C. e del 219 a.C., Roma pass\u00f2 ben oltre i loro stanziamenti nelle valle del fiume Narenta e soppresse quella pirateria che aveva reso l'Adriatico un mare pericoloso. Nel 180 a.C. i Dalmati si dichiararono indipendenti dal re Genti, che pose la sua capitale a Scutari. I romani riottennero la regione nel 168 a.C., le truppe romane catturarono re Genzio a Scutari (che chiamavano \"Scodra\") e lo condussero a Roma nel 165 a.C. Un secolo dopo, Giulio Cesare e il suo rivale Pompeo combatterono la loro battaglia decisiva vicino Durazzo (\"Dyrrhachium\"). Apollonia divenne un centro culturale, e lo stesso Giulio Cesare vi invi\u00f2 suo nipote Ottaviano (che diventer\u00e0 l'imperatore Augusto), per intraprendere gli studi.\n\u00c8 solo in seguito alla rivolta dalmato-pannonica del 6-9 d.C., domata da Tiberio, che la provincia illirica, ora ampliata e sottomessa, fu divisa in Pannonia e Dalmazia.\nPer circa quattro secoli, il dominio di Roma apport\u00f2 nelle terre illiriche un notevole sviluppo commerciale e culturale e pose fine ai dissensi nati tra le trib\u00f9 locali. Nelle montagne del luogo, i capi dei vari clan mantennero l'autorit\u00e0, ma strinsero un'alleanza con l'imperatore e riconobbero l'autorit\u00e0 dei suoi delegati.\nI romani stanziarono numerosi accampamenti legionari e colonie, ma la latinizzazione culturale si limit\u00f2 alle citt\u00e0 costiere. Inoltre supervisionarono la costruzione di acquedotti e strade, compresa la Via Egnatia, una famosa rotta militare e strada di commercio che conduceva da Durazzo attraversando la valle del fiume Shkumbini fino in Macedonia e a Bisanzio (poi chiamata Costantinopoli). . Tra le importazioni erano inclusi vari attrezzi, manufatti in metallo, beni di lusso e altri articoli artigianali.\n. Vari imperatori romani nacquero in citt\u00e0 della provincia Illiria. Tra questi Diocleziano (284-305) che salv\u00f2 l'impero dalla disintegrazione introducendo delle riforme istituzionali, Costantino I (324-337) che toller\u00f2 il Cristianesimo e trasfer\u00ec la capitale dell'impero da Roma a Bisanzio, che chiam\u00f2 Costantinopoli e Giustiniano I (527-565) che organizz\u00f2 il diritto romano, costru\u00ec la ben nota basilica di Bisanzio, l'Hagia Sophia e si adoper\u00f2 per riprendere il controllo sui territori persi.\nLa civilt\u00e0 latina nell'Illirico arretr\u00f2 a seguito delle invasioni barbariche, conclusesi con lo stanziamento permanente degli Slavi nella regione.\nLe Province Illiriche.\nLe \"Province Illiriche\" furono uno dei governatorati dell'Impero napoleonico, costituito in seguito al trattato di Vienna (14 ottobre 1809). Comprendeva gli antichi domini veneziani della Dalmazia e dell'Istria, Ragusa, e le province austriache dell'Alta Carinzia, Carniola, Istria, Friuli e Croazia meridionale. La capitale fu \"Laibach\" (Lubiana). Furono amministrate dal generale Auguste Marmont, e per la parte civile da Vincenzo Dandolo, provveditore generale in Dalmazia. Occupate dagli Austriaci nel 1813, le Province Illiriche furono assegnate agli Asburgo dal congresso di Vienna.\nIl Regno di Illiria.\nIl regno d'Illiria fu un regno dell'Impero austriaco, costituito dopo la seconda caduta del Bonaparte con i territori settentrionali delle vecchie Province Illiriche francesi.\nEbbe da sempre due distinte amministrazioni:\nData la sua provvisoriet\u00e0, scomparve nel 1849.\nReligione.\nIl cristianesimo si diffuse nelle terre illiriche durante il I secolo d.C. San Paolo scrisse di aver predicato anche nelle province romane dell'Illiria, e la leggenda narra di una sua visita a Durazzo.\nToponomastica.\nIl nome \"Illiria\" ebbe pi\u00f9 valore amministrativo dopo la divisione dell'impero romano attuata da Diocleziano. Il termine fu ripreso da Napoleone per la creazione delle Province Illiriche che furono incorporate nell'impero francese dal 1809 al 1813 e il \"Regno d'Illiria\" fu parte dell'Austria fino al 1849, dopodich\u00e9 il termine venne abbandonato con la riorganizzazione dell'impero austroungarico.\nIn letteratura il termine Illiria \u00e8 stato utilizzato per indicare un paese parzialmente di fantasia da William Shakespeare ne \"La Dodicesima Notte\" e da Lloyd Alexander in \"Avventura in Illiria\". 'Illiria' \u00e8 il paese in cui si svolge l'azione dell'opera di J.P.Sartre \"Le mani sporche\"."}
{"id": "21222", "revid": "712828", "url": "https://it.wikipedia.org/wiki?curid=21222", "title": "Battaglia di Alesia", "text": "La battaglia di Alesia si svolse nell'anno 52 a.C. nella terra dei Mandubi (nel \"cuore\" della Gallia transalpina), tra l'esercito romano guidato da Gaio Giulio Cesare e le trib\u00f9 galliche guidate da Vercingetorige, capo degli Arverni, nell'ambito della conquista della Gallia.\nL'esito finale della battaglia fu favorevole ai Romani che, al termine dello scontro, poterono annettere i nuovi territori alla provincia della Gallia Narbonense (nel 50 a.C.). Il cuore dei domini dei Celti, come in precedenza era stato per gli Etruschi ed i popoli italici, i Greci della Magna Grecia, i Cartaginesi ed altri ancora, era cos\u00ec annesso alla Repubblica romana, che diventava di fatto erede dell'intera cultura mediterranea e, soprattutto, matrice di quello che oggigiorno viene chiamato mondo occidentale.\nAlesia fu l'ultimo fra i grandi scontri tra Galli e Romani e segn\u00f2 il punto di svolta delle guerre galliche in favore di Roma. Dopo di essa, quelle poche popolazioni indigene che osarono ribellarsi al volere del proconsole romano furono schiacciate in modo definitivo l'anno seguente (51 a.C.).\nContesto storico.\nGiulio Cesare arriv\u00f2 in Gallia nel 58 a.C., dopo il consolato dell'anno precedente. Era, infatti, consuetudine che i consoli, gli ufficiali pi\u00f9 elevati in grado di Roma, alla fine del loro mandato fossero nominati governatori in una delle province dal Senato. Grazie agli accordi del Primo triumvirato (l'alleanza politica non ufficiale con Gneo Pompeo Magno e Marco Licinio Crasso), Cesare fu nominato governatore della Gallia Cisalpina (la regione, compresa fra Alpi, Appennini ed Adriatico, che corrisponde all'odierna Italia settentrionale), dell'Illirico e della Gallia Narbonense.\nCesare, con il pretesto di dover impedire che il popolo degli Elvezi attraversasse la Gallia e si stabilisse in una posizione scomoda per Roma, ad occidente dei suoi possedimenti della provincia narbonense, si intromise negli affari interni di queste popolazioni. Una ad una tutte le popolazioni della Gallia furono sconfitte dal proconsole romano: cominci\u00f2 da quelle della Gallia Belgica, per poi spingersi fino a sottomettere quelle della costa atlantica, fino all'Aquitania. Furono battute, inoltre, le popolazioni germaniche di Ariovisto nell'Alsazia (Cesare pass\u00f2 il Reno per due volte, nel 55 e 53 a.C.) e il proconsole, primo tra i Romani, condusse due spedizioni contro i Britanni d'oltre Manica nel 55 e 54 a.C.\nPreludio alla battaglia.\nNell'inverno del 53-52 a.C. le agitazioni in Gallia non erano ancora finite, bench\u00e9 Cesare fosse tornato a svolgere le normali pratiche amministrative nella Gallia Cisalpina ed a controllare pi\u00f9 da vicino quanto accadeva a Roma in sua assenza. Il primo segnale di una coalizione gallica si manifest\u00f2 quando i Carnuti uccisero tutti i coloni romani nella citt\u00e0 di Cenabum (la moderna Orl\u00e9ans). Questo scoppio di violenza fu seguito dal massacro di altri cittadini romani, mercanti e coloni, nelle principali citt\u00e0 galliche. Venuto a conoscenza di tali eventi, Cesare radun\u00f2 rapidamente alcune coorti (unit\u00e0 militari romane, composte ciascuna da 480 legionari; dieci di queste unit\u00e0 tattiche formavano una legione per un totale di 4.800 armati), reclutate nel corso dell'inverno ad integrazione dell'esercito lasciato a svernare in Gallia, ed attravers\u00f2 le Alpi, ancora coperte dalle nevi. Le operazioni che seguirono furono condotte con la solita e proverbiale rapidit\u00e0 propria del proconsole romano, fino al ricongiungimento con le truppe lasciate nel cuore della Gallia, ad Agendico. Qui Cesare divise le proprie forze inviando quattro legioni, affidate a Tito Labieno, a combattere i Senoni ed i Parisi a nord. A se stesso riserv\u00f2 il compito pi\u00f9 difficile: quello di rincorrere Vercingetorige, il capo della rivolta, fino alla capitale del popolo degli Arverni.\nI due eserciti si scontrarono presso la collina fortificata di Gergovia, dove Vercingetorige riusc\u00ec - pi\u00f9 per l'indisciplina dei legionari romani che per demeriti dello stesso Cesare - ad ottenere una limitata vittoria. Cesare, dopo aver sfidato il capo della coalizione delle trib\u00f9 della Gallia a battaglia schierando per due giorni consecutivi l'esercito ai piedi della capitale arverna, prefer\u00ec tornare ad Agendico e ricongiungersi con l'armata del suo luogotenente Labieno.\nForti di questo primo, seppur parziale e non determinante successo, le trib\u00f9 galliche decisero di unire le forze per provare a cacciare definitivamente l'invasore romano. Un concilio generale fu organizzato a Bibracte grazie all'iniziativa degli Edui, che erano stati fino ad allora fedeli alleati di Cesare. Solo i Remi ed i Lingoni preferirono mantenere l'alleanza con Roma. Il concilio nomin\u00f2 Vercingetorige, re degli Arverni, comandante degli eserciti gallici uniti.\nPoco prima di raggiungere il luogo della battaglia finale, la rocca di Alesia nel territorio dei Mandubi, i due contendenti ebbero un nuovo scontro, combattuto dalle rispettive cavallerie:\nMessa in fuga la sua cavalleria, Vercingetorige si decise a marciare in direzione di Alesia mentre Cesare, collocate le salmerie sopra un colle vicino e lasciate a guardia due legioni, insegu\u00ec il nemico per il resto della giornata e, dopo aver ucciso tremila uomini della sua retroguardia, il giorno seguente si accamp\u00f2 presso l\"'oppidum\" dei Mandubi. Qui, secondo Carcopino, Cesare, con implacabile logica, aveva previsto che sarebbe andato a rifugiarsi il capo degli Arverni, posizione apparentemente e sufficientemente sicura dove poter cullare l'illusione di essere invulnerabile, mentre i picconi dei legionari e la tecnica dei genieri romani lo avrebbero imprigionato senza speranza.\nForze in campo.\nI Romani.\nL'esercito romano, al comando di Cesare, poteva contare su tre validi legati - Marco Antonio, Tito Labieno e Gaio Trebonio - e ben dieci legioni o forse undici (la VI, VII, VIII, IX, X, XI, XII, XIII, XIV, XV e la I, prestata a Cesare da Pompeo Magno dal 53 a.C.).\nI Galli.\nLa coalizione delle trib\u00f9 galliche che si era riunita sotto la guida di Vercingetorige, re degli Arverni, constava secondo quanto racconta Cesare di ben ottantamila armati, di cui quindicimila cavalieri, e si accamp\u00f2 lungo il lato orientale della citt\u00e0 di Alesia dopo aver scavato un fosso ed eretto un muro alto sei piedi (poco meno di due metri) a protezione.\nNel suo \"De bello Gallico\", Cesare riferisce inoltre che l'esercito gallico giunto in soccorso contava duecentoquarantamila fanti ed ottomila cavalieri: cifre non necessariamente non veritiere, considerata l'importanza dello scontro finale, anche se le uniche testimonianze scritte sono di fonte romana, e che potrebbero risultare, pertanto, \"di parte\".\nAl comando di questo immenso esercito di soccorso furono posti l'atrebate Commio, gli edui Viridomaro ed Eporedorige e l'arverno Vercassivellauno, cugino di Vercingetorige.\nLe cifre della battaglia.\n\u00c8 molto difficile disporre di un calcolo preciso riguardo alla grandezza numerica degli eserciti ed al numero di perdite umane subite. Tali grandezze sono sempre state un'arma di propaganda potente, e sono pertanto sospette. L'unico fatto certo \u00e8, come racconta lo stesso Cesare, che ogni legionario ricevette un gallo come schiavo (il che significa quarantacinquemila uomini, ovviamente facenti parte dell'esercito assediato) e che furono lasciati liberi ben ventimila armati appartenenti ai popoli di Edui ed Arverni. Considerando le cifre di quanti tra gli assediati rimasero in vita (circa sessantacinquemila), se ne deduce che nel corso degli scontri avvenuti durante il mese e pi\u00f9 di assedio, potrebbero aver perduto la vita attorno ai quindicimila armati Galli, cifra plausibile in base ai dati forniti da Cesare, il quale aveva indicato in ottantamila il numero complessivo dell'esercito di Vercingetorige, prima dell'arrivo dell'esercito gallico di soccorso.\nL'esercito di soccorso sub\u00ec verosimilmente pesanti perdite, come frequentemente accadeva nelle battaglie dell'antichit\u00e0, quando a provocare la sconfitta e il successivo massacro a senso unico era la perdita di coesione negli schieramenti dell'esercito che aveva la peggio.\nAssedio alla citt\u00e0.\nLa scelta di rifugiarsi nella rocca di Alesia si rivel\u00f2 per Vercingetorige una trappola, al contrario di quanto era successo a Gergovia, poich\u00e9 le imponenti opere di assedio costruite dall'esercito di Cesare riuscirono a bloccare del tutto i rifornimenti agli assediati e neppure l'arrivo dell'esercito della coalizione gallica pot\u00e9 salvare Vercingetorige e la sua armata dalla resa finale e dalla sottomissione dell'intera Gallia al dominio romano. L'assedio ebbe inizio molto probabilmente con i primi di settembre del calendario giuliano, come suggerisce Albino Garzetti.\nLe opere d'assedio.\nAlesia era su una posizione fortificata in cima ad una collina con spiccate caratteristiche difensive, circondata a valle da tre fiumi (l'Ose a nord, l'Oserain a sud ed il Brenne ad ovest). Per tali ragioni Cesare ritenne che un attacco frontale non avrebbe potuto avere buon esito ed opt\u00f2 per un assedio, nella speranza di costringere i Galli alla resa per inedia. Considerato che circa ottantamila soldati si erano barricati nella citt\u00e0, oltre alla popolazione civile locale dei Mandubi, sarebbe stata solo questione di tempo: la fame prima o poi li avrebbe condotti alla morte o costretti alla resa.\nPer garantire un perfetto blocco, Cesare ordin\u00f2 la costruzione di una serie di fortificazioni, chiamate \"controvallazione\" (interna) e \"circonvallazione\" (esterna), attorno ad Alesia. I dettagli di quest'opera ingegneristica sono descritti da Cesare nei \"Commentari\" e confermati dagli scavi archeologici nel sito. Per prima cosa Cesare fece scavare una fossa (ad occidente della citt\u00e0 di Alesia, tra i due fiumi Ose e Oserain) profonda venti piedi (pari a circa sei metri), con le pareti dritte in modo che il fondo fosse tanto largo quanto distavano i margini superiori. Ritir\u00f2, quindi, tutte le altre fortificazioni a quattrocento passi da quella fossa ad occidente (seicento metri circa).\nA questo punto, fu costruito, nel tempo record di tre settimane, la prima \"circonvallazione\" di quindici chilometri tutto intorno all\"'oppidum\" nemico (pari a dieci miglia romane) e, all'esterno di questo, per altri quasi ventun chilometri (pari a quattordici miglia), la \"controvallazione\".\nLe opere comprendevano:\nErano necessarie considerevoli capacit\u00e0 ingegneristiche per realizzare una tale opera, ma non nuove per uomini come gli edili, gli ufficiali di Roma, che solo pochi anni prima, in dieci giorni, avevano costruito un ponte attraverso il Reno con somma meraviglia dei Germani. Ed infine, per non trovarsi poi costretto ad uscire dal campo con pericolo per l'incolumit\u00e0 delle sue armate, Cesare ordin\u00f2 di avere un deposito di foraggio e di frumento per trenta giorni.\nI primi attacchi dei Galli assediati.\nAppena i Romani ebbero terminato le prime fortificazioni nella piana di Laumes, ad occidente di Alesia (che si estende per tre miglia romane tra quei colli), la cavalleria di Vercingetorige attacc\u00f2 durante i lavori di costruzione, nel tentativo di evitare il completo accerchiamento. La cavalleria romana, appoggiata dalle legioni schierate di fronte alle fortificazioni, e quella degli alleati Germani non solo riuscirono a respingere quella gallica, ma la rincorsero fino al loro campo, sterminandone la retroguardia e generando grande paura negli assediati.\nPrima che i Romani terminassero la linea fortificata, Vercingetorige decise di lasciar partire, in piena notte, l'intera cavalleria, affinch\u00e9 ciascun cavaliere si recasse presso la propria nazione d'origine e chiedesse aiuto a chiunque fosse in et\u00e0 a portare le armi. Dopo aver saputo di avere provviste sufficienti per un solo mese, ordin\u00f2 che gli fossero consegnate interamente, stabilendo che chiunque non avesse ubbidito ai suoi ordini sarebbe stato messo a morte. Distribu\u00ec per ogni uomo il bestiame che i Mandubi avevano raccolto prima dell'inizio dell'assedio e, infine, ritir\u00f2 l'intero esercito dentro le mura della citt\u00e0, preparandosi ad attendere gli aiuti esterni della Gallia per l'attacco finale.\nAnticipando il rischio che potesse giungere un esercito di soccorso ai Galli assediati, Cesare aveva ordinato la costruzione di una seconda linea di fortificazioni, la \"controvallazione\", rivolta verso l'esterno. Lungo questa linea esterna, che si estendeva per quasi ventun chilometri, erano posti quattro accampamenti di cavalleria ed altrettanti per la fanteria legionaria. Questa serie di fortificazioni aveva lo scopo di difendere l'esercito romano quando fossero giunte le imponenti forze di soccorso dei Galli. I Romani si sarebbero cos\u00ec trovati nella condizione di essere assedianti ed assediati contemporaneamente.\nMentre Cesare provvedeva alla costruzione di questa seconda linea di fortificazioni, le condizioni di vita dentro Alesia cominciarono a farsi insostenibili per gli assediati. Si racconta che, passato il giorno nel quale gli assediati aspettavano gli aiuti dai loro alleati, consumato tutto il frumento, si riunirono in consiglio per valutare la situazione ed il da farsi:\nAl termine di questa riunione, Vercingetorige e l'intero Consiglio stabilirono che tutti quelli che per et\u00e0 o salute non erano adatti alla guerra, uscissero dalla citt\u00e0. Non potevano considerare di accogliere l'opinione di Critognato se non in ultima analisi. Decisero, pertanto, di costringere le donne, i bambini ed i vecchi del popolo dei Mandubi ad uscire dalla cittadella nella speranza non solo di risparmiare cibo per i soldati, ma che Cesare potesse accoglierli nelle fortificazioni, per poi lasciarli andare liberi. Ma ci\u00f2 non avvenne poich\u00e9, come racconta Dione, morirono tutti di fame tra le mura della citt\u00e0 di Alesia e le linee fortificate romane, nella \"terra di nessuno\". Cesare, infatti, dispose numerose guardie sul bastione e viet\u00f2 che fossero accolti malgrado le loro preghiere ed i pianti.\nIl destino di quei civili peggior\u00f2 il gi\u00e0 compromesso morale all'interno delle mura. La fortuna volle per\u00f2 che di l\u00ec a poco, in quelle ore disperate, giungesse finalmente l'esercito gallico di soccorso, dando loro nuove energie a resistere all'assedio e combattere per la possibile vittoria finale.\nI successivi attacchi combinati dell'esercito gallico di soccorso.\nL'esercito di soccorso gallico sembra non sia arrivato prima dell'inizio di ottobre del calendario giuliano, come suggerisce Albino Garzetti. Occupato un colle esterno alla linea romana, si accamparono a non pi\u00f9 di un miglio romano dalle fortificazioni di Cesare.\nGli attacchi dei Galli, che si susseguirono per pi\u00f9 giorni successivi, furono condotti contemporaneamente lungo le fortificazioni interne ed esterne romane, per spezzarne definitivamente l'assedio, ma non sortirono alcun successo. Al contrario provocarono ingenti perdite di vite umane soprattutto tra le schiere dell'esercito di soccorso dei Galli.\nPrimo attacco dei Galli: scontro di cavallerie.\nIl giorno successivo all'arrivo dell'esercito di soccorso, i capi dei Galli disposero la cavalleria in modo da riempire tutta la piana ad occidente delle fortificazioni romane (per circa tre miglia), mentre collocarono le fanterie in luoghi pi\u00f9 elevati, in posizione un poco arretrata (ai piedi della collina di Mussy-la-Fosse). Dall'alto della citt\u00e0 di Alesia si potevano vedere chiaramente le manovre operate dall'esercito di soccorso, tanto che gli assediati si precipitarono all'esterno, prendendo posizione davanti alla citt\u00e0, coprendo con graticci e riempiendo con terra la fossa pi\u00f9 vicina (distante dalle fortificazioni romane seicento metri), pronti ad intervenire lungo il fronte interno.\nCesare, avendo disposto per ogni unit\u00e0 di fanteria uno specifico settore lungo le due linee di fortificazione (sia interna, sia esterna), ordin\u00f2 che la cavalleria fosse condotta fuori dagli accampamenti ed attaccasse battaglia. Dall'alto delle colline le fanterie legionarie e le falangi galliche potevano cos\u00ec godersi l'intera vista della piana di Laumes, e seguire l'evolversi di questa battaglia equestre tra i due schieramenti.\nIl combattimento cominci\u00f2 attorno a mezzogiorno e dur\u00f2 fino al tramonto con esito incerto. I Galli, pur in superiorit\u00e0 numerica, non riuscirono ad avere la meglio sulla cavalleria romana, che si batt\u00e9 con onore di fronte alle legioni schierate, quasi queste assistessero ad uno spettacolo gladiatorio:\nE quando sembr\u00f2 che le sorti della battaglia fossero ormai decise, in una sorta di pareggio tra le parti, Cesare, a sorpresa, invi\u00f2 lungo un fianco dello schieramento gallico la cavalleria germanica, la quale riusc\u00ec non solo a respingere il nemico, ma a far strage degli arcieri che si erano mischiati alla cavalleria, inseguendone le retroguardie fino al campo dei Galli. L'esercito di Vercingetorige che si era precipitato fuori dalle mura di Alesia, rattristato per l'accaduto fu costretto a tornare all'interno della citt\u00e0, quasi senza colpo ferire.\nSecondo attacco: di notte.\nI Galli lasciarono passare un giorno, durante il quale prepararono un gran numero di graticci, scale e arpioni. Usciti dal loro campo in silenzio a mezzanotte, si accostarono alle fortificazioni della piana di Laumes e, levato un grido per segnalare il loro attacco agli assediati di Alesia, cominciarono a gettare i graticci, a respingere i difensori che accorrevano lungo le fortificazioni con fionde, frecce e pietre, ed a scalare il vallo romano. I Romani, preparati a questo genere di attacchi, prese le posizioni assegnate in precedenza, riuscirono a tener lontani i Galli, con fionde che lanciavano proiettili da una libbra, con pali, proiettili di piombo e macchine da getto (catapulte, baliste ed onagri). I legati Marco Antonio e Gaio Trebonio, cui era toccato il compito di difendere quella parte, mandavano truppe tolte ai fortini pi\u00f9 lontani in soccorso di quelle posizioni sotto l'attacco delle truppe galliche.\nNel corso di questa prima fase vi furono numerosi feriti da entrambe le parti a causa dell'oscurit\u00e0. Con l'approssimarsi del giorno, i Romani presero il sopravvento, bersagliando il nemico con lanci sempre pi\u00f9 precisi dall'alto delle torri di avvistamento o da dietro la palizzata merlata, tanto da costringere i Galli a ritirarsi anche per il timore di essere presi alle spalle dalle cavallerie provenienti dagli accampamenti superiori. Ancora una volta, gli assediati di Alesia, essendosi attardati troppo nell'eseguire i preparativi per attaccare la linea interna delle fortificazioni romane e visto ormai che l'esercito di soccorso si stava ritirando, desistettero anch'essi e, senza aver concluso nulla, tornarono all'interno della citt\u00e0.\nTerzo attacco: l'assalto finale.\nRespinti due volte con grandi perdite di vite umane, l'esercito di soccorso dei Galli decise, dopo aver eseguito una meticolosa ricognizione delle posizioni difensive romane, di attaccare il campo superiore, che sorgeva in una posizione quasi sfavorevole in leggero declivio, ai piedi di un colle (Monte R\u00e9a, 386\u00a0m), che a causa della sua ampiezza non era stato inglobato nella linea fortificata romana. Questo campo era stato affidato ai legati legionari Gaio Antistio Regino (legione XI) e Gaio Caninio Rebilo (legione I).\nIl consiglio di guerra gallico deliber\u00f2 di selezionare sessantamila armati tra i pi\u00f9 valorosi e di sferrare un attacco a sorpresa nel punto pi\u00f9 debole dello schieramento romano, affidandone il comando all'arverno Vercassivellauno, cugino di Vercingetorige e uno dei quattro comandanti supremi. Vercassivellauno, uscito dal campo in piena notte e terminata la marcia prima che sorgesse l'alba, si nascose dietro al monte R\u00e9a, dove fece riposare i soldati in attesa di lanciare l'attacco finale. Attorno a mezzogiorno, come stabilito, mosse la sua armata verso il campo superiore di Regino e Caninio, mentre contemporaneamente dal grande campo gallico dell'esercito di soccorso veniva inviata l'intera cavalleria ed altri reparti di truppe nella piana di Laumes, di fronte alle fortificazioni romane.\nVercingetorige, visti i movimenti dell'esercito di soccorso dalla rocca di Alesia, usc\u00ec dalla citt\u00e0, portando avanti graticci, pertiche, falci e tutto quanto possedeva per provare a spezzare l'assedio romano. L'attacco avvenne in contemporanea su almeno tre fronti.\nEntrambi i contendenti sapevano che in questa battaglia si giocavano i loro destini. I Galli, se non fossero riusciti a sfondare la linea fortificata romana, avrebbero dovuto abbandonare ogni speranza di libert\u00e0; i Romani, se avessero vinto, avrebbero posto fine a tutte le sofferenze della guerra. La situazione era particolarmente grave per i Romani lungo il tratto superiore: qui la pendenza del colle favoriva i continui attacchi dei Galli, i quali - oltre a scagliare una grande quantit\u00e0 di dardi contro le fortificazioni romane provocandone numerose vittime - sostituivano con continuit\u00e0 le prime linee con truppe fresche (grazie alla loro elevata superiorit\u00e0 numerica) ed erano riusciti a colmare in alcuni tratti i fossati, dandone la scalata alla prospiciente palizzata.\nCesare, informato di questa difficile situazione, decise per prima cosa di inviare il suo pi\u00f9 valido collaboratore, Labieno, con sei coorti a soccorrere il campo superiore, poi il giovane Decimo Bruto con altre coorti ed ancora Gaio Fabio con altre ancora. Il generale mosse nella stessa direzione dell'accampamento superiore, ma nel percorrere buona parte delle linee fortificate romane esortava i suoi legionari a non farsi vincere dalla fatica e prestava loro soccorso con truppe fresche.\nVercingetorige, disperando frattanto di poter sfondare la palizzata nella zona della piana di Laumes, diede l'assalto in salita alle fortificazioni meridionali, quelle pi\u00f9 scoscese. Qui i Galli tentarono di colmare dove potevano i fossati con terra e graticci, mentre con le falci erano riusciti in alcuni punti a spezzare la palizzata dello schieramento romano.\nIl proconsole romano, venuto a conoscenza che malgrado avesse inviato numerose coorti in soccorso la situazione al campo settentrionale continuava ad essere assai grave, decise di recarsi personalmente con nuovi reparti legionari raccolti durante il percorso di avvicinamento. Qui non solo riusc\u00ec a ristabilire la situazione a favore dei Romani, ma con mossa inaspettata e repentina ordin\u00f2 a quattro coorti e a parte della cavalleria di seguirlo: aveva in mente di aggirare le fortificazioni ed attaccare il nemico alle spalle. Frattanto Labieno, radunate dai vicini fortilizi in tutto trentanove coorti, si apprest\u00f2 a muovere anch'egli contro il nemico.\nCesare aveva vinto nuovamente. Questa volta aveva, per\u00f2, sconfitto l'intera coalizione della Gallia. La sua era stata una vittoria totale contro l'impero dei Celti.\nVercingetorige si arrende a Cesare.\nIl giorno dopo (che alcuni studiosi moderni datano alla met\u00e0 del mese di ottobre del calendario giuliano) il comandante gallico con fierezza convoc\u00f2 il consiglio e dichiar\u00f2 di aver intrapreso questa guerra non per utilit\u00e0 propria, ma per la libert\u00e0 della Gallia.\nEgli rimetteva la sua vita nelle mani dell'assemblea: era disponibile sia a morire per dare soddisfazione ai Romani, sia ad essere consegnato quale preda di guerra a Cesare. Furono, pertanto, inviati ambasciatori al proconsole romano per trattare le condizioni della resa. La risposta non si fece attendere: dovevano consegnare tutte le armi e presentare i capi della rivolta. Il proconsole romano, che aveva fatto porre il proprio seggio davanti alle fortificazioni (\u00ab\"Ipse in munitione pro castris consedit\"\u00bb), accolse la resa dei capi galli e la consegna del comandante sconfitto.\nConseguenze.\nLa fine di Alesia segn\u00f2 la fine della resistenza e del sogno di libert\u00e0 della Gallia unita. I soldati di Alesia furono fatti prigionieri e in parte assegnati in schiavit\u00f9 ai legionari di Cesare come bottino di guerra, ad eccezione di ventimila armati facenti parte delle trib\u00f9 degli Edui e degli Arverni, che furono liberati per salvaguardare l'alleanza dei due pi\u00f9 importanti popoli gallici con Roma. Vercingetorige fu rinchiuso nel Carcere Mamertino e nei sei anni successivi rimase nell'attesa di essere esibito nella sfilata trionfale di Cesare, per poi essere strangolato una volta terminata la processione, come era tradizione per i comandanti nemici catturati.\nL'inflessibile crudelt\u00e0 del proconsole verso il capo della coalizione dei Galli, che si era offerto a lui per salvare la sorte delle sue genti con tanto onore e passione, risulta per\u00f2 poco comprensibile allo storico J\u00e9r\u00f4me Carcopino, il quale sottolinea quanto contrastasse con la fama che Cesare fino a quel momento aveva avuto di uomo clemente. Forse la ragione \u00e8 da ricercarsi in un profondo rancore che il generale romano nutriva non tanto nei confronti dell'amico che lo aveva tradito, ma quanto nel capo della coalizione che aveva compromesso la sua vittoria finale ed il suo avvenire in un momento tanto difficile della sua vita politica romana.\nPer Cesare la vittoria di Alesia costitu\u00ec il pi\u00f9 importante successo militare, tanto che ancora oggi \u00e8 considerato uno degli esempi di strategia militare pi\u00f9 importanti dell'intera storia dell'umanit\u00e0. Il proconsole romano ottenne questa travolgente vittoria dopo la sconfitta di Gergovia, cos\u00ec come avvenne nel 48 a.C. a Durazzo a cui segu\u00ec la fondamentale vittoria di Farsalo nella guerra Civile contro Pompeo. Le sue pi\u00f9 importanti e decisive vittorie belliche erano, quindi, maturate da precedenti sconfitte.\nL'evento, descritto da diversi autori contemporanei, ma soprattutto dallo stesso Cesare nel suo \"De bello Gallico\", fu oggetto di importanti attenzioni da parte del Senato romano, che proclam\u00f2 venti giorni di festeggiamenti per questa vittoria, pur rifiutando a Cesare l'onore di celebrarne il trionfo. Cosa, peraltro, che Cesare ottenne sul finire della guerra civile che sarebbe seguita.\nLa conquista della Gallia fu un evento epocale per la storia dell'Occidente. Roma, che sino ad allora era stata un impero mediterraneo, divenne da questo momento la dominatrice dell'Europa transalpina. Nei decenni che seguirono, vennero sottomesse le Alpi, la Rezia, il Norico e la Britannia, andando a costituire quello che sar\u00e0 per i secoli successivi il dominio di Roma nel vecchio continente.\nA seguito della conquista della Gallia, i suoi destini procedettero parallelamente a quelli di Roma: la Gallia and\u00f2 via via romanizzandosi attraverso la costruzione di nuove citt\u00e0, strade ed acquedotti, in un sincretismo che diede vita a quella cultura gallo-romana in seguito assimilata anche dagli invasori Franchi e su cui germoglier\u00e0 il Sacro Romano Impero di Carlo Magno.\nOttanta anni dopo la conquista, Claudio avrebbe permesso ai notabili di origine gallica di confluire nel Senato, formalizzando un'integrazione oramai compiuta. Augusto, nel frattempo, aveva diviso la Gallia in diverse province: oltre alla preesistente Narbonense, vennero istituite le province di Aquitania, Lugdunense e Belgica.\nLa conquista della Gallia, grazie al tramite di Roma, proiett\u00f2 definitivamente l'Europa continentale nel Mediterraneo; ma n\u00e9 il trionfatore Cesare, n\u00e9 lo sconfitto Vercingetorige poterono essere testimoni fino in fondo delle conseguenze dei loro atti: una morte violenta colse entrambi poco dopo la fine della guerra.\nArcheologia della battaglia e sua localizzazione.\nPer molti anni, l'esatta localizzazione della battaglia \u00e8 rimasta sconosciuta. Le principali ipotesi identificavano Alesia con due citt\u00e0: Alesia nella Franca Contea ed a Alise-Sainte-Reine nella Costa d'oro, dove l'imperatore Napoleone III di Francia, in seguito agli scavi archeologici effettuati tra il 1861 ed il 1865 dal colonnello Stoffel, fece costruire una statua dedicata all'eroe gallico Vercingetorige. Anche se una delle ultime teorie ipotizza una collocazione della battaglia di Alesia a Chaux-des-Crotenay, ai piedi delle montagne del Giura, la localizzazione pi\u00f9 probabile rimane, per la maggior parte degli studiosi moderni, quella di Alise-Sainte-Reine, presso il monte Auxonis (418 metri), confermata anche dai recenti scavi archeologici, effettuati da Michel Redd\u00e9 tra il 1991 ed il 1995, con tanto di documentazione fotografica aerea.\nLungo la controvallazione interna.\nGli scavi hanno rivelato considerevoli varianti nelle fortificazioni descritte nel \"De bello Gallico\" di Cesare, a seconda della natura del terreno in cui erano state edificate. Ad esempio, il grande fossato (scavato, secondo la descrizione di Cesare, a quattrocento passi dalla circonvallazione interna) \u00e8 stato identificato solo lungo il lato occidentale dell\"'oppidum\" celtico. Cesare potrebbe, infatti, aver previsto che solo un lato delle fortificazioni, quello posizionato lungo la piana di Laumes, sarebbe stato soggetto alla massima pressione, sia lungo la circonvallazione esterna sia quella interna e sotto gli attacchi contemporanei dell'esercito gallico assediato e di quello di soccorso. Oltre a ci\u00f2, per un tratto della \"controvallazione\" interna, ai piedi del monte Rea, \u00e8 stata scoperta l'esistenza non gi\u00e0 di due bens\u00ec di tre fossi: il pi\u00f9 lontano dalle fortificazioni romane era posizionato ad una certa distanza dai primi due, quello centrale sembra fosse stato riempito di acqua, mentre il pi\u00f9 vicino si presenta con una forma a \"V\". Al di l\u00e0 di questi tre fossi sono state, inoltre, identificate tracce che potrebbero testimoniare la presenza di rami, forse sormontati da una punta di metallo affilata. Si tratterebbe degli \"stimuli\" descritti da Cesare, mentre di fronte al campo della fanteria, ai piedi del Monte R\u00e8a, sono stati identificati sei ordini di fosse, che potrebbero rappresentare i cosiddetti \"gigli\". Inoltre, gli ultimi scavi sembrano portare alla conclusione che le torri di guardia fossero posizionate non a ottanta piedi le une dalle altre (pari a ventiquattro-venticinque metri), bens\u00ec a circa cinquanta piedi (quattordici-quindici metri), almeno lungo la \"controvallazione\" occidentale.\nLungo la circonvallazione esterna.\nLa \"circonvallazione\" esterna presenta, invece, caratteristiche leggermente differenti (sempre lungo la piana di Laumes): due fosse parallele, di cui la pi\u00f9 vicina alle fortificazioni romane, aveva forma a \"V\", mentre la pi\u00f9 lontana era larga, con fondo piatto e probabilmente collegata ai due fiumi della regione (l'Ose e l'Oserain). Di fronte a questi due fossi, sono stati identificati cinque ordini di fosse, che potrebbero rappresentare i cosiddetti \"gigli\" di Cesare. Le torri erano invece posizionate a diciotto metri le une dalle altre, non a quindici come quelle della \"controvallazione\" o a venticinque come ci ha descritto Cesare.\nI campi della fanteria.\nAltri scavi, sempre pi\u00f9 approfonditi, sono stati condotti presso due dei quattro campi della fanteria legionaria, che hanno rivelato come questi avessero superfici variabili tra un minimo di due ettari e mezzo e un massimo di nove e mezzo:\nIl dato essenziale e conclusivo degli scavi compiuti sul sito di Alise-Sainte-Reine \u00e8 che quanto descritto da Cesare nel suo \"De bello Gallico\" \u00e8 stato confermato \"in toto\" dagli studiosi moderni, i quali nel corso delle campagne di scavo degli ultimi centocinquant'anni - pur rivelando una grande variabilit\u00e0 di forme - hanno messo in luce un sistema di assedio assai complesso e certamente geniale. Gli altri campi ed i diversi settori della \"circonvallazione\" e \"controvallazione\" non ancora indagati, e che saranno oggetto di ricerche archeologiche da parte delle prossime generazioni, potranno fornire ulteriori dati per meglio comprendere questo sistema di fortificazioni, definito dagli studiosi moderni \"di difesa in profondit\u00e0\"."}
{"id": "21226", "revid": "486946", "url": "https://it.wikipedia.org/wiki?curid=21226", "title": "De Bello Gallico", "text": ""}
{"id": "21227", "revid": "128334", "url": "https://it.wikipedia.org/wiki?curid=21227", "title": "Franz Grillparzer", "text": "Biografia.\nFiglio di un avvocato di una certa rilevanza, Grillparzer ricevette un'educazione severa. Entrato nel 1807 all'Universit\u00e0 di Vienna come studente di giurisprudenza, due anni dopo fu costretto a lasciare gli studi dopo la morte del padre, che aveva lasciato la famiglia in ristrettezze finanziarie. Dopo aver lavorato come istitutore privato, nel 1813 ottenne un impiego alla biblioteca di corte, ma lasci\u00f2 presto il posto a causa del modesto salario ed entr\u00f2 come impiegato presso l'amministrazione delle finanze della Bassa Austria. Grazie all'influenza del conte Stadion, ministro delle Finanze, fu nominato poeta dell'Hofburgtheater nel 1818. Nel 1832 divenne direttore degli archivi dell'Hofkammer. Nel 1856 si ritir\u00f2 dal servizio civile col titolo di Hofrat.\nNel 1817 le prime rappresentazioni della sua tragedia \"L'Avola\" (\"Die Ahnfrau\") gli diedero una certa celebrit\u00e0. Non era la sua prima opera: la sua produzione precedente comprendeva \"Bianca di Castiglia\" (\"Blanca von Castilien\", 1807-1809), una lunga tragedia in versi, e i frammenti drammatici \"Spartaco\" (\"Spartacus\") e \"Alfredo il Grande\" (\"Alfred der Grosse\", 1809). \"L'Avola\" fu seguita nel 1818 da \"Saffo\" (\"Sappho\"), un dramma di genere diverso: nello spirito del \"Torquato Tasso\" di Goethe, \"Saffo\" \u00e8 una tragedia del genio poetico, che rinuncia alla felicit\u00e0 terrena per seguire la sua alta missione.\nNel 1821 Grillparzer complet\u00f2 la sua trilogia \"Il Vello d'oro\" (\"Das goldene Vlies\"), un progetto che era stato interrotto nel 1819 a causa del suicidio della madre e di un viaggio in Italia. La trilogia si apre con un preludio in un atto, \"L'Ospite\" (\"Der Gastfreund\"), quindi presenta ne \"Gli Argonauti\" (\"Die Argonauten\") le avventure di Giasone alla ricerca del Vello d'oro. \"Medea\", una tragedia di proporzioni classiche, contiene gli eventi culminanti della storia gi\u00e0 tante volte portata sulle scene.\nPer la sua tragedia storica \"Fortuna e caduta del re Ottokar\" (1823, ma rappresentata solo il 19 febbraio 1825 per motivi di censura) Grillparzer scelse il conflitto fra Otakar II di Boemia e Rodolfo I di Germania. Nel 1826 scrisse una seconda tragedia storica, \"Il fedele servitore del suo signore\" (\"Ein treuer Diener seines Herrn\"), rappresentata per la prima volta nel 1828. Quello stesso anno si rec\u00f2 in visita da Goethe, a Weimar.\nNell'inverno 1820-1821, Grillparzer aveva incontrato Katharina Fr\u00f6hlich (1801-1879), di cui si era innamorato. Oppresso dal pessimismo e dalla rassegnazione, non riusc\u00ec mai a fare il passo decisivo verso il matrimonio. Questa situazione gli procur\u00f2 una sofferenza che trov\u00f2 espressione poetica nel ciclo di poemi intitolato \"Tristia ex Ponto\" (1835).\nCi\u00f2 nonostante, in questo periodo Grillparzer scrisse due delle sue opere pi\u00f9 importanti, \"Le onde del mare e dell'amore\" (\"Des Meeres und der Liebe Wellen\", 1831) e \"Il sogno, una vita\" (\"Der Traum, ein Leben\", 1834). Nella prima, ispirata alla storia di Ero e Leandro, si percepisce l'influenza poetica di Lope de Vega e di Calder\u00f3n de la Barca. Nella seconda, che nella forma si avvicina ancora di pi\u00f9 al dramma spagnolo, la visione pessimistica di Grillparzer trova piena espressione. \u00c8 il primo dramma di Grillparzer senza un finale tragico.\nNel 1838 Grillparzer scrisse la sua unica commedia, \"Guai a chi mente\" (\"Weh dem, der l\u00fcgt\"). Nonostante l'originalit\u00e0 dell'idea e la vivacit\u00e0 del dialogo, la prima rappresentazione, il 6 marzo 1838, fu un fiasco. Fu un grave colpo per l'autore, che volse definitivamente le spalle al teatro. Nel 1836 Grillparzer si era recato in visita a Parigi e a Londra. Nel 1843 fu la volta di Atene e Costantinopoli.\nTardivi riconoscimenti vennero tributati a Grillparzer: fu eletto membro dell'Accademia delle Scienze; nel 1861 fu eletto nell'Herrenhaus; grandi celebrazioni si tennero per il suo ottantesimo compleanno, e la sua morte, il 21 gennaio 1872 fu accolta in Austria da un generale cordoglio.\nDopo il fiasco di \"Guai a chi mente\" Grillparzer non aveva pubblicato altre opere teatrali, ma dopo la sua morte furono rinvenute fra le sue carte tre tragedie complete: \"L'Ebrea di Toledo\" (\"Die J\u00fcdin von Toledo\", scritta nel 1851); \"I fratelli rivali d'Asburgo\" (\"Ein Bruderzwist in Habsburg\") e \"Libussa\", forse il dramma pi\u00f9 profondo e maturo di Grillparzer. Nei suoi lavori teatrali si ispir\u00f2 al drammaturgo Joseph Alois Gleich."}
{"id": "21229", "revid": "767487", "url": "https://it.wikipedia.org/wiki?curid=21229", "title": "Telescopi rifrattori pi\u00f9 grandi del mondo", "text": ""}
{"id": "21236", "revid": "606039", "url": "https://it.wikipedia.org/wiki?curid=21236", "title": "Corvus corone cornix", "text": ""}
{"id": "21238", "revid": "590", "url": "https://it.wikipedia.org/wiki?curid=21238", "title": "Googol", "text": "Il googol (pronuncia inglese , in italiano ) \u00e8 il numero intero esprimibile con 1 seguito da cento zeri, cio\u00e8 pari a 10100.\nIl googol in cifre \u00e8 il seguente:\nStoria.\nIl termine \u00e8 stato ideato e divulgato dal matematico statunitense Edward Kasner nel 1938 sul libro \"Matematica e immaginazione\", per illustrare la differenza tra un numero enorme e l'infinito; il nome gli era stato suggerito estemporaneamente dal nipotino di nove anni Milton Sirotta.\nUn googol \u00e8 pari a circa il fattoriale di 70 (per la precisione 70! \u00e8 circa 1,198 googol); i suoi unici fattori primi sono 2 e 5, ciascuno presente 100 volte. Scritto in notazione binaria occupa 333 bit.\nIn matematica il googol non ha un significato particolare, se non quello di essere utile per un confronto con altri numeri grandi, come quello di particelle elementari nell'universo visibile (stimato tra 1072 e 1087) o quello delle possibili partite a scacchi (circa 10123).\nUn tale numero \u00e8 decisamente inutile per misurare una qualunque grandezza nella realt\u00e0 ma, nonostante questo, sono stati dati dei nomi anche a numeri pi\u00f9 grandi, come il megistone o il numero di Graham. Persino contando tutte le particelle esistenti nell'universo conosciuto non si raggiungerebbe che un miliardesimo di miliardesimo di un googol.\nIl matematico Kasner ha utilizzato anche il termine googolplex (in italiano anche \"gugolplesso\") per denotare l'intero esprimibile con 1 seguito da un googol di zeri.\nIl termine \u00e8 all'origine del nome Google, adottato da Larry Page e Sergey Brin, fondatori di Google Inc., azienda che gestisce l'omonimo motore di ricerca. L'alterazione nello spelling fu dovuta a un errore compiuto nella scrittura del termine \"googol\" ai tempi della prima registrazione del dominio, come descritto nel libro \"The Google Story\" di David A. Vise."}
{"id": "21240", "revid": "1543377", "url": "https://it.wikipedia.org/wiki?curid=21240", "title": "Giovan Battista Amico", "text": "Fu insigne studioso di astronomia, brillante nella conoscenza del latino, del greco e dell'ebraico, abbracci\u00f2 la scuola di pensiero dell'aristotelismo padovano del XVI secolo. Fu autore dell'operetta \"De motibus corporum coelestium iuxta principia peripatetica sine eccentricis set epicyclis\", pubblicata a Venezia nel 1536 e nel 1537 e a Parigi nel 1549. Le sue osservazioni furono una delle fonti per il lavoro di Niccol\u00f2 Copernico.\nBiografia.\nContemporaneo di Bernardino Telesio, frequent\u00f2 lo Studium dei Domenicani, universit\u00e0 aperta a tutti e non solo all'ordine dei Padri Predicatori. Per il resto della sua biografia si conosce ben poco se non quanto trapela dalla sua maggiore opera, il \"De motibus corporum coelestium iuxta principia peripatetica sine eccentricis et epicyclis\", pubblicato nel 1536 a Venezia per i tipi di Giovanni Patavino e Venturino Roffinelli.\nDalla sua opera si traggono le uniche scarne notizie relative alla sua vita, ovvero, come da lui stesso riportato nell'opera, che Amico fosse cosentino di nascita e che all'epoca della pubblicazione avesse la giovane et\u00e0 di 24 anni. Questo farebbe collocare la nascita dell'Amico a Cosenza forse nell'anno 1512, seppure alcuni studiosi propendano per il 1511. Tuttavia la nascita dell'astronomo risulta di difficile datazione non essendo noto in quale mese del 1536 il \"De motibus\" fu pubblicato e in quale periodo esso venne compilato dall'autore.\nSempre all'interno del \"De motibus\", nel proemio, l'Amico riferisce di essere stato allievo di Vincenzo Maggi (1498-1564), Marco Antonio Passeri detto \"il G\u00e8nua\" (1491-1563) e di Federico Delfino (1477-1547), professori all'Ateneo di Padova negli anni precedenti la pubblicazione del \"De motibus\" e anche professori del Telesio; queste informazioni porrebbero l'Amico nel filone di pensiero dell'aristotelismo padovano rinascimentale e dimostra che l'astronomo cosentino avesse frequentato l'Universit\u00e0 di Padova, una delle pi\u00f9 prestigiose dell'epoca, dalla quale tuttavia non si ha certezza se si fosse licenziato con una laurea, dato che il suo nome non risulta in nessuna lista di laureati di quell'ateneo.\nIl D'Amico era dunque un uomo colto, versato non solo in latino e greco, ma anche in ebraico, lingue dalle quali fece diverse traduzioni.\nNel \"De motibus\" l'astronomo cosentino propose un superamento del sistema astronomico tolemaico. Pur rimanendo fedele alla tradizione aristotelica, il D'Amico rifiut\u00f2 la consueta dicotomia tra fisici cosmologi e astronomi matematici interessati al calcolo delle posizioni dei corpi celesti, proponendo una sintesi tra le due tendenze che afferm\u00f2 derivare da un unico principio, concetti ai quali ader\u00ec parzialmente pi\u00f9 tardi anche Niccol\u00f2 Copernico nel suo \"De revolutionibus orbium coelestium\" pubblicato cinque anni dopo la morte dell'astronomo cosentino.\nDopo la frequentazione dei corsi di Padova parrebbe, ma anche qui non vi \u00e8 certezza alcuna, che l'Amico fosse stato ammesso all'Accademia Cosentina forse nell'anno 1537, ovvero un anno dopo la prima pubblicazione a stampa del \"De motibus\" e un anno prima della morte del giovane astronomo che avrebbe avuto fra i 26 e i 27 anni. Va detto che il \"De motibus\" fu la prima operetta a mettere in discussione il modello tolemaico e che l'opera si concludeva anticipando per sommi capi alcuni dati oggetto di una futura pubblicazione e che promettevano di essere assolutamente rivoluzionari. Da questa considerazione gli studiosi tendono a pensare che la prematura morte per assassinio di Amico fosse stata provocata dall'invidia della sua dottrina, cos\u00ec come suggerito da un anonimo che compose l'epitaffio del giovane astronomo nel quale si leggeva:\novvero \"ammazzato da ignoto sicario si pensa per invidia della sua scienza e delle sue virt\u00f9\".\nInfatti nel 1538 Amici venne assalito, derubato e ucciso mentre camminava nei vicoli di Padova. Il processo contro ignoti che segu\u00ec accert\u00f2 che era scomparsa una borsa contenente alcuni documenti, che forse erano proprio le carte con quelle rivoluzionarie osservazioni che aveva promesso l'autore, o almeno cos\u00ec sembrava credere l'Inquisizione nel processo postumo per eresia che subito dopo istitu\u00ec contro lo studioso defunto.\nDel D'Amico fa menzione nella sua orazione in morte di Telesio, Giovanni Paolo d'Aquino, filosofo e oratore calabrese nato a Cosenza e morto intorno al 1612, che definisce l'Amico \"cos\u00ec grande astrologo e filosofo [...] nel cui libro descrive tutti i moti dei corpi celesti senza servirsi di epicicli e d'eccentrici, cosa degna di meraviglia e tentata indarno tante volte dagli antichi astrologi\", ma la menzione nulla aggiunge alla sua biografia rispetto a quanto gi\u00e0 noto.\nIl 6 aprile 2019 la citt\u00e0 di Cosenza gli dedica, inaugurandolo, il Planetario della citt\u00e0 che sorge a 224 metri s.l.m. nel quartiere Gergeri del capoluogo bruzio."}
{"id": "21243", "revid": "1632387", "url": "https://it.wikipedia.org/wiki?curid=21243", "title": "Disneyland", "text": "Disneyland o Disneyland Park \u00e8 il primo parco divertimenti aperto dalla Walt Disney Company e l'unico inaugurato in vita da Walt Disney in persona. Ubicato ad Anaheim, nella periferia di Los Angeles, \u00e8 stato inaugurato nel 1955.\nStoria, concetto e ispirazione.\nL'idea.\nIl concetto per Disneyland \u00e8 nato mentre Walt Disney stava visitando Griffith Park, a Los Angeles, tra gli anni '30 e gli anni quaranta, con le sue figlie Diane e Sharon: mentre, seduto su una panchina, le osservava andare sulla giostra dei cavalli, si chiese perch\u00e9 nei parchi di divertimento di allora si dovessero divertire solo i bambini mentre gli adulti dovevano stare seduti a guardare, gli venne cos\u00ec l'idea di un luogo in cui gli adulti e i loro figli potessero andare a divertirsi insieme.\nLa panchina su cui Disney era seduto quel giorno al Griffith Park venne infine acquistata dalla Disney ed \u00e8 oggi possibile ammirarla esposta a Disneyland nella Opera House sulla Main Street USA.\nLe ispirazioni.\nUna delle prime ispirazioni di Disney furono i \"Trolley Park\" ed \"Electric Park\", primi esempi di parchi di divertimento che spopolavano negli Stati Uniti tra la fine dell\"800 e l'inizio del '900 e che erano perlopi\u00f9 di propriet\u00e0 di compagnie elettriche e compagnie di tram. Durante gli anni in cui Walt Disney visse a Kansas City era infatti solito visitare uno di questi parchi, l\"'Electric Park\" all'angolo tra la 46\u00aa strada e il Paseo, a quindici isolati da casa sua. L\"Electric Park\" di Kansas City presentava concerti di gruppo, balli da sala, spettacoli di vaudeville, sale giochi, gallerie di tiro, una giostra, una grande piscina coperta, caff\u00e8, negozi di souvenir, barche a fondo piatto che scendevano gi\u00f9 da dei grossi scivoli in una laguna, montagne russe e varie giostre da brivido. Un treno a vapore correva intorno al parco e uno spettacolo pirotecnico illuminava le notti estive. A differenza della maggior parte dei parchi di divertimento dell'epoca, l\"Electric Park\" era pulito e ben tenuto. Walt parlava spesso dell'influenza di \"Electric Park\" sul suo design di \"Disneyland\", dicendo che \"Disneyland\" \u00abha quella cosa, l'immaginazione e la sensazione di felice eccitazione, che sentivo quando ero bambino\u00bb. Gli \"Electric Park\" venivano chiamati cos\u00ec anche per le oltre 100.000 luci elettriche che illuminavano il parco la notte, proprio come succeder\u00e0 per le strutture nella \"Main Street U.S.A.\" a \"Disneyland\".\nInoltre, l'ispirazione principale, quantomeno per quanto riguarda la struttura del parco con la Main Street che si conclude nella piazza antistante al castello, venne a Disney durante un viaggio in Sud America e in particolare in Argentina negli anni '40, qui avrebbe saputo della costruzione del parco \"La Repubblica dei Bambini\" (\"\") iniziata nel 1949 e che venne infine inaugurato nel 1951 (quattro anni prima di Disneyland).\nIl castello, in seguito simbolo del parco, avrebbe dovuto inizialmente essere collegato a Biancaneve, in cui appariva come disegno simile dal 1937, tuttavia la contemporanea lavorazione a La bella addormentata nel bosco port\u00f2 infine a dargli il nome di \"Castello della Bella Addormentata\" ('); le linee del castello, sia nel parco che nei film - compreso il Castello di Cenerentola (') - traevano spunto da diversi castelli realmente esistenti, tra cui principalmente il Castello di Neuschwanstein, l'Alc\u00e1zar di Segovia e il Castello di Moszna (\"\").\nAltre ispirazioni note sono state i Giardini di Tivoli, in Danimarca (inaugurato nel 1843); i parchi Playland (inaugurato nel 1928) e Children's Fairyland (inaugurato nel 1950) entrambi negli Stati Uniti; Bekonscot Model Village &amp; Railway, Inghilterra (1920 circa).\nInoltre Disney venne ispirato anche dai racconti del padre che aveva lavorato alla Fiera Colombiana di Chicago del 1893.\nIl progetto.\nNel 1939 chiese a due animatori del suo studio cinematografico di lavorare su un piano per un parco di divertimenti.\nLa coppia trascorse sei settimane visitando parchi in tutto il paese prima di redigere una proposta che includeva molti elementi che sarebbero finiti nel progetto Disneyland definitivo, tra cui un carosello, una passeggiata sulla Main Street, un treno che circondava il perimetro del parco e una giostra ispirata a Biancaneve.\nL'avvento della seconda guerra mondiale e le priorit\u00e0 dello studio misero per\u00f2 in pausa il progetto per molti anni.\nIl primo bozzetto documentato dei piani di Disney venne inviato come promemoria allo scenografo Dick Kelsey il 31 agosto 1948, dove veniva chiamato \"Mickey Mouse Park\" e l'idea era quello di un parco adiacente agli studi della Disney di Burbank. I piani prevedevano una piazza cittadina vecchio stile, un municipio, una stazione dei pompieri, un teatro dell'opera, un cinema e veicoli storici che solcavano una via principale.\nNel 1952 l'idea si era espansa in una proposta di parco divertimenti da 1,5 milioni di dollari che aveva presentato ai funzionari di Burbank. Il consiglio comunale respinse la proposta ma Disney prese il rifiuto come una battuta d'arresto fortunata dato che, ormai, i suoi sogni per un parco a tema avevano superato lo spazio disponibile a Burbank.\nDopo una lunga selezione, la scelta del terreno per edificare il parco cadde su un aranceto ad Anaheim di 160 acri con 12.000 alberi, a 22 miglia a sud di Los Angeles.\nPrima che suo fratello Roy si recasse a New York per ottenere un prestito di 9 milioni di dollari, Disney chiese all'artista Herb Ryman di dedicare un fine settimana a disegnare una bozza di Disneyland dai 4 a 6 piedi per persuadere i banchieri a finanziare il progetto.\nUna seconda fonte di finanziamento venne dalla rete televisiva ABC, che offr\u00ec 5 milioni in prestiti e investimenti se Disney avesse accettato di produrre e presentare uno show televisivo settimanale di un'ora chiamato \"Disneyland\". L'accordo consent\u00ec alla Disney di presentare il parco al pubblico televisivo, in particolare ai bambini.\nLa costruzione.\nLa costruzione inizi\u00f2 nel luglio del 1954. Disney promise di aprire il parco entro un anno, un impegno definito da molti all'epoca \"impossibile\". I costi salirono alle stelle superando i 17 milioni di dollari. Hollywood soprannomin\u00f2 il progetto di Disneyland \"\"Walt's Folly\" (\"la follia di Walt\"\") e molti prevedevano un fallimento spettacolare.\nWalt Disney visitava quotidianamente il sito per offrire direzione e incoraggiamento, passando spesso la notte in un appartamento privato sopra la caserma dei pompieri di Disneyland. 1.200 operai lavorarono a ritmo serrato per completare il progetto in tempo.\nInaugurazione.\nDisneyland venne inaugurata da Walt Disney il 17 luglio 1955. Alle ore 14:00 il parco venne aperto, e la cerimonia d'inaugurazione di 90 minuti fu trasmessa in diretta televisiva sulla ABC, terzo investitore nel parco a tema. Si stima che 70 milioni di persone - in un paese di 165 milioni - si fossero sintonizzate a guardare l'inaugurazione co-presentata dall'attore, e futuro presidente degli Stati Uniti, Ronald Reagan.\nLa cerimonia includeva una benedizione da parte di un ministro protestante, una band che suonava l'inno nazionale mentre dei militari innalzavano la bandiera americana e un'acrobazia aerea della California Air National Guard.\nIl giorno dell'inaugurazione, conosciuto come \"il giorno nero\" di Disneyland, oltre ai circa 6.000 invitati regolarmente, se ne aggiunsero altri 22.000, che riuscirono a entrare con dei biglietti di invito falsi o scavalcando una recinzione, arrivando ad oltre 28.000 invitati, pi\u00f9 di quanti gli addetti al parco fossero pronti a ricevere.\nL'enorme affluenza di quel giorno cre\u00f2 ingorghi chilometrici su tutta l'autostrada, mentre nel parco, dove a stento si riusciva a camminare, finirono ben presto le scorte di cibo facendo infuriare gli ospiti. A questo si aggiunse uno sciopero degli idraulici che perdurava da qualche giorno che fece rimanere le fontane del parco a secco; questa, secondo alcuni detrattori, sarebbe in realt\u00e0 stata una trovata per far vendere pi\u00f9 Pepsi, uno degli sponsor del parco. Complice il caldo infernale di luglio e l'asfalto fresco posato sulla Main Street la mattina stessa, i tacchi delle scarpe delle signore finirono per incollarsi al manto stradale, rendendo ulteriormente complicato il passaggio sulla Main Street.\nMolte delle pubblicizzate attrazioni erano in realt\u00e0 ancora chiuse o in costruzione, in alcuni punti del parco, inoltre, la vernice era ancora fresca, tanto che alcuni operai ancora stavano terminando di ridipingere degli oggetti. Nel tardo pomeriggio, una fuga di gas costrinse alla chiusura anticipata alcune land del parco, costringendo quindi gli ospiti ad ammassarsi in spazi ancora pi\u00f9 ridotti. I giornali dell'epoca riportarono di come fu disorganizzato il tutto, e stroncarono subito il parco tanto amato e voluto da Disney, definendolo come un \"vero incubo\" e gli stessi manager della Disney negli anni seguenti si sarebbero riferiti al giorno dell'inaugurazione come al \"Black Sunday\".\nIl giorno successivo, il 18 luglio, il parco fu ufficialmente aperto al pubblico, che attendeva con ansia fuori dai cancelli gi\u00e0 da notte fonda. Il biglietto numero 1 fu acquistato, simbolicamente, da Roy Disney, fratello di Walt.\nIl successo.\nI visitatori arrivarono a frotte e il parco riscosse subito un notevole successo, permettendo in breve tempo a Walt Disney di riscattare le ipoteche che aveva acceso sulla casa per finanziare la costruzione del parco, costato all'epoca 17 milioni di dollari.\nUna serie di giostre che non erano pronte per la giornata di apertura, come \"Rocket to the Moon\" e \"Dumbo the Flying Elephant\", furono presto aperte, con molte attrazioni che aprirono entro il primo anno.\nNel giro di due mesi, il parco aveva accolto il suo milionesimo visitatore. Per il suo primo anniversario, la presenza era stata di 3.642.597 milioni di visitatori. Sessant'anni dopo, la popolarit\u00e0 di Disneyland continua a crescere, con un numero complessivo di visitatori stimato in oltre 750 milioni.\nDescrizione.\n\u00c8 il primo parco a tema costruito al mondo, anche se spesso e volentieri non viene considerato come tale: molti identificano erroneamente la nascita del concetto di parco a tema con l'inaugurazione del Luna Park di Coney Island (avvenuta nel 1903), anche se parchi come quest'ultimo vengono classificati pi\u00f9 precisamente come parchi meccanici.\nIl vero primato di Disneyland consiste nell'essere il primo parco divertimenti interamente basato sulla costruzione minuziosa nel mondo reale di un'idea immaginaria formulata in ogni suo particolare, di un mondo parallelo nei quali si proponeva, per\u00f2, uno scenario fantastico ma possibile.\nL'edificio pi\u00f9 importante del parco, quello centrale e immancabile in qualsiasi altro parco Disney da l\u00ec in poi, era il \"Castello della Bella Addormentata\", pensato per l'omonimo lungometraggio al quale, contemporaneamente alla progettazione e costruzione del parco, stavano lavorando gli Studios.\nParte poi proprio in quegli anni la consuetudine di usare \"Tinker Bell\" (\"Trilly\" o \"Campanellino\" in Italia) per dare il benvenuto ai visitatori del parco.\nInoltre l'editore del tempo, la \"Western\", decise di sfruttare l'evento chiedendo ai propri \"cartoonist\" di realizzare storie ambientate nell'area di Disneyland: generalmente queste avventure erano una delle rare occasioni in cui i personaggi di Topolinia e Paperopoli si incontravano tra loro, ma anche con personaggi normalmente utilizzati per i corti e i lungometraggi. Si cimentarono in tali adattamenti artisti come Milt Banta, Neil Boyle, Roy De Leonardi, Carl Barks, Tony Strobl, Paul Murry e spesso comparivano personaggi come Dumbo, Pinocchio, Capitan Uncino al fianco dei soliti Topolino, Paperino, Pippo.\nNello stesso anno, alcuni mesi prima dell'apertura ufficiale del parco, esordisce in TV, con il medesimo nome \"Disneyland\", un appuntamento settimanale, presentato dallo stesso Walt Disney, nel quale venivano mostrati cartoni animati con i suoi personaggi come protagonisti.\nProprio come poi venne diviso il parco, anche il programma presentava delle aree tematiche: \"Adventureland\", \"Frontierland\", \"Fantasyland\" e \"Tomorrowland\".\ndiceva Walt Disney nel 1960, commentando quel sogno che coltivava sin dagli anni quaranta e che vide divenire realt\u00e0 il 17 luglio del 1955.\nAree tematiche.\n\"Main Street, U.S.A.\".\n\u00c8 la prima \"area tematica\" all'entrata principale dei tanti parchi in stile \"Disneyland\" in tutto il mondo.\nVi si accede passando sotto alla stazione del treno Disneyland Railroad.\nQui si trovano i principali negozi di souvenir, ristoranti e centri informazioni del parco.Main Street, USA \u00e8 stata ispirata dalla citt\u00e0 Marceline, nel Missouri (in cui pass\u00f2 l'infanzia Walt Disney) ed \u00e8 stata progettata per assomigliare al centro di una citt\u00e0 americana idealizzata a cavallo tra il XIX secolo e l'inizio del XX secolo (1910 circa).\n\"Adventureland\".\nLetteralmente la \"terra dell'avventura\", quest'area si trova subito alla sinistra in basso del parco ed \u00e8 stata strutturata per assomigliare alle giungle remote dell'Africa, dell'Asia, del Sud America e del Pacifico del Sud. Qui si trovano alcune attrazioni come la Indiana Jones Adventure ispirata alla saga di Indiana Jones.\n\"New Orleans Square\".\nSituata all'estrema sinistra del parco, quest'area ha aperto nel 1966 ed \u00e8 molto popolare tra i visitatori dato che qui si trovano due delle attrazioni pi\u00f9 gettonate ovvero: Pirates of the Caribbean, che ha ispirato il film e tutte le altre attrazioni omonime negli altri parchi Disney, e la Haunted Mansion. Inoltre proprio in quest'area si trova il famoso e tanto chiacchierato Club 33.\n\"Frontierland\".\nSituata in alto a sinistra della mappa, quest'area ricrea le atmosfere di fine '800 dell'era dei Cowboy e dei pionieri americani. Qui si trovano le famose Big Thunder Mountain.\n\"Critter Country\".\nSituata sempre a sinistra della mappa accanto a Frontierland, quest'area \u00e8 famosa soprattutto per la presenza delle Splash Mountain.\n\"Fantasyland\".\nQuesta \u00e8 l'area tematica centrale e principale del parco, qui infatti si trovano il Castello della Bella Addormentata, simbolo del parco Disneyland, e le famose attrazioni Peter Pan's Flight e It's a Small World.\n\"Mickey's Toontown\".\nInizialmente chiamata solo Toontown, quest'area tematica si trova in alto all'estremo della mappa ed \u00e8 stata inaugurata nel 1993. Si ispira alla citt\u00e0 dei cartoni animati vista nel film \"Chi ha incastrato Roger Rabbit\" del 1988.\n\"Tomorrowland\".\nQuest'area tematica, situata a destra della mappa, \u00e8 ispirata a un'utopica citt\u00e0 del futuro e al suo interno si trovano alcune delle attrazioni pi\u00f9 famose del parco come le Space Mountain o Star Tours. Quest'area, cos\u00ec come il progetto EPCOT, ha ispirato l'omonimo film del 2014 \"Tomorrowland - Il mondo di domani\".\n\"Star Wars: Galaxy's Edge\".\nAnnunciata inizialmente alla D23 Expo nell'agosto 2015, la sua costruzione \u00e8 iniziata a nord di Frontierland il 14 aprile 2016. Quest'area tematica, inaugurata il 31 maggio 2019, contiene un'intera nuova Land esplorabile ispirata a un pianeta inedito della saga di Star Wars e due nuove attrazioni: un'attrazione - la pi\u00f9 grande in scala mai realizzata per un Disney Park - \u00e8 ambientata nell'hangar di uno Star Destroyer del Nuovo Ordine; la seconda attrazione \u00e8 ambientata invece nella cabina di pilotaggio del Millennium Falcon, che \u00e8 stato ricostruito a grandezza naturale. \u00c8 la pi\u00f9 grande espansione del parco Disneyland in 65 anni di storia.\nDisneyland Resort.\nIl complesso ha cambiato nome nel 2001, passando da \"\"Disneyland\" a \"Disneyland Resort\"\", a causa dell'espansione iniziata con la costruzione di un nuovo parco, adiacente all'originale, chiamato \"Disney California Adventure\".\nIl complesso Disneyland Resort comprende le seguenti strutture:\nChiusure straordinarie.\n\"Disneyland Resort\" ha avuto diverse chiusure straordinarie nella sua storia:\nAltri parchi.\nOltre al parco originale, esistono altri 5 resort \"Disneyland\" nel mondo:\nTrasposizioni cinematografiche.\nNell'estate del 2011, Walt Disney Pictures ha annunciato di produrre un film d'avventura ispirato all'attrazione di Disneyland \"Mattherhorn Bobsled\" intitolato \"The Hill\". Jason Dean Hall \u00e8 stato scelto per scrivere la sceneggiatura. Il film parler\u00e0 di cinque giovani avventurieri che per ragioni sconosciute vengono invitati a salire in cima al monte Cervino, ma verranno attaccati da uno yeti che vive nelle caverne sotterranee della montagna.\nIl film \"Escape from Tomorrow\" del 2013 \u00e8 incentrato sul parco. Girato all'insaputa dei visitatori e della Disney stessa, \u00e8 un film indipendente girato da Randy Moore; con una troupe ridotta ai minimi termini \u00e8 stato prodotto un cortometraggio fantastico horror presentato al Sundance Film Festival. Per questioni giuridiche non \u00e8 possibile vederlo pubblicamente.\nAltri film tratti da attrazioni del parco sono stati: \"La maledizione della prima luna\" con Johnny Depp (2003), \"La casa dei fantasmi\" con Eddie Murphy (2003) e \"Tomorrowland - Il mondo di domani\" con George Clooney (2014).\nUn'ulteriore film ispirato a Disneyland \u00e8 in cantiere e sar\u00e0 diretto dal regista Jon Favreau e si intitoler\u00e0 \"Magic Kingdom\". La trama sar\u00e0 incentrata su una famiglia che visita Disneyland quando tutte le attrazioni prendono vita e iniziano a interagire con loro.\nNel 2018 viene annunciata la produzione di un nuovo film con Dwayne \"The Rock\" Johnson ed Emily Blunt che si intitoler\u00e0 \"Jungle Cruise\" e che sar\u00e0 una trasposizione cinematografica ispirata dall'omonima attrazione presente a \"Disneyland\" dalla sua apertura."}
{"id": "21246", "revid": "123335294", "url": "https://it.wikipedia.org/wiki?curid=21246", "title": "Carlo Ludovico Ragghianti", "text": "Biografia.\nLa formazione e la prima attivit\u00e0.\nNel 1927, quando frequenta la terza classe del liceo a Firenze, conosce Eugenio Montale, che gli fa scoprire e leggere le opere di James Joyce. Successivamente, nell'ambiente della Scuola Normale e dell'Universit\u00e0 di Pisa, si dedica alla storia dell'arte sotto la guida di Matteo Marangoni, protagonista del metodo figurativo puro della critica d'arte.\nLa sua formazione estetica \u00e8 segnata dall'incontro con il pensiero di Henri Bergson e di Benedetto Croce e dalla conoscenza della teoria della \"pura visibilit\u00e0\"; in seguito approfondisce le idee di Konrad Fiedler, Alois Riegl e Julius von Schlosser.\nLa sua tesi di laurea sui Carracci contiene importanti spunti teoretici, tanto da suscitare l'attenzione di Croce, che ne pubblica un estratto sulla rivista \"La Critica\" (1933). Il suo studio sul Vasari \u00e8 presentato all'Accademia dei Lincei da Giovanni Gentile.\nI saggi giovanili sul cinema e sullo spettacolo come forme dell'arte figurativa, \"Cinematografo e teatro\" e \"Cinematografo rigoroso\" (entrambi del 1933), lo pongono tra i primi studiosi a occuparsi in tal senso dell'argomento; sulla base di una distinzione tra i linguaggi, questi contributi fondano una critica dello spettacolo rivolta prevalentemente ai suoi aspetti visivi, ricercandone anche i precedenti storici.\nNel 1935 Ragghianti fonda \u2013 insieme a Ranuccio Bianchi Bandinelli, e grazie all'interessamento di Giovanni Gentile \u2013 la rivista \"Critica d'Arte\", alla cui direzione collaborer\u00e0 per poco anche Roberto Longhi: \u00e8 la pi\u00f9 significativa rivista del periodo, che intende promuovere un rinnovamento estetico e metodologico degli studi storico-artistici.\nNel febbraio del 1937 conosce Licia Collobi, allora a Roma con una borsa triennale di perfezionamento all'Istituto di Archeologia e Storia dell'arte. I due si sposeranno il 30 novembre 1938 a Firenze.\nL'impegno politico.\nFervente antifascista fin dai banchi del liceo, a partire dal 1934, grazie anche agli studi che lo portano a viaggiare molto nel Paese, Ragghianti assume un ruolo importante nel ritessere i collegamenti tra i nuclei dell'opposizione liberale, democratica e socialista. Stabilisce infatti relazioni politiche con Ugo La Malfa, con Ferruccio Parri e con gli ambienti torinesi gobettiani e di \"Giustizia e Libert\u00e0\" (movimento al quale egli stesso si richiama), e ne favorisce l'incontro con i liberalsocialisti di Aldo Capitini e Guido Calogero. Lungo questo percorso Ragghianti diviene uno dei fondatori del Partito d'Azione, del quale redige, nel dicembre del 1941, il primo documento programmatico, i cosiddetti \"Sette punti\", approvati nel luglio del 1942. Frattanto, nel mese di marzo, Ragghianti \u00e8 arrestato a Modena, dove il regime gli aveva imposto il soggiorno obbligato dal 1940. L'iniziale condanna al confino \u00e8 commutata in ammonizione, ma nell'aprile del 1943 \u00e8 nuovamente imprigionato; denunciato al Tribunale speciale, \u00e8 liberato il 26 luglio 1943.\nPosto alla guida del Comitato militare incaricato di organizzare la Resistenza azionista in Toscana, \u00e8 fondatore delle Brigate Rosselli, di cui ha il comando fino al giugno del 1944, quando cede l'incarico a Nello Niccoli, mantenendo per\u00f2 il ruolo di commissario di guerra. In agosto assume la presidenza del Comitato di Liberazione Nazionale toscano e guida il governo provvisorio che dirige l'insurrezione contro i nazifascisti a Firenze, liberata l'11 agosto 1944.\nSottosegretario alla Pubblica istruzione \u2013 con delega alle Belle arti e allo Spettacolo \u2013 nel governo Parri (1945), prende provvedimenti incisivi per la ricostruzione del patrimonio artistico nazionale e avvia importanti interventi. Durante il primo congresso nazionale del Partito d'Azione, nel febbraio del 1946, \u00e8 con la minoranza che lascia il partito, e segue Parri e La Malfa nel Movimento della democrazia repubblicana. Dopo le elezioni dell'aprile del 1948 prosegue il proprio impegno politico soprattutto in ambito culturale.\nL'impegno culturale nel dopoguerra.\nDopo la crisi e lo scioglimento del Partito d'Azione, Ragghianti torna alla vita universitaria ed \u00e8 nominato professore di ruolo a Pisa, dove succede al suo maestro Matteo Marangoni. Vi insegner\u00e0 dal 1948 al 1972.\nCon la costante e infaticabile collaborazione della moglie Licia Collobi e il sostegno di Adriano Olivetti fonda nel 1952 \u2013 e dirige fino al 1965 \u2013 la rivista di cultura e divulgazione artistica \"\"sele\"Arte\". Arrivando a oltre cinquantamila copie distribuite in Italia e all'estero, il periodico diventa un punto di riferimento nell'orientare il grande pubblico verso l'interesse per l'arte, suscitando una capillare attenzione per i molteplici fenomeni del mondo figurativo. Negli stessi anni nasce la maggior parte dei suoi 21 \"critofilm\" (realizzati tra il 1948 e il 1964), in particolare i diciotto della \"\"sele\"Arte cinematografica\", nati con il supporto di Olivetti. Con essi Ragghianti fa del mezzo cinematografico un efficace strumento di indagine critica e di divulgazione, cercando di ricostruire e restituire i percorsi visivi e formali delle opere degli artisti trattati.\nLa sua partecipazione alla vita politica si esprime anche attraverso una rivista (\"Criterio\", 1957-1958) ispirata ai valori delle componenti democratiche e progressiste della Resistenza, ma consister\u00e0 soprattutto in memorabili campagne d'opinione, come quelle per la laicit\u00e0 della scuola pubblica, per l'autonomia dell'universit\u00e0 e per un'efficace tutela del patrimonio artistico e architettonico delle citt\u00e0 italiane. Nel 1966, dopo la disastrosa alluvione di Firenze, fu l'anima delle iniziative internazionali volte al risarcimento dei danni sub\u00ecti dal patrimonio culturale.\nLa variet\u00e0 di interessi di Ragghianti si manifesta nei suoi studi, dai libri ai moltissimi contributi \u2013 finalizzati a creare una diffusa coscienza delle dimensioni e dell'articolazione dell'universo figurativo \u2013 pubblicati in buona misura su \"\"sele\"Arte\" e su \"Critica d'Arte\", che Ragghianti continuer\u00e0 a dirigere fino alla morte.\nL'insegnamento.\nNell'istituto universitario pisano da lui diretto Ragghianti, insieme con un folto gruppo di collaboratori, crea un modello originale di formazione di esperti nelle arti figurative, coniugando la riflessione teorica, l'indagine sulle raccolte museali, i campi pi\u00f9 tradizionali della disciplina e altri ambiti solitamente trascurati, come l'urbanistica, le arti industriali, lo spettacolo, il cinema e le forme artistiche di civilt\u00e0 lontane nel tempo e nello spazio.\nIn seguito alle contestazioni studentesche del Sessantotto avvia un progressivo distacco dal mondo accademico. Parallelamente fonda l'Universit\u00e0 Internazionale dell'Arte (U.I.A.) di Firenze, un'istituzione mirante alla creazione di alte professionalit\u00e0 nel campo dello studio e della tutela dei beni culturali.\nLa produzione scientifica.\nNella produzione di Ragghianti, multiforme ma accomunata dall'originale metodo da lui elaborato, emergono alcuni filoni principali: da una parte le riflessioni di filosofia dell'arte, tese a ricostruire il progressivo chiarirsi storico dei problemi nelle sfaccettature che essi assumono nel confronto continuo con le altrui riflessioni e con l'esercizio critico militante. I contributi in tal senso sono successivamente raccolti in libri come \"L'arte e la critica\" (1951), \"Il pungolo dell'arte\" (1956), \"Diario critico\" (1957), \"Arte, fare e vedere\" (1974 e 1986), \"Arte essere vivente\" (1984), \"La critica della forma\" (1986) e la monumentale opera in tre volumi \"Arti della visione\" (1975, 1976, 1979), sintesi delle sue ricerche sul cinema, sullo spettacolo teatrale e sulla filosofia dell'arte.\nAll'ambito della teoria e della metodologia dell'arte appartengono i libri \"Commenti di critica d'arte\" (1946) e \"Profilo della critica d'arte in Italia\" (1948), mentre il catalogo \"Arte moderna in Italia 1915-1935\" (1967) costituisce una ricostruzione storico-filologica di un periodo fino allora trascurato, e \"Impressionismo\" (1944, seconda edizione 1947), \"Giacomo Manz\u00f9, scultore\" (1957) e \"Mondrian e l'arte del XX secolo\" (Premio Viareggio 1962) sono esempi di interpretazione dell'arte contemporanea.\nRagghianti affront\u00f2 molti temi differenti, portando ovunque prospettive nuove suscitate dalla sua originale apertura metodologica. Cos\u00ec, in \"Pittori di Pompei\" (1963) sono affrontati i problemi del rapporto tra originali e copie nell'arte classica e dell'autonomia dell'arte romana rispetto a quella greca, mentre in \"L'uomo cosciente. Arte e conoscenza nella paleostoria\" (1981) il problema della valutazione dei manufatti artistici preistorici \u00e8 connesso a quello del sorgere della coscienza umana. L'imponente serie di studi di sistemazione critica e filologica confluisce in opere come \"Pittura del Dugento a Firenze\" (1957), \"Medioevo europeo\" (1978), nei volumi de \"L'arte in Italia\" (1968-1969), nei libri \"Filippo Brunelleschi. Un uomo un universo\" (1977) e \"Periplo del Greco\" (1987), o nelle pi\u00f9 brevi o incompiute monografie su Michelangelo, su Caravaggio e su molti altri artisti, volte a ricostruire il contributo con cui gli artisti partecipano alla costruzione della storia. Su questo piano, una realizzazione esemplare \u00e8 il gi\u00e0 citato \"Mondrian e l'arte del XX secolo\" (1962), che indaga il nesso fra tradizione e innovazione nelle avanguardie storiche d'inizio Novecento.\nMemorabili, nel far conoscere alla cultura italiana fenomeni che essa ignorava o sottovalutava, furono alcune grandi mostre organizzate da Ragghianti, soprattutto negli anni Cinquanta e Sessanta a Firenze: a titolo d'esempio, quelle dedicate a grandi maestri dell'architettura del Novecento (su Frank Lloyd Wright nel 1951, su Le Corbusier nel 1963, su Alvar Aalto nel 1965).\nLa dedizione al dovere sociale della cultura \u00e8 un'altra parte essenziale della personalit\u00e0 di Ragghianti, cui si devono contributi e interventi concernenti le riforme degli enti di cultura pubblica e dell'universit\u00e0, le leggi sulla tutela dei beni artistici, la radiotelevisione, la scuola, l'educazione artistica, l'urbanistica, l'introduzione dell'insegnamento della storia del cinema. Di tali questioni si occup\u00f2 anche come esponente o presidente di enti e associazioni quali la Societ\u00e0 Italiana per l'Archeologia e la Storia dell'arte e l'ADESSPI (Associazione Difesa e Sviluppo della Scuola Pubblica Italiana), di cui diresse dal 1959 al 1962 l'organo di stampa \"Scuola e Costituzione\". Uno dei concreti risultati conseguiti fu l'istituzione della scuola media unica obbligatoria.\nLa creazione di istituzioni d'arte e cultura.\nRagghianti fond\u00f2 e promosse molte istituzioni di cultura: l'Istituto Italiano di Storia dell'Arte e la Raccolta nazionale di Disegni e Stampe di Pisa; la Strozzina a Firenze, galleria d'arte di interesse pubblico (1949-1966); il nucleo fondamentale del museo d'arte contemporanea di Firenze (iniziato con l'acquisizione della collezione di Alberto della Ragione e con le donazioni degli artisti chiamati ad integrare il patrimonio della citt\u00e0 danneggiato dall'alluvione); la gi\u00e0 ricordata Universit\u00e0 Internazionale dell'Arte (1969); fino alla nascita del Centro Studi sull'Arte Licia e Carlo Ludovico Ragghianti, cui lasci\u00f2 la propria biblioteca, fototeca e archivio.\nOmaggi.\nGli \u00e8 stata intitolata una via a Pisa, in localit\u00e0 Ospedaletto."}
{"id": "21251", "revid": "84184", "url": "https://it.wikipedia.org/wiki?curid=21251", "title": "Olginate", "text": "Olginate (\"Ulgin\u00e0a\" in dialetto brianzolo, pronuncia fonetica IPA: ) \u00e8 un comune italiano di abitanti della provincia di Lecco (fino al 1992 apparteneva alla provincia di Como) in Lombardia. Anticamente era a capo di una pi\u00f9 vasta area comprendente anche gli attuali comuni di Garlate e Valgreghentino. Fa parte della comunit\u00e0 montana Lario Orientale - Valle San Martino e del Parco dell'Adda Nord.\nGeografia fisica.\nIl territorio comunale \u00e8 situato all'estremo meridionale delle Prealpi lombarde, ed ha come confini naturali ad est il lago di Olginate e il fiume Adda. L'altitudine varia tra i 195 m s.l.m. del fiume e gli 830 della cima del monte Regina. La morfologia del territorio \u00e8 caratterizzata dalla presenza di zone montuose nella parte nord-occidentale e meridionale del paese, insieme a zone collinari e pi\u00f9 pianeggianti in prossimit\u00e0 dei corsi d'acqua presenti. Infatti, per quanto riguarda l'idrografia, sul territorio olginatese scorrono anche due torrenti immissari dell'Adda, cio\u00e8 l'Aspide, vicino al confine con Garlate, e il Greghentino, proveniente da Valgreghentino.\nOrigini del nome.\n\"Olginate\" deriverebbe dal germanico \"aucia\", ossia \"terra d'acqua\". Al campo della leggenda appartiene invece l'ipotesi di un'origine legata alla presenza di un certo Olgina, leggendario condottiero dei Goti.\nStoria.\nLe prime testimonianze di insediamenti, favoriti dal vicino guado del fiume Adda, risalgono al III-IV secolo d.C., nella fattispecie alcune sepolture e i resti di un ponte romano. In epoca romana Olginate era chiamata \"Olginatum\". Il suo territorio era attraversato da due strade:\nNel corso del Medioevo il paese vedeva gi\u00e0 presenti alcuni edifici storici e basava la propria economia sulle attivit\u00e0 legate al fiume. In questo periodo si assistette a un potenziamento delle fortificazioni, con la realizzazione, tra le varie opere, di una torre situata laddove oggi si trova Piazza Garibaldi, di una fortezza dotata di fossato nella zona sud del paese. Nello stesso periodo rimase sempre fedele ai Visconti e poi agli Sforza, signori di Milano, il che signific\u00f2 trovarsi proprio al confine con la Repubblica di Venezia e dover far fronte alle incursioni dalla zona bergamasca, di orientamento guelfo, anche in seguito alla Pace di Lodi.\nNel Cinquecento venne scelto da Carlo Borromeo come uno dei punti strategici nella riorganizzazione della Diocesi di Milano. Il Seicento invece fu caratterizzato dalla dominazione spagnola e da diverse epidemie, elementi che portarono a un declino economico; al passaggio dei territori milanesi sotto gli Austriaci, avvenuto all'inizio del Settecento, si ebbe una ripresa delle attivit\u00e0 commerciali e l'insediamento delle industrie della lavorazione della seta, settore attivo fino al Novecento, mentre l'economia di fiume si esaur\u00ec gradualmente, dalla rimozione del vicino confine nel 1797 fino alla costruzione di un ponte sull'Adda nel 1911. Quest'ultimo, iniziato nel 1909 e dedicato a Vittorio Emanuele III di Savoia, nel 1927 fu sostituito da un'altra infrastruttura. \nDurante il Regno Lombardo-Veneto, la vecchia strada militare che passava per Olginate venne risistemata e resa pi\u00f9 adatta alle esigenze della modernit\u00e0.\nNel 1859 il comune fu incluso nel mandamento di Oggiono del circondario di Lecco, nella provincia di Como; nel 1928 i comuni di Capiate (gi\u00e0 parte di Olginate fino al 1633) e Consonno furono soppressi e aggregati a Olginate.\nNel 1879 a Olginate era attiva una filanda che impiegava ben 476 lavoratori. \nNel 1992 il comune di Olginate venne scorporato dalla provincia di Como e venne integrato, assieme ad altri 83 comuni, alla nuova provincia di Lecco.\nSociet\u00e0.\nEtnie e minoranze straniere.\nAl 1\u00ba gennaio 2018 gli stranieri con dimora abituale a Olginate sono in totale , il 10,5% del totale della popolazione. Le comunit\u00e0 pi\u00f9 numerose sono quelle provenienti da:\nTradizioni e folclore.\nUna tradizionale ricorrenza \u00e8, alla fine del mese di gennaio, il cosiddetto \"brusa gin\u00e9e\", in occasione del quale viene organizzato un rumoroso corteo per le vie del paese e viene acceso un fal\u00f2 sul quale viene bruciato un fantoccio, simbolo del freddo dell'inverno che si intende scacciare.\nEconomia.\nIl paese, che nel corso della sua storia ha basato la propria economia sulle attivit\u00e0 legate al fiume Adda e poi sull'industria serica, \u00e8 oggi noto essendo molto attivo nel settore industriale a livello produttivo di minuterie metalliche, e nel settore della metalmeccanica. Per quanto riguarda il settore turistico, esso \u00e8 discretamente sviluppato in particolar modo in relazione alla presenza del lago.\nCultura.\nLa pieve.\nIl 24 novembre 1574 il cardinale Carlo Borromeo trasfer\u00ec alla chiesa di Sant'Agnese di Olginate la sede della previgente pieve di Santo Stefano di Garlate. Nell'ambito delle sue misure di adeguamento alla modernit\u00e0, San Carlo decise infatti di riflettere il mutamento intervenuto nel tessuto urbano della zona, e cambi\u00f2 la sede plebanea. Olginate, a cui afferiva anche Capiate, ebbe quindi un prevosto cui per quattro secoli furono sottoposte le seguenti parrocchie:\nFino alla sistemazione dei confini diocesani tra Bergamo e Milano voluti dall'imperatore Giuseppe II d'Asburgo nel 1787, altre sette parrocchie sottoposte da pi\u00f9 di tre secoli allo Stato Veneto e successivamente passate alla Diocesi di Bergamo, facevano anch'esse parte del vicariato di Olginate: Calolziocorte, Carenno, Castelrossino, Erve, Lorentino, Somasca e Vercurago.\nSull\u2019altra sponda dell\u2019Adda rimase quindi al vicariato solo la chiesa di Chiuso, territorialmente nella pieve milanese di Lecco.\nIstruzione.\nBiblioteche.\n\u00c8 presente una biblioteca comunale, situata presso Villa Sirtori.\nScuole.\nA Olginate \u00e8 possibile frequentare la scuola pubblica dalla scuola dell'infanzia, passando per la scuola primaria, fino alla scuola secondaria di primo grado. I diversi gradi sono raggruppati nell'Istituto comprensivo Giosu\u00e8 Carducci, che comprende anche le sedi di Garlate e Valgreghentino.\nInfrastrutture e trasporti.\nStrade.\nIl comune \u00e8 attraversato da nord a sud dalla strada provinciale 72 del Lago di Como, che permette di raggiungere da una parte il capoluogo Lecco, distante circa , e dall'altra la zona di Milano. \u00c8 collegato a Calolziocorte, alla sponda opposta dell'Adda, tramite due ponti, uno di ferro situato presso il centro cittadino e intitolato a Vittorio Emanuele III, la cui costruzione risale al primo Novecento, e un secondo, inaugurato nel 2009, nella zona sud del paese, intitolato a Cesare Cant\u00f9.\nFerrovie.\nNon \u00e8 presente alcuna stazione situata nel territorio comunale, e la pi\u00f9 vicina si trova a Calolziocorte, la cui denominazione ufficiale \u00e8 per\u00f2 Calolziocorte-Olginate. Il comune nella zona di Capiate \u00e8 attraversato dalla ferrovia Lecco-Milano, che da Calolziocorte supera l'Adda e poi conduce ad Airuno tramite una galleria.\nMobilit\u00e0 urbana.\nIl paese \u00e8 servito da due linee extraurbane di autobus, gestite dalla SAL, che permettono il collegamento diretto con i paesi limitrofi sia in direzione di Lecco e Calolziocorte sia verso Brivio.\nSport.\nCalcio.\nLa squadra di calcio di Olginate \u00e8 l\"'Unione Sportiva Olginatese\", societ\u00e0 fondata nel 1922 e ricostituita nel 1968 e che gioca presso lo Stadio Comunale di via dell'Industria. Attualmente disputa il campionato di Serie D, categoria dove \u00e8 presente dalla stagione 2001-2002.\nPallacanestro.\nLa societ\u00e0 di basket \u00e8 la \"Nuova Pallacanestro Olginate\", rifondata nel 1995 e prima presente con la denominazione di \"Polisportiva Olginate\". Il massimo traguardo finora raggiunto \u00e8 il campionato di Serie B nell'anno 2017-2018. Disputa le partite casalinghe nella palestra comunale Ravasio, in via Campagnola.\nPallavolo.\nLa societ\u00e0 di pallavolo olginatese \u00e8 la \"Polisportiva Olginate\". Il massimo traguardo finora raggiunto, con la squadra femminile, \u00e8 il campionato di Serie B2 dove ha partecipato per la sua prima volta nella stagione 2017-2018. Come la societ\u00e0 di basket, gioca le partite ufficiali nel palazzetto di via Campagnola.\nSono cresciute nella squadra di pallavolo di Olginate Miriam Sylla e Sylvia Nwakalor, medaglia d'argento al Campionato mondiale di pallavolo femminile 2018."}
{"id": "21252", "revid": "124255518", "url": "https://it.wikipedia.org/wiki?curid=21252", "title": "Oliveto Lario", "text": "Oliveto Lario (\"Ulivee\" in dialetto lecchese, pronuncia fonetica IPA: ), \u00e8 un comune italiano sparso di abitanti della provincia di Lecco in Lombardia, che unisce tre paesi distinti: Vassena, Limonta ed Onno. Curiosamente \u00e8 diviso tra due diocesi diverse: Milano e Como. Mentre Vassena fa parte della diocesi di Como e segue il rito romano, Onno e Limonta appartengono all'arcidiocesi di Milano e seguono il rito ambrosiano.\nIl comune di Oliveto Lario si trova lungo la strada litoranea che va da Lecco a Bellagio. \u00c8 uno dei due comuni (con Valmadrera) della provincia di Lecco situati sulla sponda occidentale del ramo di Lecco del Lario.\nStoria.\n\u00c8 nato nel 1927 dall'unione di tre localit\u00e0 distinte (e che un tempo costituivano dei comuni autonomi): Onno, Vassena, Limonta, che tutt'oggi sono le tre frazioni principali del comune. Il territorio comunale comprende anche le aree montane sopra le tre frazioni principali, rispettivamente: San Giorgio, Alpetto e Limontasca.\nIl centro della frazione di Onno si trova ai piedi di un alto dirupo chiamato Sasso di Onno. Un tempo faceva parte della pieve della Vallassina ed il suo nucleo storico era situato pi\u00f9 a sud, nei pressi della chiesetta di Sant'Anna, ancora esistente, fino al 1896, quando un'alluvione lo distrusse.\nLa frazione pi\u00f9 settentrionale, Limonta, \u00e8 di origini pi\u00f9 antiche: nell'anno 835 l'imperatore Lotario I don\u00f2 quel territorio agli abati della basilica di Sant'Ambrogio a Milano, i quali successivamente ottennero in dono anche la contigua Civenna (decreto di Carlo il Grosso datato 880) e Campione d'Italia (sul Lago di Lugano). Pur tra alterne vicende, questo feudo costitu\u00ec per otto secoli un'isola giurisdizionale circondata dal territorio dello Stato di Milano, cio\u00e8 una specie di microstato semi-indipendente, la cui fine avvenne il 10 settembre 1797 nell'epoca napoleonica, con l'annessione del territorio alla Repubblica Cisalpina.\nLa frazione centrale, Vassena, dove si trova il municipio , pare fosse una terra pressoch\u00e9 disabitata finch\u00e9, verso l'anno Mille, venne fondata da alcuni contadini e pescatori, provenienti da Mandello del Lario, affacciata sulla riva opposta del lago; essi in precedenza gi\u00e0 si recavano a Vassena per coltivare i loro terreni, attraversando i pochi chilometri di lago, con le tipiche barche a remi poi denominate Lucie. Di conseguenza Vassena fu per secoli una dipendenza degli abitanti di Mandello, prima di diventare un comune indipendente, poi confluito in quello di Oliveto Lario.\nSociet\u00e0.\nEvoluzione demografica.\nLa coltura dell'ulivo, dal quale deriva il nome del paese, \u00e8 ancora oggi ben viva e frutta oltre 200 quintali annui di olive, utilizzati per produrre un olio lombardo assai pregiato.\nAmministrazione.\nAltre informazioni amministrative.\nFa parte della Comunit\u00e0 montana Lario Orientale - Valle San Martino."}
{"id": "21253", "revid": "1935652", "url": "https://it.wikipedia.org/wiki?curid=21253", "title": "Osnago", "text": "Osnago (\"Usnach\" in dialetto brianzolo) \u00e8 un comune italiano di abitanti della provincia di Lecco in Lombardia.\nGeografia fisica.\nOsnago si trova in Brianza, nel territorio del Meratese, al confine tra l'alta pianura padana e le propaggini delle colline briantee, a ovest della Valle dell'Adda. Il territorio comunale si adagia in una conca tra l'altopiano morenico delle Orane e la collina del Dosso. Il territorio \u00e8 attraversato dal torrente Molgora, affluente del torrente Curone. Il 41% della sua superficie fa parte dell'area protetta del Parco regionale di Montevecchia e della Valle di Curone.\nOrigini del nome.\nUn tempo si faceva derivare il toponimo dall'espressione latina \"os lacus\" (\"bocca del lago\"), in riferimento a un presunto specchio d'acqua che in epoca romana avrebbe bagnato anche la zona di Cernusco Lombardone, Lomagna e Usmate. In realt\u00e0, stando a pi\u00f9 recenti studi, l'origine sarebbe celtica: \"osn-\u0101k(on)\", ossia \"luogo dei frassini\".\nNel X secolo il toponimo \u00e8 attestato come \"Osonacum\".\nStoria.\nL'occupazione umana del suolo compreso tra i torrenti Curone e Molgora risale con buona probabilit\u00e0 all'et\u00e0 preistorica, date le testimonianze archeologiche e i cospicui giacimenti di selci rinvenuti.\nDa Osnago, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga. Osnago rimase comunque per molti secoli un piccolo centro agricolo, forse presidiato militarmente (ne testimoniano la toponomastica dialettale e alcuni dettagli architettonici del centro paese), distante dai centri economici.\nA partire dall'Alto Medioevo, Osnago fece parte del feudo di Carnate e ne segu\u00ec le sorti per lungo tempo.\nNe \"Le vicende della Brianza\", Ignazio Cant\u00f9 racconta che a Osnago l'Inquisizione abbia bruciato numerose donne accusate di stregoneria.\nDurante il XIX secolo con la fondazione della fabbrica tessile Galimberti prende avvio lo sviluppo industriale del paese e con esso, lo sviluppo urbanistico.\nSimboli.\nLo stemma del comune di Osnago \u00e8 stato concesso, insieme al gonfalone municipale, con decreto del presidente della Repubblica del 10 settembre 1982.\nLo stemma di Osnago \u00e8 stato ricavato dallo \"Stemmario\" di Marco Cremosano del XVII secolo (dove \u00e8 blasonato: \"di rosso, alla branca di leone strappata e posta in banda d'oro\"), ma \u00e8 presente anche nello \"Stemmario Trivulziano\" del XV secolo, ove la branca \u00e8 invece d'argento.\nMonumenti e luoghi d'interesse.\nArchitetture civili.\nOsnago, come tutte le localit\u00e0 brianzole, ospita ville patrizie di notevole pregio architettonico: Arese Lucini, De' Capitani, Nava, Galimberti e Ambrosini-Spinella.\nVilla De' Capitani.\nLa villa De' Capitani ospit\u00f2 le trattative della congiura di Pontida.\nVilla Arese.\nVilla Arese ospit\u00f2 il poeta Ugo Foscolo, che per la contessa compose l'ode \"All'amica risanata\", e pi\u00f9 tardi lo scrittore Alessandro Manzoni durante i suoi studi a Merate.\nLa villa fu realizzata nel XVII secolo, commissionata da Giulio Lucini alla famiglia dei Richini, i quali realizzarono un palazzo barocco che and\u00f2 ad incorporare un precedente edificio del XVI secolo. Quest'ultimo palazzo, gi\u00e0 propriet\u00e0 Sfondrati, era stato comprato nel 1590 da Francesco Lucini. La villa, che internamente conserva un salone del Seicento, fu rimaneggiata nel XIX secolo. La facciata, in stile neoclassico, fu infatti realizzata da Marco Casati tra il 1841 e il 1847.\nInternamente, la villa conserva una camera da letto, nata come piccolo teatro nel XVIII secolo e decorata da Giovan Battista Sassi.\nLa cappella della villa, accessibile al pubblico dal 1652, ospita una \"Passione\" affrescata da Johann Christoph Storer e una \"Deposizione\" realizzata da maestranze della scuola dei Carracci.\nVilla D'Agostino-Ambrosini-Spinella.\nLa villa D'Agostino-Ambrosini-Spinella, sede di un comando tedesco durante la Repubblica Sociale Italiana, \u00e8 attribuita all'architetto Ulisse Stacchini, che a Milano progett\u00f2 la stazione Centrale e lo stadio Giuseppe Meazza.\nUgualmente accessibile \u00e8 il parco della villa Ambrosini-Spinella-D'Agostino che nei mesi estivi ospita rassegne teatrali e cinematografiche.\nVilla Crippa.\nLa villa ospit\u00f2 Carlo Passeroni (amico di Giuseppe Parini) durante la scrittura dell'opera \"Cicerone\".\nArchitetture religiose.\nI conti Arese Lucini furono i principali committenti dei due luoghi di culto cittadini, la chiesa di Santo Stefano Protomartire in centro paese (realizzata nella seconda met\u00e0 del XVIII secolo) e il santuario della Beata Vergine di Loreto nella frazione Cappelletta, entrambi arricchiti da opere dell'artista Federico Ferrario. Numerose le edicole di culto ambrosiano.\nAltro.\nEdificio civico singolare \u00e8 l'acquedotto ottocentesco, in piazza Vittorio Emanuele, attualmente adibito a \"casa dell'acqua\". Vestigia di impronta medievale si possono scorgere nelle vie del centro paese, in particolare i contrafforti in via San Carlo, una torretta sporgente tra via Cavour e via Trento e un arco gotico tra via Crocefisso e via Trieste.\nNel 2010 il comune di Osnago ha impiantato un \"bosco urbano\" all'interno dell'abitato cittadino, adibito a parco pubblico.\nSociet\u00e0.\nEtnie e minoranze straniere.\nGli stranieri residenti nel comune sono 589, ovvero il 12,2% della popolazione. Di seguito sono riportati i gruppi pi\u00f9 consistenti:\nCultura.\nEventi.\nSul suolo osnaghese si tiene la tradizionale fiera di san Giuseppe Artigiano. inoltre, tra maggio e luglio si tiene la manifestazione \"Un mese per gioco\": l'evento consiste in serate di cinema all'aperto, concerti di musica classica, spettacoli di burattini.\nNel comune di Osnago, si tiene la Rassegna biennale d'arte contemporanea: \"La voce del corpo\", ideata dall'artista Bruno Freddi. L'evento si svolge durante l'estate, per due settimane da fine giugno a inizio luglio, e vede la partecipazione di artisti italiani ed internazionali.\nEconomia.\nOsnago \u00e8 dotata di un'area industriale di buone dimensioni (si contano oltre 100 aziende attive), che si estende principalmente a est della Statale, nella zona della Fiera di Osnago. La percentuale pi\u00f9 consistente della forza lavoro \u00e8 impegnata nel secondario, essendovi occupati il 60% dei lavoratori.\nProprio l'avanzamento negli anni passati delle aree destinate all'industria ha determinato una riduzione delle attivit\u00e0 agricole, che si conservano intatte nella zona occidentale del comune, ai confini con Lomagna, Missaglia e Montevecchia.\nInfrastrutture e trasporti.\nOsnago \u00e8 ben collegato con Lecco dalla SS342dir e dalla ferrovia, con Monza e Milano dalla A51 e dalla ferrovia, e infine con Como e Bergamo dalla SS342.\nLa Stazione di Osnago \u00e8 stata oggetto di recupero e ristrutturazione nel 2013. Il fabbricato, di propriet\u00e0 di Ferrovie dello Stato, \u00e8 gestito dal Circolo ARCI La Lo.Co.\nAmministrazione.\nDal 1946 sino al 1995 il Comune \u00e8 stato amministrato da giunte monocolore espressione della Democrazia Cristiana, sindaci: Gaetano Morell (1946-1980) e Angelo Bonanomi (1980-1995). Dal 1995 ad oggi \u00e8 stato amministrato da giunte espressione della lista civica di centrosinistra Progetto Osnago, sindaci: Marco Molgora (1995-2004), Paolo Strina (2004-2014) e Paolo Brivio (2014-in carica).\nGli attuali gruppi consiliari sono: Progetto Osnago (capogruppo Federico Dusi) e Orgoglio Osnago (capogruppo Marco Riva).\nLe cariche di consigliere comunale sono ricoperte a titolo gratuito (8 di maggioranza e 4 di minoranza), grazie all'approvazione unanime da parte del Consiglio Comunale - in data 7 ottobre 2016 - di un progetto predisposto dal gruppo Uno sguardo su Osnago che prevede la destinazione delle somme corrispondenti ai gettoni di presenza in un fondo \"borse di studio\"."}
{"id": "21256", "revid": "125077033", "url": "https://it.wikipedia.org/wiki?curid=21256", "title": "Parlasco", "text": "Parlasco (\"Perl\u00e0sch\" in dialetto valsassinese) \u00e8 un comune italiano di 134 abitanti della provincia di Lecco in Lombardia.\nSi trova in Valsassina. \nSoprannominato dai propri abitanti \"Borgo Affrescato\" per via dei vari affreschi presenti nel paese,\u00e8 uno dei comuni pi\u00f9 caratteristici della Lombardia \nOrigini del nome.\nSecondo la tradizione, il toponimo deriverebbe da un certo Lasco, un bandito schierato dalla parte dei pi\u00f9 deboli che avrebbe abitato presso le cascine di Marmoro, localizzate verso i Pizzi di Parlasco. \nStoria.\nUn documento del 1368 attesta la presenza di una rocca in localit\u00e0 Marmoro. Un'altra rocca, detta \"del Portone\", dotata di un avamposto, era invece localizzata sulla mulattiera per Bellano.\nGi\u00e0 terra di conquista di Gian Giacomo Medici, dal 1648 Parlasco fu un feudo della famiglia Monti.\nSimboli.\nLo stemma comunale, concesso con regio decreto del 1934, raffigura, su sfondo azzurro, una montagna erbosa, rocciosa in cima, che ricorda i Pizzi di Parlasco del Gruppo delle Grigne. La montagna \u00e8 attraversata da una fascia verde, bordata d'argento, che simboleggia l\u2019antica ed importante via di comunicazione che da Bellano portava in Valsassina attraversando il paese. La fascia ondata d'argento in punta allo scudo rappresenta il torrente Pioverna. Il capo di porpora \u00e8 ci\u00f2 che rimane del capo del Littorio, elemento comune agli stemmi creati durante il periodo fascista, privato del fascio littorio."}
{"id": "21258", "revid": "1516566", "url": "https://it.wikipedia.org/wiki?curid=21258", "title": "Pasturo", "text": "Pasturo (\"Past\u00fcr\" in dialetto valsassinese) \u00e8 un comune italiano di abitanti della provincia di Lecco in Lombardia.\nViene citato nel romanzo \"I promessi sposi\" di Alessandro Manzoni come paese di origine di Agnese, la madre della protagonista femminile Lucia.\nLa poetessa Antonia Pozzi, che trascorse a Pasturo diversi anni della sua vita nella casa di villeggiatura della famiglia, \u00e8 sepolta nel piccolo cimitero del paese.\nSituato ai piedi della Grigna Settentrionale e punto di partenza per le escursioni verso i Rifugi Pialeral e Brioschi, Pasturo \u00e8 anche sede di importanti fiere locali quali la Sagra delle Sagre (agosto) e la Manifestazione Zootecnica Valsassinese (settembre).\nStoria.\nDa Pasturo, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga.\nSimboli.\nLo stemma e il gonfalone del comune di Pasturo sono stati concessi con decreto del presidente della Repubblica del 20 0tt0bre 1998.\nLa composizione dello stemma comunale allude alla bellezza ed alla fertilit\u00e0 del territorio, raffigurando un fiore rosso a cinque petali radicato sullo sbarrato d'oro e rosso di quattro pezzi. Questo emblema \u00e8 presente nell'Archivio Araldico Bonacina del XVIII secolo, conosciuto poi come Archivio Araldico Vallardi e Archivio Araldico Conte Vittorio Guelfi Camajani.\nMonumenti e luoghi d'interesse.\nA Pasturo.\nLa chiesa di Sant'Eusebio si trova nella piazza principale del paese e il suo campanile possiede cinque campane. All'interno conserva oltre a opere di Luigi Tagliaferri, degli Aliprandi e di Aloisio Reali, una serie di affreschi realizzati tra la fine del Trecento e il secolo successivo. Le pitture gotiche raffigurano Giuliano l'ospitaliere mentre uccide erroneamente i propri genitori; sullo sfondo: la Madonna in trono col Bambino, tra Santa Caterina d'Alessandria, Sant'Ambrogio, Sant'Antonio Abate e un'altra santa. \nPrima della piazza principale, si trova un'altra piazza, ove sorgono il municipio e il Santuario della Madonna della Cintura.\nUna delle antiche case a corte di Pasturo ospita una \"La Madonna coi Santi Sebastiano e Rocco\", affrescata nel XVI secolo dal pittore Franco Gerone di Valsolda.\nComunit\u00e0 Montana.\nFa parte della Comunit\u00e0 Montana della Valsassina."}
{"id": "21259", "revid": "287204", "url": "https://it.wikipedia.org/wiki?curid=21259", "title": "Perego", "text": "Perego (\"P\u00e9regh\" in dialetto brianzolo, : ) \u00e8 una frazione di abitanti della provincia di Lecco in Lombardia.\nStoria.\nLa pi\u00f9 antica menzione storica del paese si ha in un decreto arcivescovile di Anselmo IV da Bovisio datato 1097, nel quale \u00e8 citato un certo \"\"Vulielmus da Pelego\".\"\nDurante il periodo del Ducato di Milano, Perego fece parte della pieve di San Vittore, divenuta poi pieve di Missaglia. Nel 1373 Bernab\u00f2 Visconti confer\u00ec privilegi particolari agli abitanti di Perego per via della loro fedelt\u00e0 durante la battaglia contro Amerigo VI di Savoia. Perego disponeva inoltre di un castello dotato di due torri, fatto costruire dai Visconti per controllare la valle di Rovagnate. Nel XVI secolo, Il castello venne conquistato in due occasioni: da daipprima dai soldati di Martino Mondonico, alleato del Medeghino, e poi da quelli di Carlo V d'Asburgo.\nDal 30 gennaio 2015 la comunit\u00e0 di Perego \u00e8 confluita, insieme a Rovagnate nel nuovo comune di La Valletta Brianza.\nSi localizza nel territorio del Meratese.\nSociet\u00e0.\nEtnie e minoranze straniere.\nGli stranieri residenti nel comune sono 140, ovvero l'8,0% della popolazione. Di seguito sono riportati i gruppi pi\u00f9 consistenti:"}
{"id": "21260", "revid": "365417", "url": "https://it.wikipedia.org/wiki?curid=21260", "title": "Perledo", "text": "Perledo (\"Perled\" in dialetto comasco-lecchese, : , e gi\u00e0 Monte di Varenna fino al 1757) \u00e8 un comune italiano di 894 abitanti della provincia di Lecco in Lombardia. \u00c8 localizzato sulla sponda orientale del Lago di Como. Il nucleo abitato di Perledo dista circa 3\u00a0km da Varenna.\nGeografia fisica.\nLa quota altimetrica dell'intero territorio varia da 199 a 1350 m s.l.m.\nAree balneabili:\nSpiaggia per i cani:\nMonti:\nValli e torrenti:\nAree naturali: \nCave: \nFossili:\nSulla finire dell'800 vennero rinvenuti dei fossili di pesci, da cui il \"Perleido\" (gen. \"Perleidus\"), un genere di pesce estinto appartenente alla classe degli attinotterigi. Visse tra il Triassico inferiore e il Triassico medio (340\u00a0\u2013 325 milioni di anni fa) e i suoi resti si ritrovano in numerose parti del mondo (Europa, Asia orientale, Africa occidentale, Madagascar, Groenlandia e Spitsbergen).\nDal 1984 L'area di Perledo e delle Grigne \u00e8 oggetto di studi scientifici da parte del Dipartimento di Scienze della Terra \u201cA. Desio\u201d, Universit\u00e0 degli Studi di Milano, in relazione ai fossili ritrovati dello Saurichthys.Altri fossili vennero ricondotti ad un altro animale, il Lariosaurus. \nOrigine del nome.\nIl toponimo Perledo deriverebbe dal termine lombardo \"perlo\", \"pero cervino\", dal diminutivo \"pirulus\", con l'aggiunta del suffisso \"-etum\". Altra ipotesi, priva tuttavia di evidenze e comunque diffusa a livello popolare, vorrebbe far risalire l'origine della parola a \"per l'Eden\", cio\u00e8 \"sulla strada per il paradiso\", con riferimento all'abitato di Esino Lario.\nStoria.\nPrima menzione nel 769 d.C..\nPerledo fu originariamente un modesto villaggio, collegato a Varenna, di cui si hanno menzioni nall'anno 769. Nel XII secolo vi fu uno smembramento dell'antica pieve di Varenna, comprendente Perledo, Regoledo, Bologna, Gisazio, Gittana, Regolo, Tondello, Vezio ed Esino, che rimasero legate alla comunit\u00e0 della Valsassina. Nella spartizione del territorio, il castello di Vezio rimase a Varenna.\nNel 1395 entra a far parte del Ducato di Milano.\nIl territorio di Perledo, gi\u00e0 Monte di Varenna, fu dominio dei Della Torre, poi dei Visconti e nel 1395 divenne parte del Ducato di Milano, rimanendo sotto la giurisdizione del Sacro Romano Impero.\nEt\u00e0 Moderna.\nNel 2013 sono state rinvenute due bombe inesplose nei pressi del sito sulla via del monte Sant'Ambrogio, dove ci sono i ruderi di un oratorio dedicato al santo.\nMonumenti e luoghi d'interesse.\nArchitetture militari.\nCastello di Vezio. Nella frazione di Vezio \u00e8 presente una fortificazione impropriamente chiamata \"castello\" costituita da un muro di cinta, una torre centrale con una scala interna in ferro, un ponte levatoio ed una torre pi\u00f9 piccola sul lato sud. Sotto la torre sono presenti dei cunicoli, che sarebbero stati utilizzati durante la seconda guerra mondiale. Il luogo \u00e8 di propriet\u00e0 privata (famiglia Greppi). \u00c8 visitabile dai turisti previo pagamento di un biglietto di accesso (gratuito per i residenti). A partire dagli anni Duemila la struttura ospita una zona di addestramento rapaci con esibizioni di falconeria (con finalit\u00e0 non venatorie), pi\u00f9 propriamente spettacoli di voler\u00ec.\nL'abitato di Vezio, all'inizio della sua esistenza, doveva essere un insediamento ligure-celtico, se non addirittura etrusco, sopraffatto dall'altro ceppo nel corso delle trasmigrazioni di popoli transalpini succedutesi dal VI al II secolo a.C.\nL'arrivo di questi ultimi e le scorrerie che ne seguirono obbligarono gli indigeni o ad assoggettarsi ai nuovi venuti o a spostarsi verso zone meno ospitali, quali potevano essere le vallate prealpine.\nDi questo ne parlano Plinio, su testimonianza di Catone, e Polibio nei suoi commentari sulla calata dei Galli; questi ultimi, a loro volta, nel 196 A.C., furono cacciati dalle legioni romane di Claudio Marcello assieme agli alleati orobici, insubri e cenomani, e furono costretti a ripiegare nelle terre d'origine o a rifugiarsi in quelle poche localit\u00e0 sotto le Alpi dove gi\u00e0 fiorivano comunit\u00e0 celtiche, passate dal nomadismo all'attivit\u00e0 silvo-agricolo-pastorale.\nLe frazioni di Bologna e Regolo ospitano alcune case-forte risalenti all'epoca dei Visconti.\nArchitetture civili.\nMulino.\nUna delle architetture civili pi\u00f9 interessanti, non pi\u00f9 in funzione ma recentemente valorizzato con finalit\u00e0 turistiche e culturali, \u00e8 l'antico mulino nei pressi del torrente Esino, sul sentiero del Viandante in localit\u00e0 Campallo. Edificato nel XVI secolo per servire la comunit\u00e0 di Perledo nella produzione di farine, specie di grano saraceno e di castagne, in funzione sino al dopoguerra.\nLavatoi.\nNati per soddisfare le esigenze di una popolazione di tipo agricolo, nel corso del XX secolo i lavatoi, distribuiti su tutto il territorio, sono stati luogo privilegiato per tessere relazioni sociali a testimonianza di una comunit\u00e0 fondata sulle relazioni umane.\nSociet\u00e0.\nEtnie e minoranze straniere.\nAl 1\u00ba gennaio 2018 gli stranieri residenti a Perledo con regolare permesso di soggiorno erano 67, pari a circa il 7,3% della popolazione e le due nazionalit\u00e0 pi\u00f9 rappresentate\nLingue e dialetti.\nOltre alla lingua italiana si parla il dialetto lecchese della lingua lombarda.\nReligione.\nLa principale confessione religiosa a Perledo \u00e8 quella cattolica. La liturgia differisce da quella tipica della maggior parte del mondo cattolico in quanto si segue il rito ambrosiano, come in buona parte dell'arcidiocesi di Milano che prevede, tra le altre particolarit\u00e0, l'adozione di un lezionario, un messale e un calendario liturgico differenti da quelli del rito liturgico romano.\nIstituzioni, enti e associazioni.\nIn frazione Bologna, si segnala la presenza storica dell'ex Collegio San Carlo.\nCultura.\nBiblioteca.\nLa Biblioteca Civica di Perledo ha sede presso il Municipio. La biblioteca \u00e8 punto prestito del sistema bibliotecario della Provincia di Lecco.\nCucina.\nLa cucina locale si \u00e8 formata nei secoli sulla base delle risorse alimentari del territorio, essenzialmente legati all'attivit\u00e0 della pesca di lago e la pastorizia alpina e all'agricoltura. Il nucleo principale di questo tipo di cucina \u00e8 proprio il pesce d'acqua dolce, che fornisce la base per alcuni piatti tipici: il riso bollito o il risotto al pesce persico, il lavarello in \"carpione\" (cio\u00e8 fritto e marinato in aceto con l'aggiunta di cipolla e timo selvatico), la frittura di alborelle e i famosi misultin, o \"missultitt\" (agoni autoctoni, privati delle interiora, salati, essiccati all'aria aperta, poi grigliati e mangiati con la polenta). Proprio la polenta \u00e8 la regina della tavola. Qui \u00e8 ottenuta mischiando e cuocendo farina di mais e di grano saraceno. Accompagna non solo il pesce, ma anche le carni, la cacciagione, i formaggi, gli insaccati. Tra gli altri piatti a base di pesce, la trota, l'anguilla, il cavedano, il lucioperca, la bottatrice, il triotto, il pigo presenti nel lago di Como.\nI \"Crotti\" sono le trattorie caratteristiche del Lago di Como. Si tratta di ambienti ricavati in parte da anfratti naturali - il nome \u00e8 una variante dialettale di \"grotta\" - che una volta venivano utilizzati come celle frigorifere per la conservazione dei prodotti quali vino, formaggi e salumi. Successivamente, in molti casi, si costru\u00ec sopra o a lato una saletta: spazi talvolta modesti o vere e proprie osterie, ristoranti o alberghi a rendere pi\u00f9 ampi e confortevoli i crotti, pur rimanendo fedeli alla loro anima rustica dal fascino unico ideali per immergersi nella tradizione culinaria del territorio.\nEventi.\nIl calendario delle manifestazioni include eventi di varia natura, relativi alla tradizione religiosa e anche ad iniziative a carattere turistico e ricreativo. Spesso il calendario degli eventi \u00e8 coordinato dall'Amministrazione Comunale.\nEconomia.\nAgricoltura.\nOlio d'oliva di Perledo.\nProdotti tipici storicamente presenti sono l'olio lombardo d'oliva extravergine a cui sono dediti ancora oggi alcune aziende agricole locali, sia nella produzione che nella commercializzazione del prodotto.\nSul territorio \u00e8 presente il marchio \"Olio di Perledo\" che soddisfa la denominazione di origine protetta (DOP) Olio dei Laghi Lombardi Lario.\nNel maggio 2015 l'Olio di Perledo \u00e8 divenuto un marchio riconosciuto dal Ministero dello Sviluppo Economico, come marchio collettivo di qualit\u00e0.\nAltri prodotti dell'agricoltura.\nRecentemente si \u00e8 assistito ad un ritorno alle tradizioni agricole proprie di Perledo e con queste ripristinate alcune produzioni tipiche di agricoltura biologica come miele, frutta e verdura.\nArtigianato.\nNello Strumento Urbanistico comunale, in localit\u00e0 Campallo, \u00e8 identificata una zona privilegiata per gli insediamenti artigianali e vi hanno trovato sede diverse realt\u00e0 imprenditoriali del territorio nella lavorazione del legno, nella produzione di saracinesche, nel campo edile e termoidraulico.\nServizi.\nTra le attivit\u00e0 pi\u00f9 importanti e significative del territorio di Perledo vi \u00e8 l'opera dell'Istituto Sacra Famiglia, distaccamento della Fondazione Istituto Sacra Famiglia di Cesano Boscone Onlus. La struttura \u00e8 dislocata a Regoledo, frazione del comune, e sorge in una struttura che un tempo era Istituto Climatico di pregio. Oltre ad ospitare persone con disabilit\u00e0 da giugno 2017 accoglie al proprio interno in un appartamento 6 richiedenti asilo nell'ambito di un progetto Sprar. Nell'abitato di Perledo dal 1909 \u00e8 presente un asilo.\nReddito medio per abitante.\nNel 2011 il reddito medio per abitante \u00e8 stato pari a \u20ac 13.784\nInfrastrutture e trasporti.\nOltre al lago di Como, tradizionale via di comunicazione con traghetti e battelli che partono da Varenna e che attraversano il lago, Perledo usufruisce della viabilit\u00e0 realizzata lungo la sponda destra dello stesso, denominata strada provinciale 72 che conduce a Bellano e interessa le frazioni di Olivedo e Riva di Gittana. All'altezza della foce del torrente Esino, in localit\u00e0 Olivedo si accede alla strada provinciale 65, che porta a Cortenova passando per Esino Lario e Parlasco. A Parlasco la strada provinciale 65 si interseca con la strada provicniale 73, mentre a Cortenova al SP 65 si interseca con la strada provinciale della Valsassina 62, a conclusione del Passo Agueglio (1142 m s.l.m.) permettendo cos\u00ec il collegamento con la Valsassina. \nTale itinerario, in una chiave di marketing territoriale, \u00e8 stato rinominato Scenic Route 65, sul modello delle strade panoramiche statunitensi, per valorizzare la particolare vista che si pu\u00f2 avere nei vari punti del percorso.\nNon vi sono invece uscite a Perledo per la strada statale 36 che unisce la Valtellina a Cinisello Balsamo ed \u00e8 necessario prendere l'uscita di Bonzeno, frazione di Bellano, quindi proseguire sulla strada provinciale 62 in direzione Bellano centro per 2\u00a0km e imboccare la strada provinciale 72 in direzione Lecco per altri 4\u00a0km.\nLa Stazione di Varenna-Esino-Perledo, posta sulla Lecco-Sondrio, \u00e8 servita da treni regionali di Trenord nell'ambito del contratto di servizio stipulato con la Regione Lombardia. Un secondo impianto ferroviario, la fermata di Regoledo, soppresso nella seconda met\u00e0 del XX secolo, consentiva l'interscambio con la funicolare di Regoledo che conduceva al Grand Hotel, uno stabilimento idroterapico in seguito trasformato in casa di cura.\nDal 2018 in localit\u00e0 Bologna \u00e8 presente una elisuperficie, piazzola destinata all'atterraggio e presa in volo del soccorso con elicottero.\nI collegamenti interurbani sono garantiti dagli autoservizi pubblici gestiti dalla Societ\u00e0 Consortile Lecco Trasporti. Sono attive convenzioni per trasporto pubblico non di linea (taxi) con autovetture dalla Stazione di Varenna-Esino-Perledo. L'amministrazione comunale non ha invece convenzioni per trasporto pubblico di persone sul Lago di Como.\nLe mulattiere.\nL'intero territorio comunale di Perledo \u00e8 attraversato da mulattiere che congiungono i centri abitati alla campagna vera e propria. La mulattiera pi\u00f9 importante ha tratti di roccia levigata ed \u00e8 fiancheggiata da muretti realizzati a secco con pietre e sassi trovati sul luogo, inizia nella frazione di Olivedo e porta all'abitato di Perledo passando per la frazione di Regolo. Il suo percorso non \u00e8 agevole da percorrere a piedi e nemmeno in bicicletta date le pendenze e le asperit\u00e0 presenti. Oggi le mulattiere sono ad uso quasi esclusivo dei turisti e villeggianti che le preferiscono ai tratti di strada asfaltata, in passato invece permetteva di raggiungere con i muli i terreni agricoli e i boschi.\nAmministrazione.\nNel 1798 nell'ambito della Repubblica Cisalpina, con legge 5 fiorile, anno VI, il comune di Perledo venne incluso nel distretto III della Riviera con capoluogo Bellano. A seguire, con legge 11 vendemmiale anno VII, fu inserito nel distretto III di Bellano. E nel maggio del 1801 (legge 23 fiorile anno IX), Perledo venne inquadrato nel distretto IV di Lecco del dipartimento del Lario. Con decreto 14 novembre 1802, il comune di Perledo venne ricollocato nel II distretto ex milanese con capoluogo Taceno.\nCon l\u2019organizzazione del dipartimento del Lario nel regno d\u2019Italia (decreto 8 giugno 1805 a), il comune di Perledo venne ad appartenere al cantone II di Taceno del distretto IV di Lecco. Con decreto 4 novembre 1809 b il comune di Perledo era inserito nel cantone V di Bellano del distretto III di Menaggio, nel quale fu confermato con il successivo compartimento territoriale del dipartimento del Lario (decreto 30 luglio 1812).\nLa legge del 23 ottobre 1859 detta legge Rattazzi, inquadrava il Comune di Perledo nel regno di Sardegna. Il comune era retto da un consiglio di quindici membri elettivi e da una giunta di due membri espressione del consiglio. Da un punto di vista sovracomunale venne incluso nel mandamento X di Bellano, circondario I di Como, provincia di Como, alla guida di Giacomo Venini, sotto la presidenza del Commissario Regio e prefetto di Como, Francesco Peluso.\nIn base alla legge sull\u2019ordinamento comunale del 1865 il comune veniva amministrato da un sindaco, da una giunta e da un consiglio.\nNel 1924 il comune risultava incluso nel circondario di Como della provincia di Como.\nNel 1926 il comune veniva amministrato da un podest\u00e0.\nCon Regio Decreto n. 1716 del 28 giugno 1928 il comune viene soppresso ed accorpato al comune di Varenna.\nSu istanza, con Decreto del Presidente della Repubblica N. 469, il 30 maggio 1953, si annulla il provvedimento di soppressione.\nAltre informazioni amministrative.\nIl comune di Perledo fa parte delle seguenti organizzazioni sovracomunali:\nSport.\nArrampicata.\nIn prossimit\u00e0 del monte San Defendente, in localit\u00e0 Agueglio, negli anni Ottanta alcuni chiodatori locali hanno preparato una vera e propria palestra di arrampicata, la pi\u00f9 importante sul territorio del comune di Perledo, accessibile in 10 minuti a piedi dalla SP 65 mediante un sentiero di avvicinamento. Il sito conta 23 vie attrezzate di lunghezza variabile e grado di difficolt\u00e0 compreso tra 6c+ e 8b+. Ulteriorie particolarit\u00e0 della parete \u00e8 la presenza di un foro all'altezza di 30 metri che ha dato il nome al sito: \"Falesia Animal House.\""}
{"id": "21261", "revid": "1543377", "url": "https://it.wikipedia.org/wiki?curid=21261", "title": "42 (numero)", "text": "Quarantadue (cf. latino \"quadraginta duo\", greco \"\u03b4\u03cd\u03bf \u03ba\u03b1\u1f76 \u03c4\u03b5\u03c3\u03c3\u03b1\u03c1\u03ac\u03ba\u03bf\u03bd\u03c4\u03b1\") \u00e8 il numero naturale dopo il 41 e prima del 43."}
{"id": "21262", "revid": "1702319", "url": "https://it.wikipedia.org/wiki?curid=21262", "title": "Pescate", "text": "Pescate (\"Pesc\u00e0a\" in dialetto lecchese), \u00e8 un comune italiano di abitanti della provincia di Lecco in Lombardia.\nGeografia fisica.\nPescate \u00e8 situato sulla riva destra del lago di Garlate, alle pendici del monte Barro. La sua singolare posizione \u00e8 favorevolissima ed ha beneficiato per tutto il corso della sua storia sia del benefico apporto delle sorgenti montane che del lago. Oggi il suo territorio \u00e8 per la maggior parte suddiviso tra il Parco Adda Nord e il Parco Monte Barro, due importanti riserve naturali della Lombardia. Il paese \u00e8 attraversato dalla ex strada statale 36 ora declassata a provinciale.\nOrigini del nome.\nIl toponimo sarebbe un riferimento alla pesca, attivit\u00e0 economica che per lunghi secoli impieg\u00f2 la maggioranza degli abitanti. Il nome delle frazioni Torrette \u00e8 invece legato alla presenza di una fornace. \nStoria.\nLa storia di Pescate \u00e8 antichissima, nonostante l'urbanizzazione sia recente numerosi ritrovamenti testimoniano il radicamento di una comunit\u00e0 stanziale sin dall'et\u00e0 della pietra, mentre reperti di et\u00e0 romana (anfore cinerarie del II secolo e utensili di bronzo) dimostrano l'interesse continuo per la zona. Da Pescate, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga.\nPer tutto l'arco del medioevo e dell'et\u00e0 contemporanea, Pescate mantenne una notevole importanza strategica, data la sua posizione, a testimonianza del fatto la tradizione racconta che l'imperatore del Sacro Romano Impero Federico Barbarossa soggiorn\u00f2 in una delle case della frazione Pescalina nel 1158 in una delle sue numerose discese in Italia.\nDurante il periodo fascista, Pescate venne unito al comune di Garlate e ne fece parte fino al 1953 anno in cui venne ricostituito il comune di Pescate.\nSimboli.\nLo stemma del comune, oltre a rappresentare il monte e il lago, ricorda nella mitria il periodo in cui Pescate fu sotto il Monastero di Sant'Ambrogio di Milano (dall'835) e, nel trofeo d'armi, le numerose battaglie si succedettero sul territorio comunale.\nSociet\u00e0.\nEtnie e minoranze straniere.\nAl 1\u00ba gennaio 2018 gli stranieri residenti a Pescate con regolare permesso di soggiorno erano 165, pari a circa il 7,4% della popolazione. Le due nazionalit\u00e0 pi\u00f9 rappresentate al 1\u00ba gennaio 2018 erano:"}
{"id": "21263", "revid": "536103", "url": "https://it.wikipedia.org/wiki?curid=21263", "title": "Premana", "text": "Premana (\"Prom\u00e0ne\" in dialetto locale) \u00e8 un comune italiano di abitanti della provincia di Lecco in Lombardia. Il villaggio \u00e8 legato alla tradizione della lavorazione del ferro ed \u00e8 sede del Distretto delle forbici e degli articoli da taglio di Premana.\nGeografia fisica.\nTerritorio.\nPremana \u00e8 situato in Valvarrone sulle pendici dei monti Legnone (2.610 m) e Pizzo Alto (2.518 m) nelle Alpi Orobiche tra la Valsassina e la Valtellina.\nStoria.\nI primi insediamenti nella zona, secondo gli storici romani, appartengo agli Orobi e successivamente al IV secolo a.C. ai Celti. Verso la fine del II secolo a.C. entra in scena Roma che in primo tempo impose trattati di federazione alle genti alpine e quindi, con Augusto, sconfisse quei popoli e li assoggett\u00f2 definitivamente. Roma non sconvolse i ritmi di vita, gli usi e le tradizioni, solo esigeva tributi ed impose una subordinazione che solo nel corso di secoli influir\u00e0 sugli ordinamenti delle popolazioni soggette.\nPremana divenne un importante centro estrattivo-siderurgico del Ducato di Milano .\nDurante la seconda guerra mondiale Premana e il suo territorio divennero il principale luogo di stanza per i ribelli in tutto il lecchese. La geografia impervia faceva della Valvarrone una plaga lontana dalle vie di comunicazione. Premana divenne fin dall'inizio e rimase sempre per tutti questi gruppi base logistica di primo piano grazie anche alla collaborazione a aiuto degli abitanti locali. Il passo di Trona fu base di riferimento per la guerriglia e numerosi altri luoghi in territorio premanese furono sedi di bande partigiane, tra cui alpe Barconcelli.\nSimboli.\nLo stemma del Comune di Premana \u00e8 stato concesso con decreto del presidente della Repubblica dell'8 settembre 1965 e raffigura in campo azzurro una pala e un piccone d\u2019argento posti decusse con una lanterna da minatore accesa, a simboleggiare l'importanza delle attivit\u00e0 minerarie per la nascita e lo sviluppo del paese.\nMonumenti e luoghi d'interesse.\nArchitetture civili.\nNel centro storico di Premana, che mantiene l'impianto di origine medievale, si conservano un antico porticato e il forno pubblico.\nAl 1759 risalgono invece le ex-fucine Bellati.\nArchitetture religiose.\nIl principale edificio religioso di Premana \u00e8 la parrocchiale di San Dionigi. Sul territorio si trovano anche l'oratorio della Madonna Immacolata e quello dedicato a Sant'Antonio Abate.\nOratorio della Madonna Immacolata.\nCostruito durante il tardo medioevo, l'oratorio, che internamente conserva numerose tele, fu sede di una locale confraternita dei Disciplini.\"\" Tra i dipinti conservati nella chiesetta, le raffigurazioni di quattro dei Dottori della Chiesa: Sant'Ambrogio, San Gerolamo, San Gregorio Magno e San Tommaso d'Aquino.\"\"\nSport.\n Il Giir di Mont \u00e8 l'evento sportivo pi\u00f9 conosciuto di Premana, nato come sfida su un percorso che unisce i 12 alpeggi del territorio (in dialetto \"giir di mont significa \u201cgiro degli alpeggi\u201d), nel panorama della corsa in montagna (Skyrunning). Il percorso si svolge su 32 kilometri e 2400 metri di dislivello. Dal 2019 l'evento viene trasmesso dai canali Sky Italia.\nEconomia.\n A Premana \u00e8 stata fondata e ha ancora la sua sede la CAMP che produce materiali per gli sport di montagna, arrampicata, alpinismo, escursionismo, speleologia, e per la sicurezza sul lavoro.\nLa sigla CAMP deriva dalle iniziali di Concezione Articoli Montagna Premana."}
{"id": "21264", "revid": "1888309", "url": "https://it.wikipedia.org/wiki?curid=21264", "title": "Primaluna", "text": "Primaluna (\"Premal\u00fcne o La Piev\" in dialetto valsassinese) \u00e8 un comune italiano di abitanti della provincia di Lecco in Lombardia.\n\u00c8 considerato il borgo d'origine della famiglia nobile dei Della Torre o Torriani Signori di Milano anche se in realt\u00e0 la famiglia era milanese ma era stata infeudata dall'arcidiocesi di Milano della contea della Valsassina con il borgo fortificato di Primaluna come capoluogo.\nStoria.\nDalle origini all'et\u00e0 moderna.\nHa origini antichissime, basti pensare che i primi insediamenti umani si ebbero quando ancora la valle era occupata dall'acqua. Pi\u00f9 tardi ci furono i Celti insubri che si mescolarono con il precedente substrato retico. Vi giunsero anche gli Etruschi e poi i Romani, a cui successero, con la fine dell'impero le popolazioni germaniche dei Longobardi prima e dei Franchi poi. Attorno al V secolo d.C. il Cristianesimo giunse nella valle, e il reperto pi\u00f9 antico riguardante questo periodo \u00e8 una lapide funeraria che nomina una certa Flora morta il 25 aprile 495. Proprio per questo motivo si pensa che il nome del paese possa derivare da \"Primum Lumen\" ossia, prima luce del cristianesimo. Questa supposizione si contrappone ad altre due possibili interpretazioni etimologiche infatti, si potrebbe pensare che il nome derivi dal fatto che il paese \u00e8 la prima terra posta di fronte all'arco di luna formato dalle Grigne oppure, interpretazione storica, il nome \u00e8 stato dato in onore di Martino della Torre, detto \"il Gigante\", il quale fu ucciso dai nemici musulmani durante l'assedio di Damasco.\nDurante l'et\u00e0 comunale, Primaluna disponeva di una cinta muraria.\nAttorno all'XI secolo Premana fu infeudata dall'arcidiocesi milanese appunto ai Della Torre o Torriani, signori della zona fino alla sconfitta rimediata durante la battaglia di Desio. Successivamente, il borgo segu\u00ec le vicende del resto della Valsassina e del Lecchese. \nDa un punto di vista ecclesiastico, Primaluna fu capopieve per lungo tempo, con la chiesa di San Pietro a esercitare le funzioni di sede plebana non solo per la Valsassina bens\u00ec, fino al 1788, anche sulla Val Averara, sulla Val Taleggio e sulla Valtorta. \nFrana di Gero.\nIl 15 novembre 1762 \u00e8 una data disastrosa nella storia di Primaluna nella frazione di Gero. Verso le 19 si spacc\u00f2 una grossa parte di montagna per l\u2019estensione di un miglio circa con un\u2019immensa quantit\u00e0 di sassi che si rovesci\u00f2 sopra la terra di Gero ed ingoi\u00f2 tutte le case, bestie e abitanti (115, 90 di Gero e 15 di Barcone).\nDal Novecento ai giorni nostri.\nAgli inizi del Novecento il Comune registr\u00f2 un notevole sviluppo economico-sociale che lo port\u00f2 ad essere cos\u00ec come si presenta ai giorni nostri. \nNel 1992 il comune di Primaluna \u00e8 passato dalla provincia di Como alla provincia di Lecco. Il codice ISTAT del comune prima della variazione era 013191.\nDal 1997 il nuovo CAP del comune \u00e8 23819. Il vecchio codice postale era 22040.\nDal 2006 la parrocchia di Primaluna, insieme a quelle di Introbio, Taceno, Cortenova e Parlasco, hanno formato la Comunit\u00e0 Pastorale della Madonna della Neve di Biandino.\nDal 13 al 20 giugno 2010 nella Prepositurale \u00e8 stata esposta la Madonna pellegrina di F\u00e1tima.\nSimboli.\nNello stemma comunale, la mezzaluna si riferisce alla morte di Martino Della Torre durante la seconda crociata, mentre la torre e i gigli di Francia sono chiari simboli della stessa casata dei Della Torre. \nMonumenti e luoghi d'interesse.\nArchitetture civili.\nIl centro storico di Primaluna conserva case di origine tardomedievale, tra le quali spiccano l'antica dimora dei Della Torre e una casatorre in via Cadorna. \nAl Medioevo risale anche un ponte.\nArchitetture religiose.\nLa chiesa dei Santi Pietro e Paolo \u00e8 la parrocchiale, affiancata da un antico campanile romanico terminante con una lanterna barocca. Pi\u00f9 volte rimaneggiata e ampliata (l'ultima volta nel 1892), ospita all'interno tre quadri della scuola del Tiziano, acquistati in Venezia nel 1607. Le tele rappresentano rispettivamente il martirio di San Pietro, San Giovanni Battista e San Girolamo. Punto di interesse nella chiesa \u00e8 anche l\u2019organo Serassi, vero e proprio pezzo unico che richiama molti estimatori nei concerti organizzati durante l\u2019anno. La chiesa conserva anche cinque altari e numerose tele del 500 e del 600. \nAltro quadro importante \u00e8 la Pala dell'Assunta, sita nella frazione di Barcone, che fu fatto dipingere da Tommaso Cattaneo Torriani nel 1646.\nFra gli arredi sacri ricordiamo invece la Croce dei Torriani, tipico esempio di pregevole arte orafa. In facciata, la chiesa di Barcone ospita una serie di affreschi di Luigi Tagliaferri. \nAl Tagliaferri si devono anche gli affreschi della facciata della piccola chiesa di Vimogno, realizzati nel 1853 e aventi come soggetto i santi Ambrogio, Anna e Cristoforo.\"\" L'oratorio, gi\u00e0 attestato nel 1403,\"\" era in origine intitolato a Sant'Ambrogio.\"\" A partire dai primi del Seicento, l'edificio religioso risulta invece dedicato a Sant'Anna, la quale \u00e8 raffigurata assieme alla Madonna col Bambino tra i santi Ambrogio e Carlo Borromeo nella pala d'altare datata 1614\"\". Al santo originariamente titolare della chiesetta \u00e8 dedicata anche la vetrata novecentesca nell'abside\"\". \nSi segnalano inoltre la Chiesa di Santa Maria Immacolata (XIV secolo) e, a Cortabbio, il santuario della Madonna (XVI secolo), sorto in seguito a una presunta apparizione mariana a una ragazza sordomuta. \nCultura.\nTradizioni e folclore.\nPalio Medievale delle Frazioni : verso la fine di giugno a ridosso della festa patronale dei S.S Pietro e Paolo per le strette stradine primalunesi sfilano signori medievali, arcieri, contadini e cavalieri, accompagnati dalle trombe e i tamburi degli sbandieratori della Torre.\nComunit\u00e0 Montana.\nFa parte della Comunit\u00e0 Montana della Valsassina."}
{"id": "21267", "revid": "77358", "url": "https://it.wikipedia.org/wiki?curid=21267", "title": "Kolmogorov", "text": ""}
{"id": "21268", "revid": "125962456", "url": "https://it.wikipedia.org/wiki?curid=21268", "title": "Robbiate", "text": "Robbiate (\"Rubi\u00e0a\" in dialetto brianzolo) \u00e8 un comune italiano di abitanti della provincia di Lecco in Lombardia, pi\u00f9 precisamente nel territorio del \"meratese\", porzione nord-orientale della Brianza, al confine con le province di Bergamo e Monza-Brianza. Occupa una superficie di 4,67\u00a0km\u00b2.\nGeografia fisica.\nOrografia.\nIl territorio comunale \u00e8 dolcemente collinare, con rilievi morenici tipici della zona a sud delle prealpi lombarde, su quote comprese tra i 195 e i Il rilievo pi\u00f9 alto \u00e8 noto come Monte Robbio, pur trattandosi di una collina. Con gli altri due \"monti\" di Robbiate, il \"Moncucco\" e la \"Ganzana\", ispira lo stemma del comune.\nIdrografia.\nIl comune \u00e8 interessato dalla presenza del fiume Adda a est, che segna il confine con il Comune di Calusco d'Adda, in provincia di Bergamo. Qui il fiume scorre in una forra profonda fino a 100 metri, larga fino a 150 metri e lunga 1700 metri. Il fiume scorre in direzione sud, fino alla diga della vicina centrale idroelettrica Semenza.\nIl territorio comunale \u00e8 attraversato anche da una roggia, denominata roggia Annoni, che origina dal vicino lago di Sartirana e attraversa il comune da nord a sud diramandosi in due direttrici verso il comune di Paderno d'Adda e il fiume Adda.\nClassificazione sismica.\nSecondo la Classificazione sismica, il comune appartiene alla fascia soggetta a sismicit\u00e0 bassa, come da specifico decreto regionale approvato nel luglio 2014.\nClassificazione climatica.\nSecondo la classificazione climatica, Robbiate appartiene alla zona E, gradi giorno 2446. Gode di un tipico clima continentale caratterizzato da inverni piuttosto rigidi ed estati calde. Le precipitazioni sono generalmente poco frequenti e concentrate in primavera e autunno, La precipitazione totale annuale media \u00e8 di circa di 850\u00a0mm con valori compresi tra 750 e 1000\u00a0mm. La ventilazione \u00e8 scarsa tutto l'anno e l\u2019umidit\u00e0 relativa dell\u2019aria \u00e8 elevata. La nebbia \u00e8 particolarmente presente durante i mesi pi\u00f9 freddi.\nOrigini del nome.\nLe origini del nome del comune non sono certe, ma possono essere fornite diverse ipotesi:\nStoria.\nLa storia di Robbiate sembrerebbe avere origini antiche, risalenti all'epoca preromana. Essendo un piccolo centro di campagna il suo destino fu sempre legato a quello delle diverse popolazioni dominanti questo e quel periodo storico, in particolare i Franchi e i Longobardi. In epoca medioevale Robbiate fu un feudo ora sotto diretto controllo nobiliare, ora sotto controllo del potere ecclesiastico. Nel XIII sec. entr\u00f2 a far parte del Ducato di Milano e ne segu\u00ec le sorti durante la dominazione francese e spagnola fino alla fine del XVIII secolo, quando entr\u00f2 a far parte del regno Lombardo-Veneto. Col risorgimento e lo scoppio delle guerre d'indipendenza, Robbiate entr\u00f2 a far parte del Regno d'Italia, nella provincia di Como, circondario di Lecco; indi nella Repubblica Italiana, dapprima nella provincia di Como e, dal 1992, nella provincia di Lecco.\nEpoche preromana e romana.\nL'etimologia del nome Robbiate suggerisce origini antiche fino all'epoca in cui gli Orobi si sistemarono negli attuali territori che vanno dal Ticino all'Oglio. Il suffisso -ate suggerisce anche un'origine latina. Tuttavia non sono presenti resti n\u00e9 documenti attestanti la presenza orobica n\u00e9 romana.\nX secolo.\nIl pi\u00f9 antico documento scritto riportante il nome del comune che \u00e8 giunto ai giorni nostri risale al X secolo, precisamente in un contratto di permuta di beni datato 966, attualmente custodito presso l'Archivio di Stato di Milano, tra il presbitero della Chiesa plebana di Brivio e un abitante del \"\u201cvico et fundo Robiate\u201d.\"\nIn quegli anni, Robbiate era compreso nella Pieve di Brivio, a sua volta dominio dell'ultimo conte di Lecco, Attone. Come tutti i piccoli centri abitati della zona possedeva una piccola fortezza, verosimilmente sul Monterobbio, per difesa contro le invasioni barbariche, ed era prevalentemente composto da terreni agricoli con piccoli aggregati di case.\nXI-XII secolo.\nAll'inizio dell'XI secolo la Pieve di Brivio pass\u00f2 sotto il controllo ecclesiastico, in particolare dell'arcivescovo di Milano Ariberto da Intimiano che sfrutt\u00f2 l'assenza di eredi del Conte Attone per estendere il potere temporale della chiesa e subinfeudare i propri territori a potenti famiglie nobili, nel caso di Robbiate, agli Ajroldi.\nProve del fatto che Robbiate fu sotto il diretto controllo della chiesa si hanno da una bolla di papa Eugenio III del 1148, in cui viene decretato il possesso del \u201cCastrum de Robiate\u201d al Monastero Maggiore di Milano.\nDalla Signoria al Ducato di Milano.\nTra il XIII e XIV secolo tutto il territorio della Pieve di Brivio e della Brianza divenne terra contesa tra le nobili famiglie dei Torriani e dei Visconti. Col prevalere di questi ultimi, il territori di Robbiate entra a far parte della Signoria di Milano e poi nel Ducato di Milano. Dai documenti disponibili risulta che i Robbiatesi furono sostenitori dei Visconti, come testimoniato dalla concessione di ogni sorta di immunit\u00e0 e privilegi ai professi ghibellini, da parte di Bernab\u00f2 Visconti nel 1374 e confermate nel 1411\nNel 1524 la Brianza venne decimata da una grave pestilenza: in quella circostanza la nobildonna Margherita Ajroldi, avrebbe donato l'importo di 50 lire alla comunit\u00e0 di Robbiate per la costruzione di un lazzaretto.\nIn un periodo di grave scadimento morale, il cappellano di Robbiate Ambrogio Ajroldi venne punito dal Cardinale Carlo Borromeo per concubinato. In questo clima, precisamente nel 1571, venne eretta la chiesa parrocchiale dedicata a Sant'Alessandro martire.\nNel XVIII secolo Robbiate pass\u00f2 nelle mani della famiglia originante da Francesco Corio, la quale esercit\u00f2 i propri diritti feudali fino al 1791. \nDall'unit\u00e0 d'Italia al XXI secolo.\nIn seguito all'unione col regno di Sardegna, il comune di Robbiate con 1.272 abitanti, fu incluso nel mandamento III di Brivio, circondario III di Lecco, provincia di Como. L'amministrazione era composta da un consiglio di quindici membri e da una giunta di due membri. Alla costituzione nel 1861 del Regno d'Italia, il comune aveva una popolazione residente di 1.310 abitanti (Censimento 1861).\nNel 1928 al comune di Robbiate vennero aggregati i soppressi comuni di Paderno d'Adda e Imbersago. A seguito di queste aggregazioni il nome del comune rimase Robbiate fino al 1930, indi venne modificato in Robbiate Paderno (1930 al 1933), e successivamente in Paderno Robbiate (dal 1933 al 1947). Dal 1947, con la ricostituzione di Paderno d'Adda come comune autonomo, il nome torn\u00f2 a essere semplicemente Robbiate nonostante fosse ancora in vigore l'aggregazione con Imbersago. Nel 1948 venne ricostituito anche il comune di Imbersago.\nNel 1992 entra a far parte della provincia di Lecco.\nSimboli.\nStemma.\nLo stemma \u00e8 costituito da uno scudo sannitico di color argento su cui \u00e8 presente un castello rosso sormontante tre montagne verdi. Lo scudo \u00e8 timbrato da una corona da citt\u00e0 bidimensionale.\nL'ufficialit\u00e0 del simbolo risale al 20 maggio 1970. \nIl castello rosso, di cui attualmente non rimane alcuna traccia, rappresenta con ogni probabilit\u00e0 la nobile famiglia degli Airoldi. I tre colli verdi rappresenterebbero il Monte Robbio e le collinette della Duraga e della Ganzana. Proprio su quest'ultima alcune leggende narrano di un castello. Attualmente vi si trova una cascina rurale, nota come \"Castello Ganzana\", forse appartenuta all'antica famiglia Corio.\nDescrizione araldica.\nD'argento al castello di rosso murato di nero, merlato alla guelfa, torricellato di uno, accompagnato in punta da tre montagne di verde. Ornamenti esteriori da Comune.\nBlasonatura del gonfalone.\nDrappo partito, di rosso e di bianco, riccamente ornato di ricamo d'argento e caricato dello stemma comunale con l' iscrizione centrata in argento \"Comune di Robbiate\".\nMonumenti e luoghi d'interesse.\nQui l'Adda scorre in una valle profondamente incassata che il fiume si \u00e8 lentamente scavato. All'inizio della grande forra si incontra la diga di Robbiate, inserita nell'Ecomuseo Adda di Leonardo, costruita per alimentare il canale Edison che porta a valle l'acqua fino alla Centrale idroelettrica Esterle, quest'ultima situata nel territorio del comune di Cornate d'Adda.\nNel comune di Robbiate si trova il Monte Robbio, in passato utilizzato per la coltivazione della vite da cui si ricavava il vino omonimo, Monterobbio, famoso al punto che il poeta milanese Carlo Porta lo cita in alcune delle sue opere. Da notare che Cherubini interpreta senza esitazione il toponimo lombardo come connesso all'aggettivo \"orobio\" (orobico). Tale monte, geologicamente interessante e punto pi\u00f9 alto di tutta l'area dell'Ecomuseo Adda di Leonardo, con gli altri due \"monti\" di Robbiate, il Moncucco e la Ganzana, ispira lo stemma del comune.\nDa vedere la parrocchiale di S. Alessandro (si ritiene del X o XI secolo, ma le prime notizie certe risalgono alla met\u00e0 del Duecento) che in origine era un piccolo oratorio campestre con, all'interno, l'altare maggiore dedicato alla nativit\u00e0 della Madonna e lungo le fiancate dell'unica navata vi erano due altari dedicati a S. Alessandro e a S. Giovanni Battista. Tra il XIV e il XV secolo si presume sia stata fondata la \u2018Scuola di S. Maria della Rosa' a cui sono legate le vicende della locale vita parrocchiale. Con le offerte, tra la fine del Quattrocento e l'inizio del Cinquecento venne eretta la prima cappella laterale a S. Maria della Rosa (in seguito appellata del Rosario e oggi cappella della Madonna) e successivamente iniziarono alcune opere di ampliamento della chiesa che proseguirono, insieme a interventi di abbellimento, per secoli curati dai vari parroci che si susseguirono nella guida della comunit\u00e0.\nPalazzi storici.\nPalazzo Corio ora Palazzo Brugnatelli (XVI sec.). Lo stile, gli abbellimenti, gli affreschi e i solai a cassettoni del corpo della villa (quello pi\u00f9 monumentale) risalgono alla seconda met\u00e0 del Settecento;\nVilla Moncucco, in origine casa colonica abitata dalle monache del Lentasio, nel Settecento pass\u00f2 alla famiglia Rossi che ne inizi\u00f2 i restauri ultimati da Gerolamo Crivelli;\nCasa Oltolina, situato nel cuore del paese presenta una facciata rivolta a Occidente con un porticato al piano terra sorretto da colonne binate;\nLa Cascina Ganzana \u00e8 una grande colonica che fu dei conti Corio. Per la facciata \u00e8 stata utilizzata pietra mista a mattoni che le conferiscono un aspetto di casa fortezza;\nCasa Airoldi, ubicata nella piazza omonima, risale al Settecento. Ha uno schema costruttivo simmetrico e un giardino a pianta rettangolare al centro;\nCasa Albini luogo natio del celebre architetto razionalista Franco Albini, inizialmente di propriet\u00e0 dei padri di S. Eustorgio, pi\u00f9 tardi fu in compropriet\u00e0 con gli Annoni e I Cravenna. Nel Settecento furono apportate delle modifiche: fu aggiunto un portale in pietra e un portico a tre luci con galleria superiore affacciata al cortile attraverso un'ampia bifora. Oggi la costruzione \u00e8 stata completamente restaurata e risulta difficile cogliere le sue linee originali.\nChiese e luoghi di culto.\nChiesa di Sant'Alessandro \u00c8 la chiesa Parrocchiale, dedicata a Sant'Alessandro Martire. Fu eretta nell'anno 1571, sulla base di un precedente oratorio gi\u00e0 citato da Goffredo da Bussero. Pi\u00f9 di tre 350 anni dopo, nell'anno 1938, completata la costruzione dell'altare maggiore, l'allora Arcivescovo di Milano il Cardinale Schuster, la consacra ufficialmente con gli oli santi nell'ultima domenica di settembre.\nMadonna del Pianto La chiesa della \" Beata Vergine Del Pianto\" \u00e8 la chiesetta adiacente all'oratorio. Risalente al 1621, fu costruito per volere dei Corio, al posto di un precedente edificio di culto cattolico. Il progetto dei Corio prevedeva una struttura pi\u00f9 grande di quella che venne poi effettivamente costruita; tale modifica fu resa necessaria da mutate esigenze viabilistiche della zona. Al suo interno, l'edificio conserva un dipinto mariano di devozione popolare. La chiesa conserva inoltre una campana che si suona manualmente ogni luned\u00ec e mercoled\u00ec alle 17.45.\nCappella di Santa Teresa Si trova non lontano dalla chiesetta della Madonna del Pianto.\nChiesa di Sant'Enrico La chiesa \u00e8 aperta solo il 13 luglio, quando viene celebrata una messa in onore di sant'Enrico.\nSociet\u00e0.\nEtnie e minoranze straniere.\nGli stranieri residenti nel comune sono 535, ovvero l'8,8% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nStrade.\nIl paese \u00e8 attraversato da tre strade provinciali:\nSport.\nNel comune sono presenti societ\u00e0 sportive di vario genere e associazioni legate al Centro Sportivo Italiano gestite dall'oratorio parrocchiale. Nello specifico sono:\nBasket.\nL'A.S.D. Robbiate Basket nata nel 1981, partecipa dalla stagione 1996/1997 al campionato di C2 della Federazione Italiana Pallacanestro. Il settore giovanile \u00e8 composto dalle squadre Under 19, 14 e 13, nonch\u00e9 dal Minibasket e dall'Armani Jeans Junior program. \nCalcio.\nRobbiate Calcio A.S.D., nata nel 1983 inizialmente come societ\u00e0 Centro Sportivo Italiano e dal 1986 iscritta ai campionati FIGC della sezione di Lecco. Attualmente la prima squadra disputa il campionato di 3\u00aa categoria (Miglior Piazzamento: 16\u00ba posto in 2\u00aa categoria stagione 2002/03).\nIl settore giovanile \u00e8 composto dalle categorie Juniores, Allievi, Giovanissimi, Esordienti a 11, Esordienti a 9, Pulcini a 6 e Pulcini a 5.\nLe partite si disputano presso centro sportivo, costruito nel 2001, con una tribuna coperta avente capienza di 450/500 spettatori.\nU.S. Orobia Calcio iscritta al campionato Centro Sportivo Italiano con le squadre Allievi, Under 10 e 8.\nPallavolo.\nAssociazione Sportiva Robbiate, la stessa della squadra di basket, aveva al suo interno anche la sezione riservata alla Pallavolo, iscrittasi regolarmente alla FIPAV, ha proseguito l'attivit\u00e0 fino ad arrivare in serie D con la squadra maschile, per poi cessare l'attivit\u00e0 causa mancanza di attrezzature e strutture.\nU.S. Orobia Pallavolo iscritta al campionato Centro Sportivo Italiano con le squadre Juniores, Ragazze e Under 10.\nBoxe.\nL'attivit\u00e0 di pugilato \u00e8 gestita dalla societa la Termotecnica Boxe Robbiate."}
{"id": "21269", "revid": "1888309", "url": "https://it.wikipedia.org/wiki?curid=21269", "title": "Rogeno", "text": "Rogeno (\"R\u00f2gen\" in dialetto brianzolo) \u00e8 un comune italiano di abitanti della provincia di Lecco in Lombardia.\nGeografia fisica.\nIl territorio comunale di Rogeno si estende tra le rive meridionali del lago di Pusiano, ove si trova la frazione di Casletto, e la sponda orientale del Lambro, laddove \u00e8 collocata la frazione di Maglio. \nOrigini del nome.\nIl toponimo deriverebbe da \"aruggia\", espressione tardo-latina per indicare una roggia.\nStoria.\nSe Casletto si suppone essere di origine celtica, durante il Medioevo \"el locho de Rozeno\" \u00e8 attestato nella Squadra di Canzo.\nMonumenti e luoghi d'interesse.\nArchitetture religiose.\nParrocchiale dei Santi Cassiano ed Ippolito.\nLa parrocchiale di Rogeno \u00e8 dedicata ai Santi Cassiano ed Ippolito, aperta al culto nel 1536, ma rimaneggiata all'inizio del Novecento. La chiesa conserva affreschi di Luigi Morgari, un paramento di Achille Ratti (i cui genitori erano rogenesi) e le reliquie di Sant'Ippolito (traslate nel 1786 dalla soppressa chiesa milanese di Santa Elisabetta).\nArchitetture civili.\nVilla Gadda.\nVilla Osnago Gadda, pi\u00f9 semplicemente nota come Villa Gadda, si compone di tre corpi differenti, dei quali il pi\u00f9 antico risale al XVI secolo. Gi\u00e0 propriet\u00e0 dell'avvocato Francesco Gadda - dal quale deriv\u00f2 poi il nome del complesso - la villa appartenne al politico italiano Giuseppe Gadda, il quale vi trascorse gli ultimi anni della propria vita fino alla morte, nel 1901. Situata nel centro del paese, la villa presenta una pianta a U, con l'apertura orientata in direzione di un grande parco. \nAltro.\nMonumento a Giuseppe Gadda.\nNei pressi delle scuole elementari e del municipio si pu\u00f2 ammirare un grande busto raffigurante il politico Giuseppe Gadda. Su di lui \u00e8 stato scritto anche un libro dal titolo \"Un Lombardo al servizio dell'Italia unita: Giuseppe Gadda\". Il monumento fu inaugurato alla presenza di Emilio Visconti Venosta e Achille Ratti.\nMulini di Maglio.\nLa frazione di Maglio ospita alcuni mulini ad acqua, tra i quali il mulino Leone, risalente al Seicento.\nSociet\u00e0.\nReligione.\nQui erano residenti i genitori del sommo pontefice Papa Pio XI, nato per\u00f2 a Desio.\nIn occasione del 50\u00ba anniversario della sua morte \u00e8 stato stampato un libro commemorativo dal titolo \"A ricordo di S.S. Pio XI nel 50\u00ba della scomparsa\".\nAmministrazione.\nIl sindaco di Rogeno dal 27 maggio 2019 \u00e8 Matteo Redaelli (lista civica Impegno comune).\nSport.\nQui risiedono il ciclista professionista Gabriele Bosisio e il bronzo olimpico nel bob a due Jennifer Isacco, oltre al pilota Omar Mambretti di Formula 2 e il nuotatore Marco Vigan\u00f2. Presso il Palarogeno, centro sportivo polivalente, si svolgono gli incontri casalinghi del Lecco Calcio a 5, attualmente militante nel girone A della serie A2. A Rogeno inoltre visse fino al 2016 (anno della morte) il ciclista Giacomo Fornoni, medaglia d'oro alle olimpiadi di Roma del 1960."}
{"id": "21270", "revid": "1702319", "url": "https://it.wikipedia.org/wiki?curid=21270", "title": "Rovagnate", "text": "Rovagnate (\"Rovagnaa\" in dialetto brianzolo, : ) \u00e8 la sede del comune italiano di La Valletta Brianza, popolata da abitanti.\nOrigini del nome.\nNonostante non ci siano prove della presenza dei romani sul territorio rovagnatese, il toponimo potrebbe avere origine dal nome latino \"Rabenius.\"\nStoria.\nNell'aprile 1409 Rovagnate fu teatro di una battaglia tra guelfi e ghibellini.\nA partire dal 1653 Rovagnate costu\u00ec un feudo della famiglia di Pietro Maria Delfinoni. Nel 1701, il feudo ritorn\u00f2 tuttavia nelle disponibilit\u00e0 della Regia Camera del Ducato di Milano per mancanza di discendenti in grado di ereditare il beneficio feudale. In seguito Rovagnate fu infeudato da Pietro Paolo Arrigoni. \nIl 30 gennaio 2015 il comune di Rovagnate venne fuso con il comune di Perego, formando il nuovo comune di La Valletta Brianza.\nSimboli.\nStemma concesso con D.P.R. del 20 giugno 1988: \"troncato, semipartito. Nel 1\u00ba d'oro all'aquila di nero allumata e linguata di rosso, nel 2\u00ba di rosso a due spade d'argento guarnite d'oro con le punte alle ins\u00f9 poste in decusse, nel 3\u00ba d'argento al delfino d'azzurro posto in palo. Ornamenti esteriori da Comune\".\nGonfalone: \"drappo troncato di rosso e di azzurro\u2026\"\nSociet\u00e0.\nEtnie e minoranze straniere.\nGli stranieri residenti nel comune sono 272, ovvero il 9,2% della popolazione. Di seguito sono riportati i gruppi pi\u00f9 consistenti:\nCultura.\nNel comune ha sede il coro polifonico Licabella, al quale sono legati i cori di voci bianche dei piccoli cantori della Brianza e il gruppo giovanile Fonte Gaia."}
{"id": "21272", "revid": "14", "url": "https://it.wikipedia.org/wiki?curid=21272", "title": "Alan Mathison Turing", "text": ""}
{"id": "21273", "revid": "2183301", "url": "https://it.wikipedia.org/wiki?curid=21273", "title": "Sirone", "text": "Sirone (\"Sir\u00f2nn\" in dialetto brianzolo) \u00e8 un comune italiano di abitanti della provincia di Lecco in Lombardia. \nOrigini del nome.\nIl toponimo potrebbe derivare o da \"Sironium\", termine latino per indicare un granaio tenuto nascosto, oppure da \"Siron\", termine veneto che indica un canale in una zona di paludi. \nStoria.\nNel XIX secolo, alcune estrazioni di torba hanno riportato alla luce una scure preistorica e punte di frecce in selce.\nDurante il periodo medievale, il borgo di Sirone fu fortificato, probabilmente a partire da una torre di vedetta di epoca romana. Inserito nel Contado della Martesana, nel 1147 fu infeudato dalla famiglia Sirona per concessione del monastero di San Simpliciano, proprietario del territorio. Con Federico Barbarossa, nel 1162 Sirone divenne un possedimento del Capitolo del Duomo di Monza. Inserito poi nella pieve di Oggiono, Sirone pass\u00f2 nelle mani della famiglia D'Adda, che vi esercit\u00f2 i suoi diritti feudali fino a quando, nel 1654, i sironesi ottennero il riscatto dall'infeudazione. \nCome riportato da Cesare Cant\u00f9, verso la fine del XVIII secolo le brughiere di Sirone furono oggetto di un'importante opera di bonifica."}
{"id": "21274", "revid": "1935652", "url": "https://it.wikipedia.org/wiki?curid=21274", "title": "Sirtori", "text": "Sirtori (\"S\u00ecrtur\" in dialetto brianzolo) \u00e8 un comune italiano di abitanti della provincia di Lecco in Lombardia, che sorge sulle colline del Meratese.\nStoria.\nL'abitato, di antica origine, nell'865 \u00e8 attestato come \"Sirtores\"; in seguito segui le sorti del Contado della Martesana e della pieve di Missaglia.\nNel 1647 Filippo IV di Spagna concedette il paese in feudo alla famiglia di Evangelista Sirtori.\nNel 1844 il comune di Sirtori incorpor\u00f2 definitivamente quello di Crippa.\nSirtori venne aggregato al comune di Barzan\u00f2 nel 1928, recuperando l'autonomia nel 1953.\nSociet\u00e0.\nEtnie e minoranze straniere.\nGli stranieri residenti nel comune sono 257, ovvero l'8,7% della popolazione. Di seguito sono riportati i gruppi pi\u00f9 consistenti:"}
{"id": "21275", "revid": "287204", "url": "https://it.wikipedia.org/wiki?curid=21275", "title": "Sueglio", "text": "Sueglio (\"S\u00fc\u00e9i\" in dialetto valvarronese) \u00e8 un comune italiano di 153 abitanti della provincia di Lecco in Lombardia, ubicato nella Valvarrone.\nFaceva parte dell'antico feudo di \"Monte d'Introzzo\", feudo dei Dal Verme e possedimento degli Sfondrati.\nEra stata proposta la sua soppressione attraverso l'accorpamento di quattro comuni della valle (Introzzo, Vestreno, Sueglio e Tremenico), insieme ai quali costituiva l'Unione dei comuni della Valvarrone: la fusione \u00e8 diventata operativa dal 1\u00ba gennaio 2018 soltanto tra i restanti tre comuni che hanno costituito il nuovo comune di Valvarrone.\nMonumenti e luoghi d'interesse.\nArchitetture religiose.\nChiesa di San Martino.\nOriginaria del XIV secolo la chiesa di san Martino fu oggetto di numerose trasformazioni nel corso dei secoli successivi, l'ultimo dei quali una ristrutturazione avvenuta nel 1860. Tracce della struttura originaria si riscontrono nella cappella che ospita il battistero. Consacrata nel 1583, internamente la chiesa ospita una serie di dipinti finanziati dalle donazioni degli emigrati suegliesi (specialmente in Veneto e Piemonte); tra le opere spiccano una \"Madonna del Carmine\" (1659) e una \"Madonna del Rosario (1627). L'altarmaggiore, in legno, risale al 1660, mentre il pulpito \u00e8 del 1687; entrambe le opere furono intagliate dai Fantoni\".\nIl campanile fu costruito negli anni tra il 1697 e il 1705, e due anni dopo fu dotato di un orologio astronomico.\nChiesa di San Bernardino.\nIn origine dedicata alla Madonna delle nevi, la chiesa di San Bernardino risale al XVI secolo ma fu rimaneggiata pi\u00f9 volte nel corso del tempo. Durante il restauro del 1967 venne riportata alla luce una moneta del XI secolo. \nInternamente, oltre a un altare tardocinquecentesco in legno, la chiesa ospita una rara statua di santo Sfirio.\nArchitetture civili.\nSueglio conserva alcune abitazioni in stile barocco.\nGeografia antropica.\nFrazioni.\nSommafiume.\nQuesta frazione \u00e8 abitata da soli tre abitanti; il luogo diventa importante a livello turistico d'estate, attirando turisti da tutta la provincia di Lecco.\nArtesso.\nChiamata anche Roccoli d'Artesso, \u00e8 importante a livello turistico nel periodo estivo: vi \u00e8 infatti un famoso rifugio. Nel mese di agosto si svolgono dei tradizionali giochi nel laghetto."}
{"id": "21277", "revid": "181699", "url": "https://it.wikipedia.org/wiki?curid=21277", "title": "Taceno", "text": "Taceno (\"Tas\u00e9en\" in dialetto valsassinese) \u00e8 un comune italiano di 535 abitanti della provincia di Lecco in Lombardia.\nGeografia fisica.\nTerritorio.\nTaceno si trova all'inizio della Val Muggiasca ed \u00e8 sovrastato dai monti Cimone di Margno e Croce di Muggio.\nNel territorio comunale scorre il torrente Pioverna.\nClima.\nIl clima di Taceno \u00e8 un tipico clima di fondovalle prealpino, con forti escursioni termiche giornaliere. Le temperature medie minime invernali si attestano sui -5/-6\u00a0\u00b0C, le medie massime estive invece sui 26/27\u00a0\u00b0C. Raramente e solo nelle estati pi\u00f9 calde la temperatura supera per pi\u00f9 giorni i 32\u00b0. Mentre le gelate sono assai diffuse da novembre ad aprile, con frequenti giornate di ghiaccio. Le minime raggiunte nelle notti serene con terreno innevato sono notevoli rispetto a localit\u00e0 poste alla stessa altitudine. Infatti ogni anno la temperatura scende al di sotto dei -10\u00b0 anche se raramente scende al di sotto dei -15/-16\u00b0. Il record per temperatura pi\u00f9 bassa \u00e8 del gennaio 1985 con -26\u00b0, il record massimo \u00e8 del luglio 2003 con 34\u00b0. Essendo posto sul fondo della valle, Taceno ha un clima con note di tipo Continentale, estati calde inverni freddi e lunghi. Frequenti sono le nebbie notturne in inverno, dovute a inversione termica, che si sollevano per\u00f2 con l'insolazione. Da novembre a tutto aprile, soprattutto durante le irruzioni di aria artica dal nord Europa, sono frequenti episodi di Favonio (vento di caduta dalle Alpi, caldo e secco) che pu\u00f2 raggiungere velocit\u00e0 considerevoli (80/100\u00a0km/h). La piovosit\u00e0 media annua \u00e8 tipica di una localit\u00e0 prealpina e si aggira sui 1500/1600\u00a0mm. Molto frequenti sono le nevicate con una nevosit\u00e0 media di circa 60/80\u00a0cm all'anno, neve che permane al suolo per circa 90/120 giorni l'anno.\nStoria.\nDa Taceno, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga.\nDurante le dispute territoriali tra il Ducato di Milano e la Serenissima e fino al 1577 Taceno ospit\u00f2 sia una sede di podest\u00e0 sia una viceprefettura.\nNel corso del tempo, numerosi tacenesi migrarono nei territori della Repubblica di Venezia.\nMonumenti e luoghi d'interesse.\nParrocchiale di Santa Maria Assunta.\nAttestata nel XIII come \"Santa Maria in Taxeno\", la chiesa dell'Assunta espleta le funzioni di parrocchiale dal 1406. Rimaneggiata nel corso del tempo, la chiesa deve il suo aspetto ad alcuni interventi avvenuti tra i secoli XVI e XVIII, cospicuamente finanziati dagli emigrati nei territori di Venezia.\nInternamente, oltre ad alcuni confessionali risalenti al XVIII secolo, la chiesa ospita un \"Crocifisso\" dipinto da Giovanni Bellati (XX secolo) e, nella cupola, un affresco di Giovanni Maria Tagliaferri (1684).\nIl campanile, dotato di loggia, fu edificato in tre anni a partire dal 1631.\nSociet\u00e0.\nIndustria.\nAnche Taceno, cos\u00ec come il resto della Valsassina \u00e8 noto per la moltitudine di aziende che ospita, la maggior parte delle quali si occupa di metalmeccanica. Fra le maggiori aziende, possiamo citare: Mollificio FEDE (gruppo MSAmbrogio), Officina Manzoni e Officine e concessionaria Maglia.\nInfrastrutture e trasporti.\nSul finire dell'Ottocento, tutti i sindaci della Valsassina avanzarono la richiesta di realizzazione di una ferrovia che avrebbe voluto collegare Taceno a Lecco. Il collegamento non fu tuttavia mai realizzato.\nAmministrazione.\nDalle elezioni del 26 maggio 2019 il paese \u00e8 guidato dal sindaco Alberto Nogara, il quale - con la lista civica Stella Alpina - ha sconfitto la sfidante Rosanna Pomi, rappresentante della lista Ancora Insieme per Taceno, lista alla quale appartiene il sindaco emerito Marisa Fondra."}
{"id": "21279", "revid": "1124164", "url": "https://it.wikipedia.org/wiki?curid=21279", "title": "Torre de' Busi", "text": "Torre de' Busi (\"T\u00f3r de B\u00fcs\" in dialetto bergamasco) \u00e8 un comune sparso italiano di abitanti della provincia di Bergamo, situato nella Valle San Martino e bagnato dal torrente Sonna.\nIl comune \u00e8 tornato a far parte della provincia di Bergamo dopo un periodo di venticinque anni trascorso in provincia di Lecco (1992-2018). Fa parte della Comunit\u00e0 montana Lario Orientale - Valle San Martino.\nOrigini del nome.\nIl toponimo deriva dalla presenza di una torre di propriet\u00e0 della famiglia Busi.\nStoria.\nSi ipotizza che il comune sia di origine romana, anche se non si sono riscontrate testimonianze: si ritiene che nelle vicinanze dell'abitato passasse la via militare romana che collegava Bergamo e Como. Certa \u00e8 l'esistenza in epoca longobarda, periodo a cui risalgono gli affreschi nella chiesa di San Michele. Nel XIV secolo Torre de' Busi fu paese famoso per l'attivit\u00e0 molitoria, dovuta alla presenza dei ruscelli Sonna e Bratta. Prima di mutare nome in Torre de' Busi il nome del luogo era Bretta, poich\u00e9 il borgo era feudo dei Capitani della Bretta, probabilmente milanesi, che avevano propriet\u00e0 in Brianza e a Cisano. Durante il periodo veneziano fior\u00ec l'attivit\u00e0 tessile, soprattutto quella della seta.\nSimboli.\nLo stemma del comune di Torre de' Busi \u00e8 stato concesso con decreto del Presidente della Repubblica del 6 agosto 1988.\nLo stemma riprende, con qualche variante negli smalti, quello della famiglia Busi, presente nel territorio almeno dal 1287 e che rivest\u00ec importanti incarichi ecclesiastici e amministrativi. I leoni sono il simbolo della Serenissima, che sostenne questa casata come ricompensa per i suoi servigi. La torre si riferisce al feudo e ricorda l'antica opera fortificata di cui ora non rimangono che pochi resti; la collina su cui \u00e8 fondata simboleggia il territorio e la Valle San Martino dove \u00e8 ubicato il paese.\nMonumenti e luoghi d'interesse.\nTra i monumenti va indicata la chiesa di San Gottardo del XVI secolo presente nella frazione omonima, la chiesa dedicata a San Marco e Santa Maria delle Vittorie del Novecento nella frazione di San Marco.\nSociet\u00e0.\nEtnie e minoranze straniere.\nGli stranieri residenti al 1\u00ba gennaio 2018 erano 58, ovvero il 2,7% della popolazione."}
{"id": "21280", "revid": "125777403", "url": "https://it.wikipedia.org/wiki?curid=21280", "title": "Tremenico", "text": "Tremenico (\"Trem\u00e8nech\" in dialetto locale) \u00e8 una frazione geografica di 167 abitanti della provincia di Lecco in Lombardia.\nGeografia fisica.\nTremenico \u00e8 situato in Valvarrone con il nucleo storico del capoluogo posto a circa 750\u00a0m\u00a0s.l.m. Sia Tremenico che Avano sorgono lungo la strada provinciale 67 che collega il comune di Taceno, in Valsassina, a Dervio, sulla sponda orientale del Lago di Como.\nGran parte del territorio \u00e8 coperto da boschi e, nella parte nord-orientale, da roccia tappezzata di flora alpina.\nOrigine del nome.\nIl nome Tremenico ha probabilmente origine dalla parola latina \"terminicus\", \"terminius\", ovvero estremit\u00e0.\nGli abitanti di Tremenico sono detti tremenicesi.\nStoria.\nPur facendo parte della Valvarrone, Tremenico fa storia a s\u00e9 rispetto agli altri paesi, e in effetti ha una sua parrocchiale sin dal 1367, mentre gli altri tre centri valvarronesi (Vestreno, Sueglio, Introzzo) fanno riferimento alla chiesa di San Martino a Sueglio. L'attivit\u00e0 che da sempre ha caratterizzato questo paese \u00e8 quella delle miniere di cui restano oggi solo alcune cave di feldspati che impiegano poche persone. Alcuni storici sostengono che gi\u00e0 al tempo dei Galli e dei Romani esistessero cave di ferro sulle pendici della montagna. Ancora vivi sono sia il dialetto assai caratteristico, sia la consuetudine di sfoggiare nelle feste l'antico costume tradizionale chiamato \"stamp\u00e0de\".\nIl paese, facendo parte dell'Arcidiocesi di Milano, venne dagli arcivescovi: San Carlo Borromeo, Andrea Carlo Ferrari, Alfredo Ildefonso Schuster, Giovanni Battista Montini (poi eletto pontefice con il nome di Paolo VI nel conclave del 1963) e Carlo Maria Martini.\nA partire dal XVI secolo, Tremenico fu terra di una rilevante emigrazione verso Piemonte, Veneto, Toscana e Roma.\nInsieme a Vestreno, Sueglio e Introzzo era tra i fondatori dell'Ecomuseo della Valvarrone. Il 22 ottobre 2017, in concomitanza con il referendum sull'autonomia in Lombardia, inizi\u00f2 il processo di fusione con i vicini comuni di Introzzo e Vestreno per confluire nel comune di Valvarrone. La nuova istituzione divenne operativa il 1\u00ba gennaio 2018.\nGeografia antropica.\nAvano o Aveno (anticamente chiamata cos\u00ec), frazione di Tremenico lungo la strada per Pagnona, prende forse il nome dal nobile greco C. Avieno Filosseno mandato in Valvarrone a \u201ccolonizzare\u201d da Giulio Cesare.\nSituata a 771 metri s.l.m., si trova a circa un chilometro salendo dall'abitato di Tremenico, oltre la ripida e profonda valle dei Mulini, che divide le due terre. Ha conservato intatti i caratteri d'un tempo lontano.\nLa Chiesa dedicata a Maria Assunta in Cielo, gi\u00e0 citata nel 1455, ricostruita nel 1644, e abbellita nel Settecento, deve considerarsi l'edificio di pi\u00f9 vetusta fondazione. L'edificio \u00e8 di grande interesse per la grazia tardo barocca degli stucchi che ornano, sopra il portale, l'effigie della patrona (1773) e quelli coevi dell'altar maggiore, che cingono una pala (Assunta e Angeli) datata 1731 e rispondente alla declinazione locale del gusto dei Ligari, non consueti, almeno secondo questa tipologia, nella zona.\nAd Avano, si pensa sorgesse la Torre che sorvegliava l'entrata nella Comunit\u00e0 di Monte Introzzo, tanto che esiste ancora, nel dialetto locale, una localit\u00e0 chiamata \u201cdent a la torr\u201d.\nDurante la peste manzoniana, Avano fu, tra i cinque, il paese pi\u00f9 colpito, tanto che sino a pochi anni fa, appena fuori da esso, esisteva una croce di legno posta a ricordo dei numerosi morti, forse, sul luogo in cui sorgeva il cimitero degli appestati.\nUn affresco del Seicento a tema religioso, realizzato sul muro esterno di una casa in fondo al paese, reca alcune scritte in lingua spagnola, il che sembrerebbe segnalare, che vi sia stata la presenza di frati benedettini.\nSi dice, inoltre, che una casa posta nella piazzetta in fondo alla localit\u00e0, sia stata utilizzata come prigione spagnola, in attesa che gli arrestati fossero trasferiti altrove.\nDa Avano parte il sentiero che conduce al Monte Legnone. Si tratta di un percorso di notevole interesse ambientale, che permette di attraversare zone assai diverse tra loro. Si risale la Val Rasga, che termina sulla cresta del Legnone, passando per l'ampia sella prativa dove si trova l'Alpe Agrogno basso.\nTrattasi di una localit\u00e0. Nel 2016, il Comune di Tremenico ha deciso di candidare al Governo il recupero dell\u2019antico nucleo rurale di Fenile, simbolo di un\u2019epoca storica in cui l\u2019attivit\u00e0 agricola e zootecnica permetteva il sostentamento e regolava la vita della popolazione locale.\nNella Valvarrone Consolino \u00e8 conosciuta per la Madonnina presente.\nEconomia.\nOltre all'attivit\u00e0 agricola e zootecnica, nel 1907 Abramo Rusconi scopr\u00ec a Tremenico un giacimento di feldspato, che fece vivere al paese un periodo di modesta prosperit\u00e0 economica. Le miniere sono tutt'ora in funzione.\nInfrastrutture e trasporti.\nPer evitare la gola della Caurga, lungo la quale passavano dapprima una mulattiera (1862) e poi una carrozzabile (1917), fu costruita una galleria. \nOggi Tremenico \u00e8 collegato al lago di Como e alla Valsassina grazie alla Strada Provinciale 67 dell'Alta Valsassina e Valvarrone, che tange il centro abitato di Tremenico a sud e quello di Avano a nord.\nAmministrazione Comunale.\nElenco dei Sindaci di Tremenico nel periodo della Repubblica italiana dal 1946 al 31 dicembre 2017:\nIl 1\u00ba gennaio 2018, a seguito della consultazione popolare, \u00e8 stato istituito il Comune di Valvarrone, mediante la fusione dei Comuni di Introzzo, Tremenico e Vestreno, in provincia di Lecco.\nAltre informazioni amministrative.\nEra parte della Comunit\u00e0 montana della Valsassina, Valvarrone, Val d'Esino e Riviera e dell'Unione dei comuni della Valvarrone."}
{"id": "21281", "revid": "15756", "url": "https://it.wikipedia.org/wiki?curid=21281", "title": "Valgreghentino", "text": "Valgreghentino (\"Carghentin\" in dialetto brianzolo e semplicemente Greghentino fino al 1751) \u00e8 un comune italiano di abitanti della provincia di Lecco in Lombardia.\nGeografia fisica.\nValgreghentino si trova a circa dieci chilometri a sud di Lecco al confine con la Brianza. Il comune si estende su un territorio prevalentemente collinare, dominato da vaste distese boschive.\nOrigini del nome.\nIl nome del paese deriva dal torrente Greghentino, diretto affluente del fiume Adda. Il nome del torrente si riferirebbe alla presenza di gorghi.\nStoria.\nL'origine storica \u00e8 alquanto incerta, poich\u00e9 mancano prove o ritrovamenti sul territorio che attestino la presenza di antichi abitatori; sicuramente, comunque, fu abitata nel XIII secolo. Il toponimo (fino alla fine del Settecento era soltanto Greghentino) deriva da \"gorgant\", ossia 'gorgo di torrente', ed \u00e8 lo stesso dell'omonimo corso d'acqua a carattere torrentizio che attraversa la zona. Da Valgreghentino, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga.\nSecondo le ricostruzioni storiche di Giorgio Giulini, era inclusa nella pieve di Garlate dalla quale dipese per gli avvenimenti successivi\nNel 1927 furono aggregati a Valgreghentino i comuni di Biglio e Dozio.\nDurante le due guerre mondiali la comunit\u00e0 ha sacrificato molti suoi concittadini, offrendo un contributo notevole alla nazione.\nMonumenti e luoghi d'interesse.\nArchitetture religiose.\nCarlo Borromeo, nella seconda met\u00e0 del XVI secolo, elev\u00f2 a dignit\u00e0 parrocchiale molte chiese della pieve di Garlate e quando, dopo aver avuto il titolo di cardinale arcivescovo, prese possesso della diocesi di Milano, nel 1566 eresse a parrocchiale anche la chiesa di San Gregorio, la quale era stata edificata verso i primi del Trecento. La sede della parrocchia, successivamente dedicata proprio San Carlo Borromeo\" fu successivamente spostata in un edificio pi\u00f9 moderno.\nIl patrimonio storico-architettonico conta inoltre:\nGeografia antropica.\nIl territorio.\nIl territorio di Valgreghenino \u00e8 per di pi\u00f9 composto da distese boschive collinari.\nDa Valgreghentino \u00e8 possibile osservare il Resegone, parzialmente la Grigna Orientale, e altre montagne minori facenti parte delle Prealpi Orobiche.\nFrazioni.\nIl territorio di Valgreghentino per la sua conformazione \u00e8 suddiviso in molte frazioni/localit\u00e0.\nDozio.\nCaratteristica frazione a nord del paese, la si raggiunge per un'impervia strada che porta al luogo di culto che contraddistingue la frazione. A Dozio vi \u00e8 infatti un santuario adibito alla preghiera e alla meditazione con una chiesa dedicata alla Madonna Nera di Czestochowa.\nVilla San Carlo.\nPrende il nome dal patrono della propria parrocchia, indipendente da quella di Valgreghentino.\nSi colloca nella parte inferiore del paese e la maggior parte degli abitanti del comune si trova in questa frazione.\nOspedaletto.\nOspedaletto \u00e8 una piccola frazione composta da poche case. All'ingresso si trova un lavatoio che ancora adesso \u00e8 saltuariamente usato dalle donne della frazione per lavare i panni. Salendo si trova una cappelletta con le ossa dei morti della peste del 1600 e una chiesetta, la chiesa della Beata Maria delle Grazie e di S. Antonio ds Padova, non pi\u00f9 consacrata.\nL'insediamento delle cascine di Ospedaletto \u00e8 da ricondursi alla via che saliva da Milano e Monza verso Lecco, che non \u00e8 documentata se non attraverso alcuni toponimi e un'ampia serie di ritrovamenti archeologici.\nGiunta ad Airuno, la via toccava il miglio XXV e in seguito, per giungere al ponte sull'Adda, l'itinerario costeggiava Maglianico, Ospedaletto ed Albegno Inferiore.\nPer questo tratto, probabilmente la strada correva sotto la collina della Rocchetta di Airuno, passava ad oriente di Maglianico, continuava poi su Valgreghentino, girava verso il Molinello ed entrava in Ospedaletto a Parzano, dove cadeva il miglio XXVIII.\nLa chiesetta venne costruita nel XVIII secolo per ricordare don Giuseppe Gilardi, parroco di Greghentino, e suo fratello Carlo, anch'egli sacerdote.\nAmministrazione.\n\"Dati tratti dall'Anagrafe Amministratori Locali e Regionali - Ministero dell'Interno\"\nSport.\nLe societ\u00e0 sportive del paese sono GSO Valgreghentino, GSO Villa San Carlo, Associazione Sport \u00e8 Salute, A.S. OlimpiaGrenta e Boarsteam.\nIl GSO Valgreghentino e il GSO Villa San Carlo sono le societ\u00e0 dei 2 oratori e durante l'anno offrono ai ragazzi di tutte le et\u00e0 squadre di calcio e pallavolo. Vengono anche organizzate altre attivit\u00e0 come judo e gag. Dal 2012 il GS Grenta Volley 2000 (societ\u00e0 di pallavolo) si \u00e8 unito al GSO Villa S. Carlo formando un'unica societ\u00e0.\nL'associazione Sport \u00e8 Salute organizza corsi di BMX e aerobica.\nIl G.S. Grenta \u00e8 stata la squadra di calcio di Valgreghentino fino al 2004.\nDal 1\u00ba luglio la societ\u00e0 si \u00e8 fusa col Centro Sportivo Olimpia di Airuno per dar vita all'Associazione Sportiva OlimpiaGrenta che attualmente milita in Promozione e gioca le partite interne sul campo comunale.\nL'ASD Boarsteam \u00e8 l'ultima nata tra le associazioni sportive di Valgreghentino. Nata nel 2009 da un gruppo di amici per riunire gli appassionati di MTB e i cicloamatori, \u00e8 al secondo anno di attivit\u00e0 e gli associati hanno all'attivo diverse partecipazioni a gare amatoriali."}
{"id": "21285", "revid": "1575398", "url": "https://it.wikipedia.org/wiki?curid=21285", "title": "Vendrogno", "text": "Vendrogno (\"Vendr\u00f2gn\" in dialetto valsassinese) \u00e8 una frazione geografica del comune di Bellano di 297 abitanti, in provincia di Lecco in Lombardia. \u00c8 la localit\u00e0 pi\u00f9 estesa del comune di Bellano.\nGeografia.\nVendrogno \u00e8 un paese collinare che si affaccia sul lago di Como; vi sono 11 chiese storiche, dipinte e affrescate nel corso degli anni, la pi\u00f9 vecchia delle quali risale al nono secolo. A Vendrogno ha sede il MUU Museo del Latte e della storia della Muggiasca.\nIl territorio \u00e8 ricco di sentieri e alpeggi, Camaggiore \u00e8 uno dei pi\u00f9 conosciuti per le sue splendide vedute sul lago di Como, di Lugano e persino del Monte Rosa.\nStoria.\nDa Vendrogno, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga. Allo stesso periodo risalgono un'olpe e un cippo ritrovati sul territorio.\nNel Medioevo, il territorio vendrognese segu\u00ec a lungo le sorti della pieve di Bellano e, in ognuna delle localit\u00e0 di Inesio e Mornico, disponeva di una torre di segnalazione con il compito di vigilare su eventuali attacchi da parte della Serenissima.\nDal 1\u00ba gennaio 2020 ha cessato di essere un comune autonomo, ed \u00e8 stato incorporato nel comune di Bellano.\nMonumenti e luoghi d'interesse.\nArchitetture religiose.\nChiesa di San Grato.\nLa chiesa di San Grato ai Monti, \u00e8 un piccolo edificio religioso edificato intorno al 1680.\nParrocchiale di San Lorenzo.\nGi\u00e0 attestata nel XIII secolo, la chiesa di San Lorenzo fu elevata al rango di parrocchiale nella seconda met\u00e0 del secolo successivo. Ristrutturata in stile barocco nel 1758, mantiene tracce dell'originale campanile romanico. Internamente, oltre a un tabernacolo del 1547, la chiesa ospita affreschi databili ai secoli XIV e XV. Tra gli oggetti sacri, una croce astile Seicentesca sulla quale sono cesellate le raffigurazione del santo titolare della parrocchia e di alcuni santi ai quali sono dedicate altre le chiesette sotto la giurisdizione della parrocchia: Antonio Abate, Girolamo e Sebastiano. Rappresentazioni dei santi Lorenzo, Antonio di Padova, Ambrogio e Carlo Borromeo si ritrovano invece sui medaglioni collocati al centro della copertura argentea di un messale datato 1768.\"\" \nChiesa di Sant'Antonio Abate.\nNella chiesa di Sant'Antonio Abate a Bruga si trovano una serie di affreschi di fine Cinquecento, sul tema della Passione di Cristo, oltre a stucchi, altri dipinti e un altare del XVII secolo di Giacomo Scotti. \nChiesa di San Gregorio.\nCostruita durante il Medioevo, la chiesa di San Gregorio Magno fu ristrutturata nel 1736. Sede di una parrocchia, ospita arredi risalenti al XV secolo.\nChiesa di San Giacomo.\nDi origine medievale ma rimaneggiata nel XVIII secolo, la chiesa di San Giacomo si trova a Sanico."}
{"id": "21286", "revid": "1444886", "url": "https://it.wikipedia.org/wiki?curid=21286", "title": "Vercurago", "text": "Vercurago (: ; \"Verc\u00fcrach\" in dialetto bergamasco) \u00e8 un comune italiano di abitanti della provincia di Lecco in Lombardia. Posto all'estremo occidentale della Valle San Martino al confine con Lecco, il comune si estende su risultando uno dei pi\u00f9 piccoli d'Italia. Compreso tra il monte Mudarga e il Lago di Garlate, \u00e8 interamente attraversato dal torrente Gallavesa che segna il confine naturale con Calolziocorte.\nAbitato fin dalla prima et\u00e0 del ferro, il paese di Vercurago fu menzionato per la prima volta in un testamento dell'814. In et\u00e0 comunale fu annesso al Ducato di Milano, per poi passare nel 1454 alla Repubblica di Venezia. Il confine tra i due stati fu segnato per oltre tre secoli dal castello dell'Innominato, da cui Alessandro Manzoni trasse ispirazione per l'ambientazione di alcuni capitoli de \"I promessi sposi\". Nel corso del XVI secolo san Girolamo Emiliani stabil\u00ec la sua congregazione nella frazione di Somasca che in seguito alla morte del santo si dedic\u00f2 alla realizzazione di un Sacro Monte a lui dedicato.\nGeografia fisica.\nTerritorio.\nLa Suddivisione Orografica Internazionale Unificata del Sistema Alpino inserisce il territorio di Vercurago nel supergruppo alpino delle Prealpi Bergamasche Occidentali. La casa comunale \u00e8 situata a s.l.m. il punto pi\u00f9 basso \u00e8 collocato a s.l.m. sul lago di Garlate mentre il pi\u00f9 alto a s.l.m. sul monte Mudarga. La fascia montana e la frazione di Somasca sono caratterizzate da diverse tipologie di rocce sedimentarie: maiolica, peliti, sass de la Luna, marne bianche grigie e rosse, mentre il suolo dell'abitato di Vercurago \u00e8 prevalentemente composto da depositi fluviali e glaciali che contengono le rocce tipiche del flysch lombardo. La frazione di Somasca \u00e8 coperta da boschi di latifoglie non molto fitti e caratterizzati dalla presenza del carpino nero, dell'orniello e della roverella. Il territorio \u00e8 collocato in una zona a bassa sismicit\u00e0 e l'ultimo forte evento sismico avvertito \u00e8 stato il terremoto di Soncino del 1802 che nella frazione di Somasca si ipotizza abbia raggiunto intensit\u00e0 cinque della scala macrosismica europea.\nIdrografia.\nIl comune si affaccia sulla sponda idrografica sinistra del lago di Garlate, che ha come principale immissario ed emissario l'Adda. La costa \u00e8 in parte coperta dai canneti e le esondazioni sono poco frequenti, le pi\u00f9 recenti risalgono al 1987 e al 2002. Il comune \u00e8 interamente attraversato dal torrente Gallavesa che nasce nel comune di Erve a circa s.l.m. e si snoda per sul confine tra Calolziocorte e Vercurago per poi sfociare nel lago di Garlate. A causa della composizione carbonatica del suolo montano il territorio \u00e8 caratterizzato dal carsismo, che a Somasca determina la presenza di due ruscelli stagionali affluenti del Gallavesa. I due ruscelli, scorrendo liberamente, sono soliti esondare durante i periodi di forti piogge e in particolare nel 1953 una di queste esondazioni caus\u00f2 ingenti danni alle abitazioni limitrofe.\nClima.\nIl clima di Vercurago \u00e8 caratterizzato da inverni freddi e estati calde e afose che risentono dell'azione mitigatrice del lago. Secondo i dati delle vicine stazioni meteorologiche di Calolziocorte e Lecco, le temperature medie nei mesi invernali sono comprese tra i e i , mentre quelle estive tra i e i . I venti hanno una velocit\u00e0 media di circa e di rado raggiungono punte massime di . Le precipitazioni sono frequenti e ogni anno mediamente cadono circa di pioggia.\nOrigini del nome.\nNel testamento di Rotprando dell'814 \u00e8 riportato il toponimo \"Vercoriaco\", che nel XIII secolo si \u00e8 poi trasformato in \"Vergurago\" e \"Vercurate\" e che \u00e8 infine diventato \"Vercuarg\" nel XVI secolo. A parere degli etimologi Flechia e Olivieri il toponimo potrebbe derivare da un prediale, latifondo romano di epoca imperiale, appartenuto a un certo \"Vercorius\". Il nome del latifondista dovrebbe avere origine celtica in quanto composto dagli elementi gallici \"ver\", \"sopra\" e \"corius\", \"esercito\" o \"truppa\". Il latifondista si sarebbe potuto chiamare anche \"Vercobius\", dove \"cobio\" significa \"vittoria\", o \"Verconius\", dove \"coni\" significa \"cane\" o \"lupo\". L'etimologo Delamarre invece ipotizza che l'etimo derivi da \"Vercuriacon\", un nome che attesterebbe a \"Vercorius \" la propriet\u00e0 sul terreno.\nLa tradizione per\u00f2 vuole che in questo territorio si trovasse un tempio dedicato a Mercurio o a una divinit\u00e0 di origine celtica o germanica e che dal nome della divinit\u00e0 sarebbe poi nato il toponimo \"Mercuriacus\", che con la trasformazione della \"m\" in \"v\" sarebbe poi diventato \"Vercuriacus\".\nStoria.\nFondazione.\nIl territorio di Vercurago \u00e8 frequentato fin dall'et\u00e0 del bronzo, durante la prima met\u00e0 del II millennio a.C. in Italia settentrionale si svilupp\u00f2 la cultura di Polada, una cultura archeologica che secondo i reperti rinvenuti a Calolziocorte edific\u00f2 alcune palafitte lungo le sponde dell'Adda. Il primo insediamento stabile risale invece alla prima et\u00e0 del ferro e dai reperti edilizi e ceramici rinvenuti \u00e8 riconducibile alla cultura di Golasecca, una cultura celtica i cui reperti sono databili tra il IX secolo a.C. e il V secolo a.C. Lo scavo avvenne nel 1988 in prossimit\u00e0 del castello dell'Innominato, un luogo strategico da cui era possibile controllare il lago e i collegamenti verso le valli alpine.\nIn epoca romana, a partire dal V secolo a.C fu costruita una strada di collegamento tra Como, Bergamo e Brescia che nel III secolo fu anche dotata di un ponte per l'attraversamento dell'Adda. Incluso nel circondario di Bergamo il territorio vercuraghese fu soggetto a partire dal I secolo a.C. alla \"Regio XI Transpadana\", per poi passare alla \"Regio X Venetia et Histria\" nel I secolo. Con la caduta dell'Impero romano d'Occidente in Italia si affermarono i regni romano-barbarici e il 10 agosto del 490 Eruli e Goti combatterono nei pressi del ponte romano sull'Adda un'importante battaglia, nel corso della quale perse la vita il \"comes domesticorum\" \"Pierius\", comandante capo delle truppe di Odoacre. I regni romano-barbarici furono soppiantati dai Longobardi che tra il VII e il VIII secolo estesero il Ducato di Bergamo fino all'Adda e regnarono in gran parte dell'Italia fino al 774 quando, sconfitti da Carlo Magno entrarono a far parte del Sacro Romano Impero.\nL'attestazione dell'esistenza del villaggio di Vercurago si deve al testamento di Rotprando, un documento redatto dal notaio Nannone il 3 marzo 814 in seguito alla morte del nobile longobardo Rotprando de Watingo. Dal testamento si evince che Rotprando trovandosi senza eredi lasci\u00f2 gran parte dei suoi beni alla basilica di Sant'Ambrogio e permise a un certo Punno di comprare alcuni dei suoi terreni, tra i quali il villaggio di \"Vercoriaco\" e l'oratorio di san Protasio. Da un estratto del documento si legge:\nIn un documento dell'887 si cit\u00f2 per prima volta la localit\u00e0 di Cremellina e in uno datato 1\u00ba dicembre 1264 la sua chiesa di San Barnaba. La localit\u00e0 scomparve durante le lotte tra guelfi e ghibellini e attualmente corrisponderebbe territorio di confine tra Vercurago e Pascolo, frazione di Calolziocorte.\nMedioevo.\nIn et\u00e0 comunale Vercurago entr\u00f2 nella sfera di influenza di Milano, in particolare nel XIII secolo sia la chiesa dei Santi Gervasio e Protasio che la chiesa di San Barnaba in Cremellina erano incluse nella pieve di Garlate, una suddivisione amministrativa dell'arcidiocesi di Milano. L'intera Valle San Martino fu poi annessa alla Signoria di Milano nel 1274 da Napoleone della Torre che infeud\u00f2 Vercurago e Calolzio alla famiglia guelfa dei Benaglio che in Val San Martino possedeva numerose fortezze, tra cui il castello dell'Innominato. I della Torre e i Visconti si contesero il controllo sulla signoria milanese fino al 1277 quando in seguito alla battaglia di Desio il ghibellino Ottone Visconti ottenne la nomina a signore di Milano. Anche dopo la battaglia per\u00f2 la Valle San Martino rest\u00f2 tra i possedimenti dei della Torre che tra il 29 dicembre 1282 e il 1283 riuscirono a rimpossessarsi del lecchese grazie all'intervento di Filippo Benaglio, signore di Vercurago e Calolzio. Lecco e i territori circostanti restarono ai della Torre fino al 1296 quando Matteo I Visconti conquist\u00f2 la Valle San Martino devastandola e catturando Filippo Benaglio che fu catturato e condotto a Milano.\nLa guerra tra le due famiglie si concluse nel 1311 con la vittoria di Matteo Visconti su Guido della Torre, a un anno di distanza per\u00f2 i della Torre era ancora proprietari del castello dell'Innominato e continuarono a governare la Valle San Martino fino al 1320 quando Azzone Visconti invi\u00f2 i suoi eserciti verso la valle, che una volta conquistata fu inclusa nel circondario di Bergamo. Gli abitanti per\u00f2 continuarono a parteggiare per la fazione guelfa tanto che nel 1363 Bernab\u00f2 Visconti concesse ai ghibellini locali di organizzare autonomamente rappresaglie contro i guelfi della valle. Nel 1373 Vercurago e l'intera valle furono messe a ferro e fuoco da Bernab\u00f2 Visconti in seguito all'uccisione di suo figlio naturale e primogenito Ambrogio Visconti da parte di alcuni contadini guelfi di Caprino Bergamasco e nel 1376 una rivolta guelfa provoc\u00f2 nuovamente l distruzione della valle. Le violente lotte tra i guelfi di Vercurago e Calolzio e i ghibellini di Olginate e Garlate proseguirono per tutto il secolo: l'8 settembre 1383 i ghibellini olginatesi cacciarono la famiglia Benaglio e furono combattute altre battaglie nell'estate del 1393 e il 27 maggio 1398.\nNel XV secolo il dominio milanese sulla valle fu per\u00f2 messo in discussione dall'espansione in terraferma della Repubblica di Venezia. Il 3 marzo 1426 la Repubblica di Venezia dichiar\u00f2 guerra al Ducato di Milano, conquist\u00f2 Vercurago e ne mantenne il controllo fino al 1428 quando con la pace di Ferrara fu ceduta ai milanesi. La pace ebbe breve durata e Vercurago torn\u00f2 domino veneto tra il gennaio 1431 e il 1433 diventando zona di confine con il milanese. Rimase parte del dominio milanese fino al 1441 con la stipulazione della pace di Cremona e durante questo periodo, nel 1435 la valle di dot\u00f2 degli \"Statuta Municipalia Vallis Sancti Martini\". La pace dur\u00f2 appena due anni e la valle torn\u00f2 milanese fino all'11 aprile 1454 quando con la pace di Lodi Venezia, vincitrice della guerra con Milano, ne riottenne definitivamente il dominio. Una volta stabilizzati i confini a Vercurago fu costruita una dogana le cui mura partivano dal castello dell'Innominato per poi arrivare fino all'Adda. Il 9 settembre 1455 il paese fu visitato dall'arcivescovo di Milano Gabriele Sforza e nello stesso anno la parrocchia si distacc\u00f2 per un breve periodo dalla pieve di Garlate dopo che gi\u00e0 lo aveva fatto quella di Somasca. Durante la guerra tra i due stati la valle sub\u00ec ingenti danni e questo convinse il governo veneto a esentarla dal pagamento delle tasse in alcune annate tra il 1431 e il 1489. Il 18 ottobre 1499 la famiglia Sforza fu spodestata da Luigi XII di Francia che riprese la guerra tra Milano e Venezia.\nEt\u00e0 moderna.\nDopo essersi unito alla Lega di Cambrai nel 1509 il governatore francese di Milano Carlo II d'Amboise entr\u00f2 in Valle San Martino attaccando il castello dell'Innominato e riusc\u00ec a mantenere il possesso della zona fino al 13 agosto 1516 quando con la firma del trattato di Noyon Vercurago torn\u00f2 ad essere parte della Repubblica di Venezia. Con la seconda guerra di Musso, combattuta nel lecchese dal conte Gian Giacomo Medici fino al 1532, Vercurago fu depredata numerose volte e l'intenzione del fratello del Medici di ricostruire il castello non si comp\u00ec. Nel 1533 Girolamo Emiliani stabil\u00ec la sua Compagnia dei servi dei poveri nel castello dell'Innominato dopo averlo restaurato e l'anno successivo inizi\u00f2 la sistemazione de \"la Valletta\" poi nel 1536 inizi\u00f2 a vivere in un eremo nei pressi della Valletta e l'8 febbraio 1537 mor\u00ec. Nel 1566 il cardinale Carlo Borromeo visit\u00f2 Vercurago e decise di separare la parrocchia di Somasca da quella di Calolzio, fondare il primo seminario foraneo della diocesi milanese e spostare i somaschi dal castello all'abitato di Somasca; nel 1574 Vercurago pass\u00f2 dalla pieve di Garlate a quella di Olginate. Nel 1576 scoppi\u00f2 la peste di San Carlo ed \u00e8 in questi anni che Vercurago si dot\u00f2 di un vero e proprio governo.\nA fine secolo il porticciolo di Vercurago divenne un importante luogo di scambio commerciale tra Venezia e le Tre Leghe, il governo veneto decise allora di ricostruire la strada che congiungeva Vercurago a Bergamo ed \u00e8 a Vercurago che nel 1589 Gian Gerolamo Grumelli inizi\u00f2 le negoziazioni per un'alleanza tra i due stati conclusasi positivamente nel 1603. Le continue violazioni territoriali che avvennero alla dogana di Vercurago causarono gi\u00e0 a inizio secolo i primi morti e i primi problemi nella difesa del castello. La situazione si aggrav\u00f2 nel XVII secolo quando i morti lungo il confine con Chiuso superarono la decina, ai problemi di confine si somm\u00f2 la peste del 1630, e la violenza dei bravi al servizio dei nobili. Inoltre a Vercurago il divieto di pesca sulle rive dell'Adda imposto dalla pace di Lodi caus\u00f2 gravi problemi ai pescatori vercuraghesi che furono costretti a uscire di notte per evitare le ritorsioni degli olginatesi.\nNel 1767 beato Girolamo Emiliani fu proclamato santo e la costruzione della via delle cappelle iniziata nel 1723 pot\u00e9 continuare nel 1787 grazie alle donazioni del senatore veneto Giacomo Emiliani. Con la campagna d'Italia di Napoleone il 24 aprile 1798 Vercurago fu inclusa nel dipartimento della Montagna della Repubblica Cisalpina all'interno del distretto del Caldone per poi passare nel 1801 al dipartimento del Serio. Nel 1799 durante la campagna italiana di Suvorov le truppe del generale russo transitarono per Vercurago in direzione Lecco distruggendo a cannonate il castello dell'Innominato.\nEt\u00e0 contemporanea.\nDopo la sconfitta di Napoleone e il Congresso di Vienna il 12 febbraio 1816 Vercurago fu inclusa nel distretto VII di Caprino del Regno Lombardo-Veneto e il governo della citt\u00e0 fu affidato a un consiglio di quindici membri e a una giunta di due. Gli intellettuali lombardi si opposero al governo reazionario austriaco, tra questi figura il poeta vercuraghese Samuele Biava, che coi suoi testi dai toni risorgimentali fu sospeso dall'insegnamento su richiesta della Biblioteca Italiana. Nel 1829 Caterina Cittadini e la sorella Giuditta iniziarono ad accogliere in una casa di Somasca alcune orfane, fondando il 14 dicembre 1857 l'istituto religioso delle Suore orsoline di San Girolamo. Nel 1837 Vercurago fu colpita da un'epidemia di colera che spinse il comune a richiedere ai padri somaschi la celebrazione di tre messe consecutive dal 17 al 20 luglio.\nCon lo scoppio della seconda guerra d'indipendenza italiana il Regno di Sardegna conquist\u00f2 il Regno Lombardo-Veneto e il 23 ottobre 1859 Vercurago fu inclusa nel circondario di Bergamo. Nel 1862 inizi\u00f2 la costruzione della ferrovia Lecco-Bergamo che termin\u00f2 nel 1863 e sulla quale fu aperta la stazione di Vercurago-San Girolamo che dal 27 dicembre 1873, con l'inaugurazione della tratta ferroviaria Calolziocorte-Monza, permise di collegare il paese sia a Bergamo che a Milano. Nel 1865 in base alla legge sull'ordinamento comunale la reggenza del comune fu affidata a un sindaco. Dopo la costruzione delle ferrovie la produzione manifatturiera inizi\u00f2 a svilupparsi; in questi anni infatti la famiglia Scola costru\u00ec due filande attive sul torrente Gallavesa e nel 1889 si annotano diverse attivit\u00e0 artigianali. Nel 1891 la casa padronale degli Scola fu convertita dal pedagogista Antonio Gonelli-Cioni in un centro di riabilitazione per bambini affetti da malattie psichiche, il primo di questo tipo in Italia.\nGli anni venti videro l'ascesa del fascismo e il cambiamento della struttura amministrativa del comune, nel 1926 infatti Arturo Borgomanero fu nominato podest\u00e0, furono inoltre soppressi i circondari e Vercurago entr\u00f2 a far parte della provincia di Bergamo. Nel 1939 scoppi\u00f2 la seconda guerra mondiale e nel settembre del 1943 il Nord Italia pass\u00f2 sotto il governo dello stato fantoccio della Repubblica Sociale Italiana. In questo periodo le rappresaglie contro i partigiani aumentarono e nella notte tra il 16 e il 17 ottobre i militari tedeschi disposero diversi obici 152/13 tra Vercurago e Calolziocorte in modo da accerchiare e annientare le forze partigiane dislocate tra la bassa Valtellina e la bergamasca. L'azione di rastrellamento si protrasse per tre giorni e provoc\u00f2 numerose perdite fra i tedeschi, i quali a seguito della disfatta devastarono e bruciarono i paesi della valle. A seguito del maggiore potere delle forze naziste anche a Vercurago le leggi razziali furono applicate come nella Germania nazista, si conosce infatti la storia di una famiglia di origine ebraica residente a Somasca che nel 1944 riusc\u00ec a fuggire in Svizzera prima di essere scoperta dai repubblichini. Nell'aprile del 1945 dopo la fine della guerra il Comitato di Liberazione Nazionale istitu\u00ec nuovamente la carica di sindaco e nomin\u00f2 primo cittadino di Vercurago Giovanni Battista Valsecchi. Con l'avvento degli anni sessanta cominci\u00f2 una forte espansione urbanistica che diede avvio alla costruzione di diversi condomini con un conseguente aumento della popolazione. Dal punto di vista amministrativo nel 1992 Vercurago entr\u00f2 a far parte della provincia di Lecco.\nSimboli.\nStemma.\nIl 4 ottobre 1969 la giunta comunale incaric\u00f2 il professore milanese Giuseppe Bonfanti di ideare lo stemma e il gonfalone di Vercurago, poi realizzati dal pittore vercuraghese Giovanni Secomandi. Nella prima met\u00e0 il castello dell'Innominato, luogo strettamente legato a san Girolamo Emiliani e principale monumento della citt\u00e0, campeggia su uno sfondo azzurro, colore che richiama la fazione guelfa per la quale parteggiarono gli abitanti Vercurago. Nella seconda met\u00e0 una freccia e una lancia d'argento poste in croce di sant'Andrea e due palle astate d'argento, appoggiate sulla freccia con le aste su uno sfondo rosso rappresentano le lotte che Vercurago ha dovuto combattere contro la fazione ghibellina rappresentata dal rosso. Sulla sommit\u00e0 dello stemma \u00e8 presente la corona comunale ed \u00e8 contornato dagli elementi propri degli stemmi comunali: fronde di quercia che simboleggiano la forza e rami d'alloro, simbolo di pace. Lo stemma fu approvato il 3 dicembre 1970 dal presidente della repubblica Giuseppe Saragat e dal presidente del consiglio Emilio Colombo.\nGonfalone.\nIl gonfalone \u00e8 composto da un drappo posto su un'asta verticale ricoperta da velluto rosso e azzurro alternato e fissato con bullette argentate poste a spirale. Le parti metalliche e i cordoni sono d'argento e nella freccia che sormonta l'asta \u00e8 inscritto lo stemma comunale mentre nel gambo il nome del comune. Nella parte superiore sono presenti delle cravatte e nastri tricolori sempre frangiati d'argento.\nMonumenti e luoghi d'interesse.\nArchitetture religiose.\nEdicole votive e cappelle.\nNel comune sono presenti diverse edicole votive dedicate alla Madonna e a san Girolamo Emiliani. A Somasca \u00e8 presente la cappella dedicata ai caduti delle due guerre affiancata dal monumento a tutti gli Alpini mentre al confine con Calolziocorte \u00e8 posta la cappella della casa padronale degli Scola. Altre cappelle di interesse storico sono:\nSociet\u00e0.\nEtnie e minoranze straniere.\nI dati dell'Istituto nazionale di statistica rilevano al 31 dicembre 2019 una popolazione straniera residente pari a 152 persone, rappresentante circa il 5,4% della popolazione residente a Vercurago. Le due comunit\u00e0 maggiormente rappresentate sono le seguenti:\nLingue e dialetti.\nIl dialetto parlato a Vercurago \u00e8 inserito nel sistema della lingua lombarda. In gran parte affine al dialetto bergamasco, per via dell'appartenenza storica alla citt\u00e0 di Bergamo, il vernacolo locale riprende anche diversi fonemi utilizzati nel dialetto lecchese, che risulta pi\u00f9 simile al dialetto milanese che al bergamasco. La commistione di questi due dialetti deriva dalla posizione di confine che il paese di Vercurago ha assunto per oltre tre secoli. L'appartenenza alla Repubblica di Venezia e la vicinanza al Ducato di Milano hanno quindi permesso la formazione di questo \"continuum\" dialettale parlato esclusivamente nella regione lecchese della Valle San Martino.\nReligione.\nLa principale confessione religiosa \u00e8 il cristianesimo celebrata con il rito ambrosiano cos\u00ec come nella vicina arcidiocesi di Milano, a cui la parrocchia di Vercurago appartenne fino al 1566. Nel comune sono presenti due parrocchie appartenenti alla diocesi di Bergamo: la parrocchia di Vercurago dedicata santi Gervasio e Protasio nata nel 814 e la parrocchia riferita alla frazione di Somasca nata nel 1564 e intitolata a san Bartolomeo apostolo e a san Girolamo Emiliani. Nella frazione di Somasca hanno sede le due congregazioni religiose del comune: quella delle Suore orsoline di San Girolamo fondata da beata Caterina Cittadini nel XIX secolo e quella dei chierici regolari di Somasca fondata da san Girolamo Emiliani nel XVI secolo che dal 1967 gestisce una comunit\u00e0 di accoglienza.\nTradizioni e folclore.\nNella frazione di Somasca ogni 8 febbraio si celebra con la messa la festa patronale che ricorre nell'anniversario della morte di san Girolamo Emiliani e la prima domenica successiva si tengono rispettivamente la fiera di san Girolamo presso il piazzale della basilica e la fiera della Valletta nel centro storico di Somasca. A Somasca il ricordo della sua morte \u00e8 celebrato fin dal XVI secolo, ma nel 1769, due anni dopo la canonizzazione del patrono, fu stabilita come data ufficiale il 20 luglio, data che rimase in vigore sino al 1965, quando con il Concilio Vaticano II questa fu spostata all'8 febbraio.\nCultura.\nScuole.\nNel territorio comunale sono presenti: un asilo nido, una scuola dell'infanzia, una scuola primaria e una scuola secondaria.\nBiblioteca.\nLa biblioteca comunale fu istituita nel 1972 per poi essere intitolata nel 1983 al pittore vercuraghese Gianni Secomandi. Nel 1994 la sede fu traslata da piazza Marconi, nel centro storico del paese, a un edificio di nuova costruzione posto nei pressi della scuola primaria. La biblioteca aderisce al Sistema Bibliotecario del Territorio Lecchese ed \u00e8 possibile interrogare il catalogo on-line della biblioteca.\nMusei.\nLa casa museale \"Le sorgenti\" \u00e8 l'unico museo del comune, localizzato a Somasca appartiene alle Suore orsoline di San Girolamo ed \u00e8 stato aperto al pubblico nel 2000. La raccolta museale \u00e8 costituita dagli oggetti e dai mobili utilizzati da beata Caterina Cittadini nella sua attivit\u00e0 di accudimento delle orfane e l'allestimento \u00e8 volto a riprodurre con accuratezza storica gli ambienti dell'orfanotrofio. L'edificio in cui \u00e8 contenuta la raccolta risale al XVII secolo, precedentemente adibito a tintoria \u00e8 stato poi convertito in orfanotrofio femminile nel 1826 dalle sorelle Giuditta e Caterina Cittadini.\nCucina.\nLa presenza del lago di Garlate ha storicamente permesso ai comuni circostanti il consumo del pesce d'acqua dolce che attualmente viene servito durante la sagra del pesce, una manifestazione che si svolge nella maggior parte dei comuni lariani. La fauna ittica presente nel bacino idrico \u00e8 costituita prevalentemente da scardole, cavedani, triotti, alborelle, carpe e tinche e a partire dagli anni sessanta il degrado ambientale ha provocato la scomparsa di alcune specie quali il lavarello, il temolo e la trota marmorata.\nUn piatto molto diffuso della cucina bergamasca \u00e8 la polenta e osei, polenta con uccellini allo spiedo. La farina gialla, l'ingrediente fondamentale della polenta, era direttamente macinata a Somasca che per molto tempo ospit\u00f2 anche diverse monoculture di granoturco. L'abbondanza dei castagni lungo la fascia collinare di Somasca ha consentito il consumo delle castagne in sostituzione al grano, una coltura difficoltosa in questo territorio.\nGeografia antropica.\nUrbanistica.\nFino al XIX secolo l'abitato di Vercurago si svilupp\u00f2 attorno alla chiesa dei Santi Gervasio e Protasio e nei pressi della dogana al confine con Lecco. Il centro storico \u00e8 caratterizzato da due strade principali e da piazza Marconi su cui si affacciano le costruzioni pi\u00f9 antiche. La frazione di Somasca \u00e8 raggiungibile grazie a una strada posta in localit\u00e0 Galavesa e da due scalinate che partono dal centro storico. Il paese di Somasca si sviluppa intorno al santuario San Girolamo Emiliani ed \u00e8 da qui che partono le strade che portano verso le altre localit\u00e0 montane del territorio.\nNel secondo dopoguerra il rapido incremento demografico permise alla citt\u00e0 di espandersi lungo la strada provinciale e il lago, in seguito a questo ampliamento la ferrovia provoc\u00f2 a una divisione della citt\u00e0 in due met\u00e0 collegate da sottopassaggio e da un passaggio a livello. Lo sviluppo edilizio interess\u00f2, anche se in minor misura, la frazione di Somasca. A partire dagli anni duemila l'ex-area industriale occupata dallo stabilimento Pirelli \u00e8 stata parzialmente riconvertita in un complesso residenziale e nel 2015 \u00e8 stata inaugurata una pista ciclabile panoramica lungo le rive l'Adda che permette di collegare Trezzo sull'Adda a Lecco.\nEconomia.\nAgricoltura.\nFino alla fine del XIX secolo il territorio si basava su un'economia contadina. Non essendo possibile l'agricoltura estensiva la produzione era caratterizzata per lo pi\u00f9 da un'agricoltura di sussistenza, anche se nella frazione di Somasca veniva coltivato granoturco a sufficienza da essere esportato nei comuni limitrofi sotto forma di farina gialla. Analogamente a molte citt\u00e0 dell'Italia settentrionale nei boschi di Somasca era diffusa la castanicoltura che viene ancora praticata, inoltre nel XIX secolo buona parte degli abitanti si dedicava alla coltivazione del gelso le cui foglie venivano usate nell'allevamento del baco da seta.\nIndustria e artigianato.\nLa produzione della seta fu una delle principali attivit\u00e0 economiche dell'Italia settentrionale fino ai primi anni del XX secolo, a Vercurago la presenza del torrente Gallavesa consent\u00ec la fondazione di alcuni magli e filande per la lavorazione della seta, che una volta tessuta veniva poi smerciata in un porticciolo sul lago di Garlate attivo fin dal XVI secolo come punto di scambio tra le merci della Repubblica di Venezia e la Repubblica delle Tre Leghe. Nel corso del secolo si ebbe lo sviluppo e la fondazione di nuove manifatture, nel 1889 a Vercurago si annotava la presenza di diverse officine dedite alla tornitura del legno e del ferro, inoltre era presente un pastificio e un'azienda che produceva dinamo elettriche.\nNel 1917 la Pirelli inaugur\u00f2 uno stabilimento industriale per sintetizzare alcune sostanze chimiche utilizzate nella fabbricazione della gomma. Costruito nei pressi della foce del Gallavesa l'impianto sfruttava l'energia idroelettrica del torrente per alimentare i suoi processi industriali, durante gli anni del boom economico la fabbrica impiegava circa centocinquanta operai, ma con il declino dell'industria chimica italiana lo stabilimento fu ceduto nel 1967 all'ACNA per poi essere chiuso definitivamente nel 1987. Il comune ospita una cinquantina di attivit\u00e0 produttive che per la maggior parte operano nell'industria meccanica e nella lavorazione dei metalli.\nTurismo.\nLe principali attrattive turistiche di Vercurago sono la spiaggia e la pista ciclo-pedonale che congiunge Olginate, Garlate e Lecco. La frazione di Somasca invece \u00e8 frequentata per la presenza del Sacro Monte di Somasca e del castello dell\u2019Innominato, l'edificio che ispir\u00f2 l'ambientazione di alcuni capitoli de \"I promessi sposi\". Nella frazione \u00e8 presente anche un sentiero escursionistico che collega il paese a Erve.\nInfrastrutture e trasporti.\nStrade.\nIl paese \u00e8 attraversato per tutta la sua lunghezza dalla strada statale 639 dei Laghi di Pusiano e di Garlate che collega i capoluoghi di provincia: Como, Lecco e Bergamo.\nFerrovie.\nLa stazione di Vercurago-San Girolamo \u00e8 una fermata di Rete Ferroviaria Italiana servita dai treni regionali Trenord della ferrovia Lecco-Brescia e della ferrovia Lecco-Milano.\nMobilit\u00e0 urbana.\nLa mobilit\u00e0 urbana \u00e8 garantita dagli autoservizi gestiti dalla societ\u00e0 Linee Lecco e dalla SAB Autoservizi.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Vercurago dal 1995. I dati precedenti sono archiviati presso l'archivio storico comunale. \nAltre informazioni amministrative.\nIl comune di Vercurago fa parte delle seguenti organizzazioni sovracomunali:\nSport.\nNel comune ha sede un'associazione calcistica che dal 1990 svolge le sue attivit\u00e0 nello stadio comunale e due associazioni dilettantistiche di basket e pallavolo che praticano lo sport nella palestra comunale.\nFondata nel 1996 la Victory Vercurago \u00e8 un'associazione sportiva dilettantistica di inter-crosse quattro volte vincitrice della coppa europea, questo sport \u00e8 di origine canadese e in Italia \u00e8 praticato da poche squadre concentrate nella provincia di Lecco.\nSul lago pratica la propria attivit\u00e0 l'associazione di canoisti Canoa Kayak 90 e dal 2008 si tiene annualmente la regata delle lucie a cui partecipano Vercurago e diversi comuni del ramo lecchese del Lario."}
{"id": "21287", "revid": "287204", "url": "https://it.wikipedia.org/wiki?curid=21287", "title": "Verderio Inferiore", "text": "Verderio Inferiore (\"Verd\u00e9 de Sot\" in dialetto brianzolo) \u00e8 il quartiere meridionale del comune di Verderio della provincia di Lecco, in Lombardia.\nAd eccezione del periodo napoleonico e di quello post-risorgimentale, fu un comune a s\u00e9 stante fino al 4 febbraio 2014.\nSociet\u00e0.\nEtnie e minoranze straniere.\nGli stranieri residenti nel comune sono 205, ovvero il 6,9% della popolazione. Di seguito sono riportati i gruppi pi\u00f9 consistenti:\nEconomia.\nVerderio Inferiore fa parte dell'altopiano asciutto milanese, caratterizzato dalla scarsit\u00e0 di acque superficiali. Fa eccezione il comparto irriguo della cascina Bergamina, una singolare isola produttiva che ha preso vita dalla derivazione delle acque dal lago di Sartirana ottenuta con la Roggia Annoni, attivata dagli omonimi proprietari.\nPer il resto l'agricoltura \"asciutta\" era prevalentemente fondata sulla rotazione cerealicola granoturco-frumento, integrata dalla gelsibachicoltura: questa coltura conobbe un forte sviluppo tra il 1700 e il 1800, anche a seguito delle riforme teresiane, per stabilizzarsi su un'elevata produttivit\u00e0 per un lungo periodo. Nel Catasto Cessato del 1858 si censivano a Verderio Inferiore ben 8724 gelsi; il paesaggio rimase fittamente punteggiato di gelsi fino ai primi anni cinquanta del Novecento, quando si ebbe un drastico crollo di tale coltivazione. In questa fase si vendono i grandi possedimenti terrieri alle famiglie che fino ad allora li avevano coltivati in un rapporto di piccola affittanza con contratti misti vessatori (mezzadria per i bozzoli e affitto in denaro per il fondo e la casa, pi\u00f9 una serie di \"appendizi\" di sopravvivenza feudale). Si sancisce cos\u00ec in modo palese e definitivo la marginalit\u00e0 dell'apporto dell'agricoltura al reddito delle famiglie, mentre prende il via una nuova formazione insediativa incentrata sul tipo a villetta, cui si aggiungono in seguito alcune palazzine condominiali e, a partire dagli anni settanta, una zona industriale.\nFino a quell'epoca, l'insediamento aveva comunque mantenuto un aspetto prevalentemente agricolo, nonostante gi\u00e0 da tempo molti abitanti lavorassero nell'industria e nell'edilizia: di tale origine restano le grandi corti plurifamiliari del nucleo storico e alcune cascine (Brugarola, Bergamina, Canova, Fornacetta, Bice). Le corti sono tuttora denominate secondo il dialetto locale: Curt di Scars\u00e9tt, di Ci\u00f2ni, di Tul\u00e9tt, di Uperarj, di F\u00e0t, di Magn\u00f2n, di Masir\u00f6, Curt N\u00f6va, Pal\u00e0ss (gi\u00e0 Villa Annoni), de la Palassina, di Stal\u00e9tt, di Scup\u00e8j e, distaccata, la Curt di Fer\u00e9. Allo stesso modo, esistono ancora alcune delle ville appartenute ai proprietari terrieri nobiliari e borghesi: la Ville Annoni, la Villa Gallavresi, la Villa De Angelis e la residenza Gnecchi-Rusconi alla Bergamina."}
{"id": "21288", "revid": "1821847", "url": "https://it.wikipedia.org/wiki?curid=21288", "title": "Verderio Superiore", "text": "Verderio Superiore (\"Verd\u00e9 de S\u00fcra\" in dialetto brianzolo) \u00e8 la frazione-capoluogo del comune di Verderio in provincia di Lecco, in Lombardia.\nStoria.\nIl nome Verderio deriva probabilmente dal latino \"viridarium\", che significa giardino. Testimonianze della civilizzazione romana arrivano - oltre che da alcuni ritrovamenti archeologici e dal reticolato di centuriazione - dall'etimologia di alcuni toponimi del territorio circostante: ad esempio il castrum di Vicus Mercati (Vimercate), Hiberna Regis (Bernareggio, antico accampamento invernale), Caesarea Novella (la localit\u00e0 Sernovella, frazione di Verderio Superiore) e Miliarium Tertium (Terzuolo, frazione di Robbiate). I Romani guidati dal console Marcello sconfissero in questi luoghi gli Insubri in una decisiva battaglia del 222 a.C. Altri ritrovamenti ci segnalano la successiva presenza dei Longobardi e quindi dei Franchi: a questi ultimi pu\u00f2 essere fatto risalire il castello del X secolo sulle cui rovine \u00e8 stata costruita la Villa Gallavresi, oggi sede del Municipio.\nLa localit\u00e0 \u00e8 stata interessata tra il XII e il XIV secolo dalla presenza dei Templari, che avevano due importanti sedi presso la Commenda e nel Castel Negrino (oggi si trovano nel comune di Aicurzio, ma un tempo erano parte del territorio di Verderio), oltre che alla cascina Brugarola. A testimonianza di ci\u00f2, compare negli elenchi dei cavalieri dell'ordine un certo Dalmazio da Verderio. Con la soppressione nel 1312 dell'ordine cavalleresco ad opera di Filippo il Bello re di Francia, i possedimenti dei Templari passarono all'ordine dei Cavalieri di Malta. Un fatto storico di assoluto rilievo \u00e8 la Battaglia di Verderio, combattuta il 28 aprile 1799 fra gli austro-russi (comandati dal generale Vukassovich) e le truppe napoleoniche (guidate dal generale S\u00e9rurier) nel periodo in cui Napoleone Bonaparte era impegnato nella Campagna d'Egitto: i francesi asserragliati nella Villa Confalonieri furono obbligati alla resa, ma dei tremila morti rimasti sul campo molti erano austriaci. I vincitori, dapprima salutati come liberatori, si diedero a saccheggi (in particolare della villa), incendi e ad altri atti vandalici. Due lapidi ricordano il tragico evento.\nL'origine della divisione di Verderio nei due comuni di Verderio Inferiore e di Verderio Superiore non trova concordi gli storici: alcuni la fanno risalire al XII secolo, altri alla soppressione dell'ordine dei Templari. Certo \u00e8 che in alcuni documenti del 1412 compare la dicitura \"Verderio de sora e de sotto\". Una temporanea riunificazione in un unico comune fu operata da Napoleone nel 1809, e poi ancora dal governo Lanza nel 1872: la prima esperienza dur\u00f2 pochi anni, la seconda tre decenni.\nUn'unica Parrocchia di Verderio, invece, fu istituita dal vescovo San Carlo Borromeo dopo il Concilio di Trento, a seguito delle sue visite pastorali del 1571 e del 1583. Anch'essa fin\u00ec comunque col dividersi nel 1778, anno in cui il vicario vescovile istitu\u00ec la Parrocchia di Verderio Inferiore e di conseguenza fu avviata la costruzione della chiesa parrocchiale. Quest'ultima verr\u00e0 poi sostituita nel 1906 da quella eretta nello stesso sito su progetto dell'architetto Giovanni Barboglio; gli affreschi che ne decorano l'interno sono stati invece realizzati nel 1932 da Umberto Marigliani, coadiuvato da Vittorio Manini.\nIn epoca recente sono stati indetti due referendum, nel 1994 e nel 2004, per la riunificazione dei due comuni, che gi\u00e0 condividono svariati servizi: la scuola elementare, la biblioteca, la palestra intercomunale. In entrambi i casi l'esito \u00e8 stato negativo: per l'approvazione di questo tipo di referendum \u00e8 infatti necessaria una maggioranza di \"s\u00ec\" in tutti e due i comuni coinvolti; mentre Verderio Inferiore si \u00e8 sempre espresso in modo favorevole, l'unificazione \u00e8 stata bloccata in entrambe le occasioni dal responso negativo di Verderio Superiore. Il 1\u00ba dicembre 2013 si \u00e8 tenuto un nuovo referendum consultivo in cui la maggioranza degli abitanti di entrambi i comuni si sono detti favorevoli alla ricostituzione dell'unico comune di Verderio, che \u00e8 stata approvata dal consiglio regionale della Lombardia in data 21 gennaio 2014. L'ultimo sindaco prima della fusione fino al 4 febbraio 2014 \u00e8 stato Paolo Bellotto.\nSociet\u00e0.\nEtnie e minoranze straniere.\nNel 2010 gli stranieri residenti nel comune erano 154, ovvero il 5,7% della popolazione. Di seguito sono riportati i gruppi pi\u00f9 consistenti:"}
{"id": "21289", "revid": "1516566", "url": "https://it.wikipedia.org/wiki?curid=21289", "title": "Vestreno", "text": "Vestreno (\"Vestren\" in dialetto valvarronese) \u00e8 una frazione geografica di 291 abitanti della provincia di Lecco in Lombardia.\n\u00c8 il primo paese che si incontra, salendo da Dervio, lungo la strada della Valvarrone. Sta quasi abbarbicato sulle pendici della montagna e si presenta in parte con vecchie case in pietra (e i tetti ricoperti con \"piode\") alternate a quelle rimodernizzate (e i tetti coperti con tegole). \nStoria.\nGi\u00e0 parte integrante del Monte d'Introzzo, Vestreno divenne poi feudo dei Dal Verme e possedimento degli Sfondrati.\nIl 22 ottobre 2017, in concomitanza con il referendum sull'autonomia in Lombardia, inizi\u00f2 il processo di fusione con i vicini comuni di Introzzo e Tremenico per confluire nel comune di Valvarrone. La nuova istituzione divenne operativa il 1\u00ba gennaio 2018. \nVestreno deve ancora rivolgersi per la parrocchiale a Sueglio, ma in compenso ospita una serie di servizi comunali quali asilo e scuole.\nSimboli.\nLo stemma comunale era stato concesso con decreto del presidente della Repubblica del 2007."}
{"id": "21290", "revid": "1702319", "url": "https://it.wikipedia.org/wiki?curid=21290", "title": "Vigan\u00f2", "text": "Vigan\u00f2 (\"Vigan\u00f2\" o in dialetto brianzolo) \u00e8 un comune italiano di abitanti della provincia di Lecco in Lombardia, che sorge nell'area del meratese.\nStoria.\nCentro probabilmente gi\u00e0 abitato in epoca romana, Vigan\u00f2 fu dapprima infeudato dai Sirtori, poi dai Giussani (1645) e infine ai Villata (1768). \nVigan\u00f2 venne aggregato al comune di Barzan\u00f2 nel 1928, recuperando l'autonomia nel 1953.\nSimboli.\nLo stemma del comune di Vigan\u00f2 \u00e8 stato concesso con decreto del presidente della Repubblica dell'8 giugno 1987.\nLa composizione dello stemma riprende quella della nobile famiglia milanese dei Vigan\u00f2.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 140, ovvero il 6,67% della popolazione. Di seguito sono riportati i gruppi pi\u00f9 consistenti.\nFesta patronale.\nLa santa patrona di Vigan\u00f2 \u00e8 S. Apollonia, a cui la prima domenica dopo il 9 febbraio \u00e8 dedicata una festa caratteristica. Infatti, oltre ai tradizionali mercatini, nel paese si preparano dei particolari ravioli dolci fritti molto conosciuti nella zona, ripieni di cacao, amaretti, cedro, biscotti e latte. Ogni famiglia ha la propria ricetta, tramandata di generazione in generazione. Questi ravioli vengono tradizionalmente offerti ad amici e parenti nei giorni precedenti o successivi alla festa. Durante la festa il paesino ospita bancarelle e mercatini, la mostra \"Creativit\u00e0 viganese\" nella palestra comunale dove \u00e8 possibile ammirare esposizioni artistiche come quadri e fotografie realizzate dai viganesi, e per i pi\u00f9 piccoli alcune giostre."}
{"id": "21292", "revid": "1516566", "url": "https://it.wikipedia.org/wiki?curid=21292", "title": "Adrara San Martino", "text": "Adrara San Martino (\"Dr\u00e9ra San Mart\u00ec\" o semplicemente \"Dr\u00e9ra\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nell'omonima piccola valle che, percorsa dal torrente Guerna si dirama dall'alta Valcalepio fino a raggiungere i colli di San Fermo, dista circa 31 chilometri ad est dal capoluogo orobico.\nIl comune fa parte della Comunit\u00e0 Montana dei Laghi Bergamaschi.\nStoria.\nLa storia del paese ha un'origine risalente al Medioevo. Sono infatti databili attorno all'anno 1000 i primi documenti che attestano l'esistenza del borgo di Adrara, non ancora diviso nelle due attuali entit\u00e0.\nIn quegli anni l'intera provincia di Bergamo fu sconvolta dalle lotte fratricide tra le fazioni guelfa e ghibellina tanto che nella zona, precedentemente interessata soltanto da piccoli insediamenti abitativi sparsi, si verific\u00f2 una notevole immigrazione di gruppi di persone in fuga che cercavano riparo in queste terre isolate e tranquille.\nBen presto per\u00f2 la situazione si fece pesante anche qui, tanto che venne costruito un castello al fine di proteggere gli abitanti del borgo dalle incursioni.\nNumerose furono le battaglie, tra le quali si distinse il guelfo Giovanni Fermo degli Alessandrini, che riport\u00f2 numerose vittorie nei confronti delle fazioni ghibelline dei vicini paesi di Villongo e della Val Cavallina.\nNel corso del XIV secolo il territorio pass\u00f2 sotto il dominio della famiglia dei Calepio, che prese possesso di quasi tutta la valle. Il secolo successivo vide l'arrivo della Repubblica di Venezia che pose definitivamente termine alle lotte di fazione. Fu un periodo di calma, in cui Adrara ritrov\u00f2 la tranquillit\u00e0 e vide rifiorire le attivit\u00e0 economiche, con un conseguente incremento demografico.\nNuovi screzi intanto cominciavano a crearsi tra le due anime della popolazione, spinte questa volta da motivazioni territoriali: il borgo pi\u00f9 a monte, raggruppato sotto la parrocchia di San Rocco, in contrapposizione con quello posto pi\u00f9 a valle, riunito attorno alla chiesa di San Martino.\nQuest'animo campanilistico port\u00f2, nel 1668, alla suddivisione del territorio di Adrara in due differenti entit\u00e0: Adrara San Rocco ed Adrara San Martino. Tuttavia le questioni legate alla suddivisione del territorio trascinarono la questione per quasi un secolo, dato che la formalizzazione dell'avvenuta divisione \u00e8 datata 1754, e si risolse con l'assegnazione dei quattro noni del territorio alla comunit\u00e0 di San Rocco, ed i restanti cinque noni a quella di San Martino.\nNei secoli successivi non si verificarono avvenimenti di rilievo per la comunit\u00e0, che fu riguardata solo marginalmente dagli avvicendamenti tra la dominazione francese e quella austro-ungarica, fino all'avvento del Regno d'Italia.\nTra i personaggi originari del luogo si segnala il cardinale Guglielmo Longo degli Alessandri, alto prelato che oper\u00f2 in Vaticano ed anche presso la sede papale di Avignone; Giuseppe Bresciani, un notaio che partecip\u00f2 alla spedizione dei Mille, che le cronache riportano ferito negli scontri a Calatafimi, appena dopo lo sbarco in Sicilia, e Eugenio Donadoni (1870-1924), poeta e critico letterario.\nIl comune faceva parte del comprensorio della Comunit\u00e0 Montana del Monte Bronzone e Basso Sebino accorpata nel 2009 alla Comunit\u00e0 Montana dei Laghi Bergamaschi.\nSimboli.\nLa stemma in uso al comune di Adrara San Martino \u00e8 privo di una concessione ufficiale e si pu\u00f2 blasonare:\nIl castello merlato alla guelfa degli Alessandri, famiglia originaria di Adrara, ricorda la roccaforte del partito guelfo di cui rimangono i resti delle fondamenta sul colle Ducone.\nMonumenti e luoghi di interesse.\nUno degli edifici di maggior importanza \u00e8 la chiesa parrocchiale dedicata a San Martino di Tours. Edificata in pietra bianca nel corso del XV secolo e ristrutturata in modo significativo tre secoli pi\u00f9 tardi, custodisce opere pittoriche di Giovanni Carnovali, di Francesco Coghetti e di Giacomo Trecourt. L\"altare dell'Immacolata Concezione\" \u00e8 opera progettata nel biennio 1839-1840 dall'architetto Ferdinando Crivelli e realizzata nel 1844. \nLa chiesa \u00e8 sede della parrocchia di San Martino Vescovo, San Carlo Borromeo e Nativit\u00e0 di Maria Santissima, afferente al vicariato di Predore, diocesi di Bergamo, in cui sono confluite le parrocchie soppresse di San Carlo Borromeo di Collepiano e della Nativit\u00e0 di Maria Santissima di Costa d'Adrara (decreto Vescovo di Bergamo 20 novembre 1986).\nInteressante \u00e8 il campanile, sempre del XV secolo, con finestre a forma di ogiva.\nUn altro edificio sacro di rilievo \u00e8 il santuario dell'Assunta di monte Oliveto. Edificato in luogo di una piccola cappella votiva nel 1630 in seguito all'epidemia di peste di manzoniana memoria, si trova su versante orografico opposto rispetto al paese, e conserva numerosi ex voto, dei quali alcuni di pregevole fattura. Conserva la tela del 1636 di Sebastiano Cima \"Sant'Alessandro con san Rocco e san Defendente\".\nSono inoltre presenti il complesso di Sant'Alessandro ed il castello medievale. Il primo \u00e8 originario dell'XI secolo e si presenta in stile romanico, con affreschi del XIV secolo; mentre del secondo, posto sulle pendici del monte Ducone, rimangono le rovine."}
{"id": "21294", "revid": "1005847", "url": "https://it.wikipedia.org/wiki?curid=21294", "title": "Dialer", "text": "In telecomunicazioni un dialer \u00e8 un programma per computer di pochi kilobyte che crea una connessione ad Internet, a un'altra rete di calcolatori o semplicemente a un altro computer tramite la comune linea telefonica PSTN o un collegamento ISDN.\nIn inglese \"to dial\" significa \"comporre\", ma per quanto le diverse accezioni del termine esistano anche nella lingua originale, comunemente si intendono programmi associati a elevate tariffazioni, spesso nascondendo frodi e truffe. Nel senso pi\u00f9 tecnico del termine, esistono comunque \"dialer\" legittimi.\nDialer legittimi.\nI \"dialer\", letteralmente \"compositori\" di numeri telefonici, rappresentano in ambito commerciale un tramite per accedere a servizi a sovrapprezzo o a tariffazione speciale. In particolare, il \"dialer\" \u00e8 uno speciale programma autoeseguibile che altera i parametri della connessione a internet impostati sul computer dell'utente, agendo sul numero telefonico del collegamento e sostituendolo con un numero a pagamento maggiorato su prefissi internazionali satellitari o speciali. Una percentuale della somma fatturata per la chiamata/connessione viene girata dal gestore telefonico ad una terza societ\u00e0 titolare delle numerazioni indicate.\nCon la diffusione delle connessioni a banda larga e la maggiore familiarit\u00e0 degli utenti verso i sistemi operativi, questa categoria di programmi \u00e8 caduta in disuso, sostituita da connessioni ADSL sempre attive e da utenti che impostano manualmente i parametri di connessione tramite modem remoto, cambiando periodicamente operatore telefonico.\nIl problema si ripropone per tablet e smartphone che dispongono di connessioni a banda larga, ma non permanenti, e che comunque sono terminali in grado di comporre una numerazione per dirottare la connessione su altre numerazioni a pagamento. Le parti in gioco sono tre: il Content Service Provider, che fornisce i contenuti acquistabili sul telefono, in genere giochi, loghi e suonerie, servizi a carattere erotico; il Service Provider, cio\u00e8 l'operatore telefonico titolare della numerazione; l'Access Provider, ovvero gli altri operatori telefonici che consentono l'accesso ai propri clienti. A questi soggetti si aggiungono i titolari dei siti che si rivolgono a un'agenzia pubblicitaria per avere inserzioni come i banner: le agenzie fungono da intermediari fra siti e agenzie inserzioniste e mettono all'asta gli spazi, fra le aziende che sono interessate a pagare la pubblicit\u00e0 su Internet. Fra questi offerenti, vi sono i Content Service Provider, che per\u00f2 non partecipano direttamente all'asta, ma lo fanno tramite i publisher che materialmente inseriscono nel sito il \"banner\"' pubblicitario con un codice JavaScript che simula il click dell'utente e lo dirotta verso numerazioni a pagamento: in questo modo il titolare del sito, pur ospitando un codice potenzialmente dannoso per l'utente, non compie nessuna azione al riguardo e non si assume responsabilit\u00e0 verso uno spazio pubblicitario affidato tramite un'agenzia a un \"publisher\" inserzionista, e da questi autonomamente gestito. I publisher sono per altro aziende al solito extra comunitarie, spesso di paesi dell'Est, quindi difficili da perseguire; anche perch\u00e9 nascono, muoiono e rinascono (con diverso nome) in poco tempo.\nDiversi sistemi operativi contengono gi\u00e0 un tale componente per permettere connessioni attraverso il Point-to-Point Protocol (PPP). Spesso i provider di accesso a Internet forniscono un CD-ROM di installazione per semplificare il processo di configurazione del dialer che si occuper\u00e0 della connessione ad Internet. Tale configurazione pu\u00f2 essere impostata manualmente inserendo il numero telefonico (unico a livello nazionale, con prefisso 702), eventualmente nome utente e parola chiave, che ormai molti operatori non richiedono pi\u00f9 per accettare una connessione.\nIn Italia un provvedimento dell'autorit\u00e0 garante della primavera 2002 prevede alcune norme per la pubblicazione dei costi, nella stessa pagina in cui i dialer vengono proposti. Diversamente dalle normative europee per l'etichettatura, nonch\u00e9 di quelle per la pubblicit\u00e0 dei servizi telefonici, non sono stati regolamentati gli obblighi di visualizzazione dei tariffari, riguardo a colore, formato e dimensione dei caratteri.\n\"Dialer\" illegali.\nLa maggioranza di programmi \"dialer\" sono creati per connettersi a numeri a tariffazione speciale, ad insaputa dell'utente. Solo una frazione limitata di questi dispositivi contiene l'indicazione corretta e visibile del costo, mentre la maggior parte dei dialer impostati per connettersi a numeri a tariffazione speciale utilizza metodi illegali, rientrando cos\u00ec nel reato di truffa.\nInserire un \"dialer\" \u00e8 per un webmaster un'opportunit\u00e0 per guadagnare dal proprio sito. Esso si concretizza generalmente in pagamenti mensili di una percentuale sui minuti di connessione che risultino provenire dall'indirizzo IP del webmaster (ovvero da utenti del suo sito che hanno cliccato il banner o autorizzato, non consapevoli del rischio, il download di software maligno). Incentivo a tale tipo di guadagni \u00e8 l'impraticabilit\u00e0 per i webmaster dell'invio di fatture all'utente per le informazioni o altri servizi erogati dal sito, e l'automatico l'addebito in bolletta, il che, di fatto, \u00e8 il modo pi\u00f9 sicuro per ottenere il pagamento.\nInoltre, l'uso di dialer ammortizza nel commercio pubblicitario via Internet la quasi totale sparizione del pay per click (su inserzioni pubblicitarie), avendo i navigatori capito come aggirare facilmente i pop-up (con appositi programmi come la Google Toolbar, o disabilitandoli dal browser).\nVarie aziende che si occupano di \"dialer\" forniscono \"banner\", numeri a pagamento e una percentuale al webmaster interessato a prendere parte al progetto. Costui deve solo contattare queste aziende, le quali invieranno via posta elettronica tutto il materiale, pronto da \"incollare\" nel sito. L'eccezionale facilit\u00e0 di installazione, che non richiede capacit\u00e0 di programmazione, ha favorito decisamente lo sviluppo del fenomeno \"dialer\" nei primi anni di diffusione.\nLa creazione di un \"dialer\" comporta l'onere di un'autorizzazione ministeriale per ottenere la numerazione, che viene registrata presso il Ministero. Varie societ\u00e0 acquistano blocchi di numeri e li rivendono o subappaltano ad altre; ci\u00f2 rende difficile risalire al titolare del dialer dal quale \u00e8 stato truffato l'utente. La gran parte delle ricerche in questo senso termina di fronte a societ\u00e0 fantasma con sede legale nei paradisi fiscali, di fatto rendendo irreperibili i veri fautori della truffa. Singole persone o societ\u00e0 stipulano contratti con compagnie telefoniche italiane o straniere, che possono rifiutarsi di fornire informazioni per identificare il titolare del contratto. Analogamente gli importi vengono accreditati in Paesi dove il segreto bancario vieta di fornire il nominativo del titolare del conto corrente.\nTalora questi \"dialer\" tentano di accedere piuttosto che a un singolo nodo (il PC di chi ha la super-bolletta), all'intera rete di un operatore di telefonia, installandosi dapprima su computer collegati alla Intranet dell'operatore telefonico (come postazioni dei call-center o di personale con privilegi di amministratore), per allargarsi poi come virus a tutti i nodi della rete.\nI \"dialer\" possono installarsi e creare connessioni a pagamento anche su dispositivi di rete come modem e router, dai quali la propagazione in rete \u00e8 ancora meno protetta. Da alcuni di questi centri (come Milano e Roma), parte fisicamente la dorsale Internet, dalla quale partono i cavi che convogliano il traffico web nazionale e danno banda alle centrali telefoniche; qui, in particolare, i dati viaggiano alla velocit\u00e0 di gigabit al secondo e il dialer pu\u00f2 propagarsi velocemente. L'utente, semplicemente componendo il numero dell'operatore coinvolto, pu\u00f2 trovarsi il \"dialer\" sul computer senza aver visitato nessun sito porno o di loghi e suonerie (il virus proviene da dispositivi di rete cui si \u00e8 dovuto connettere per avere accesso a Internet). L'operatore telefonico a sua volta aggiorna l'antivirus aziendale, per impedire la propagazione del \"dialer\" e il firewall per bloccare connessioni a pagamento dalle postazioni di propriet\u00e0 dell'azienda; contestualmente, per\u00f2, non aggiorna i blocchi delle numerazioni a pagamento agli utenti che hanno richiesto la disabilitazione, n\u00e9 ha l'obbligo di comunicare ai clienti l'esistenza di un pericolo, che proviene da un bug irrisolto nella sicurezza della propria Intranet.\nEssendo i \"dialer\" classificati come \"servizi a valore aggiunto\", vengono abilitati all'utente senza sua richiesta, e la disabilitazione pu\u00f2 essere a pagamento. Si tratta di un controsenso presente ai clienti di molti operatori telefonici, che si trovano a pagare per terminare un servizio mai richiesto.\nLa tariffazione \"dialer\" scatta anche se non si fruisce del servizio specifico (ossia non viene effettuato alcun download se non quello di alcune pagine del sito): se c'\u00e8 informativa, di solito il numero a pagamento funziona solo su un sito, per accedere ai suoi servizi; i \"dialer\" che tendono a nascondersi \"funzionano\" per l'accesso a qualunque sito e sono illegali anche in presenza di informativa in quanto svolgono attivit\u00e0 di ISP senza autorizzazione.\nSe non avvertono della connessione a pagamento, i \"dialer\" sono illegali.\nIl titolare del servizio dialer deve indicare fin dal primo contatto modalit\u00e0 e costi del servizio. Diversamente, si tratta di pubblicit\u00e0 ingannevole.\nSpesso l'avviso \u00e8 presente, ma poco visibile, a fondo pagina, scritto con caratteri piccoli o in lingue straniere che spingono il navigatore a credere si tratti di un innocuo plug-in da installare. La legge, per\u00f2, non prevede alcuna specifica sulla dimensione del carattere o sulla visibilit\u00e0 delle tariffe.\nPredisporre un servizio cui gli utenti possano connettersi tramite un numero telefonico speciale non \u00e8 molto costoso e permette di ottenere rapidamente discreti profitti, specialmente se i metodi usati non sono proprio ortodossi. Le tariffe sono infatti molto elevate (nell'ordine di diversi euro al minuto) e la lentezza della connessione costringe l'utente a tempi di connessione piuttosto lunghi.\nIl metodo meno invasivo che questi software maligni usano per convincere l'utente ad installarli \u00e8 fornire informazioni incomplete. Sono numerosi i siti Web che promettono loghi e suonerie per il telefono cellulare, canzoni e file MP3, ricette culinarie, immagini pornografiche gratuitamente, a patto che il navigatore installi un certo programma, anch'esso offerto gratuitamente. Il programma \u00e8 in realt\u00e0 un \"dialer\" che si connette a numeri telefonici dall'elevato costo (anche 3 euro/minuto), di solito un file .exe (ossia un file eseguibile). Le informazioni sul prezzo e sul numero chiamato sono spesso assenti o nascoste, inducendo di fatto l'utente a credere che i servizi offerti siano effettivamente gratuiti.\nLa maggior parte dei \"dialer\" maligni usa per\u00f2 metodi ancora pi\u00f9 discutibili:\nEsiste la possibilit\u00e0 di disabilitare gratuitamente dal gestore telefonico le connessioni a numeri a pagamento, tuttavia la disabilitazione \u00e8 soltanto una protezione parziale, poich\u00e9 periodicamente nascono nuovi prefissi che non sono inclusi ancora nella lista dei numeri \"proibiti\": i dialer non fanno altro che cambiare il numero a cui connettersi.\nIn Italia, la disabilitazione gratuita riguarda le numerazioni 144, 166, 899, 163 e 164 per le quali \u00e8 anche previsto l'obbligo d'informativa sui costi ad inizio chiamata. In tale fascia di numerazioni rientrano servizi di intrattenimento, assistenza, consulenza, televoto, raccolta fondi o sondaggi di opinione.\nI \"dialer\" spesso rinviano a siti che girano su server stranieri oppure a numerazioni internazionali per differenti motivi:\nAl fenomeno contribuisce il fatto che non esistono accordi internazionali in materia di dialer. Inoltre, l'interoperabilit\u00e0 delle reti \u00e8 la regola e riguarda anche le numerazioni a valore aggiunto. Non solo in Italia, ma anche all'estero, la regola prevede che siano gli utenti a chiedere la disabilitazione. Perci\u00f2, i numeri dialer sono sempre accessibili a clienti che chiamano dall'estero, che dovrebbero avere un contratto col gestore della rete di quella nazione locale nel quale hanno chiesto la disabilitazione (cosa evidentemente improponibile).\nMolti webmaster sceglievano gli USA per l'hosting di siti per adulti, dove la banda \u00e8 a buon mercato e la legislazione era pi\u00f9 \"tollerante\". Una nuova legge (18 U.S.C. 2257), per\u00f2, ha introdotto molte restrizioni, imponendo ai titolari dei siti di dimostrare che modelle/attori coinvolti nel materiale pornografico erano maggiorenni al momento delle riprese.\nDialer e ADSL.\nGli utenti con una connessione ADSL o su linea dedicata (per esempio una connessione a Internet attraverso la rete locale) non sono soggetti alla minaccia dei \"dialer\". Tali connessioni avvengono senza la composizione di un numero ma tramite una connessione diretta con l'ISP.\nI router e altri apparati che mantengono una connessione permanente (\"always on\") hanno solo un'impostazione software che impedisce una connessione con differenti numerazioni, ma dispongono di una composizione che un \"dialer\"-virus pu\u00f2 modificare per connessioni a numeri a pagamento.\nSi noti che gli operatori di telefonia attivano anche su linea ADSL i servizi di disabilitazione gratuita e a pagamento per le chiamate verso numerazioni speciali e non geografiche.\nBasti pensare che durante una chiamata via Internet (Voice over IP) con connessione ADSL, presso Skype o altri fornitori del servizio, esister\u00e0 un modem ADSL che riceve il nostro segnale e nel contempo compone un numero di telefono e supporta una connessione analogica (in entrambe le direzioni) verso il telefono/cellulare che si sta contattando. Si vede bene come un apparato ADSL \u00e8 collegabile ad un altro in grado di comporre qualunque numerazione, e che tale possibilit\u00e0 pu\u00f2 esserci presente nello stesso modem ADSL.\nLe conseguenze vi sono se il computer o la rete \u00e8 comunque collegato ad un modem analogico o ISDN, che rimanda ad una seconda linea non ADSL. Si possono connettere due modem ad un PC, ad esempio collegando uno alla porta per doppino e l'altro alla porta Ethernet.\nIl dialer pu\u00f2 attivare una connessione analogica o ISDN tramite il relativo modem e la seconda linea.\nSe invece si tenta di collegare un modem ISDN o analogico alla presa di una linea telefonica ADSL (con modem ADSL spento), non \u00e8 comunque possibile stabilire una connessione analogica o ISDN.\nIdentificazione.\nIn aggiunta alle precauzioni esposte per gli spyware, \u00e8 utile controllare periodicamente che la connessione predefinita utilizzi il numero fornito dal proprio provider e chiedere la disattivazione dei numeri a valore aggiunto al gestore telefonico. In aggiunta si possono utilizzare appositi programmi specifici anti\"dialer\" che bloccano la connessione ai numeri non espressamente autorizzati.\nPoich\u00e9 i \"dialer\" non sono veri e propri virus (non ne hanno la struttura e non funzionano allo stesso modo), \u00e8 generalmente improbabile che anche il migliore degli antivirus ne riconosca sempre la presenza o ne blocchi il funzionamento. Non esistono generazioni e famiglie di dialer, quanto \"\"dialer\" standard\" che seguono dei comandi illustrati nelle istruzioni dei modem usati nella comunicazione modem-PC, richiedono di programmare poche righe di codice, cambiando semplicemente il numero telefonico e il valore di qualche parametro; se il \"dialer\" non installa nulla, \u00e8 standalone, modifica i valori di alcune chiavi di sistema all'interno di un insieme di valori che \u00e8 previsto per quelle chiavi, e non ne introduce di nuove, non \u00e8 identificabile dai programmi di scansione del registro, a meno che non abbiano una backup delle impostazioni predefinite.\nCon l'inizio del nuovo secolo \u00e8 stata peraltro notata l'esistenza di una seconda generazione di \"dialer\", capace di servirsi dei controlli ActiveX, e quindi ottenendo accesso all'hardware del computer e ai registri di configurazione in modo da prendere il controllo completo della macchina. \u00c8 possibile proteggere l'accesso a tali controlli disabilitando i controlli ActiveX: cos\u00ec sar\u00e0 possibile impedirne l'accesso ad applicazioni diverse dai componenti del sistema operativo.\nManipolazioni da parte dei webmaster.\nUn eseguibile che collega il PC direttamente al numero a pagamento pu\u00f2 interessare il proprietario della numerazione, non il webmaster.\nChi sponsorizza con apposite banner i servizi a valore aggiunto sul proprio sito, pu\u00f2 essere interessato ad altre tecniche:\nIl webmaster non ha interesse particolare che questa connessione avvenga con un dato operatore o a una certa numerazione. L'importante \u00e8 che composto il numero e aperto il browser, il primo sito visualizzato (pagina predefinita) sia il suo e, il secondo, quello del \"dialer\".\nIl reindirizzamento non aggiunge n\u00e9 elimina chiavi del registro di sistema, ed \u00e8 eseguita dal server. Perci\u00f2, non \u00e8 un accesso abusivo al sistema informatico dell'utente.\nLo \u00e8, invece, il cambiamento di un men\u00f9 del pannello di controllo, quale \u00e8 la pagina predefinita.\nSe poi questo serve a collegare a siti a pagamento, a insaputa dell'utente, si configura il reato di frode informatica.\nDifferenti versioni del sito.\nIl webmaster o il proprietario del sito da cui si accede al materiale a pagamento possono realizzare due versioni. Quella col codice illegale potrebbe essere eseguita casualmente solo su alcuni client.\nIn questo modo, la maggioranza degli utenti di un sito sar\u00e0 collegata al \"dialer\" solo se clicca sul banner e solo per quella connessione; una minoranza aprir\u00e0 una versione \"non pulita\" del sito che avr\u00e0 un reindirizzamento a oppure una modifica della pagina web predefinita.\nQuesto fatto renderebbe pi\u00f9 difficile il reperimento della versione illecita del \"dialer\".\nIn alternativa, alla versione standard del sito con tanto di informativa su tempi e costi, possono essere lanciate delle procedure (esempio finestre di pop-up) che rendono automatico il clic sull'inserzione e sulla finestra informativa dei costi e di accesso al materiale \"dialer\" (quella col pulsante \"Clicca S\u00ec\").\nPerci\u00f2, un utente che non si accorge della manomissione, pu\u00f2 essere collegato anche senza aver letto l'informativa.\nIl proprietario del materiale \"dialer\" potrebbe verificare l'effettiva presenza dell'utente dietro al PC e del suo consenso informato, richiedendo prima del download di digitare una stringa, generata per ogni collegamento. Questa procedura non pu\u00f2 essere ancora eseguita in automatico da un computer.\nNormativa italiana.\nIl Decreto Ministeriale 2 marzo 2006, n.145 - Regolamento recante la disciplina dei servizi a sovrapprezzo disciplina la materia in Italia.\nIl Ministero delle comunicazioni italiano ha vietato la pubblicazione delle ultime tre cifre delle chiamate ricevute, in una interpretazione della direttiva 97/66 CE del 15 dicembre 1997, il cui scopo era normalizzare la trasparenza verso gli utenti. Sfruttando infatti la possibilit\u00e0 di garantire l'anonimato di chi chiama (ma non di chi viene chiamato), viene resa difficoltosa l'individuazione del \"dialer\" senza il tabulato, che nei primi anni di applicazione era disponibile solo per chi lo chiedeva esplicitamente.\nA fronte della mancanza di un servizio di \"Whois\" e della completa lista dei numeri chiamati, non era dunque possibile capire nell'immediatezza la causa di bollette particolarmente \"salate\", n\u00e9 effettuare appropriate denunce in tempi ragionevoli; ci\u00f2 \u00e8 anche dovuto al fatto che, secondo la legge italiana, l'Autorit\u00e0 garante della concorrenza e del mercato pu\u00f2 agire solo in presenza di una denuncia circostanziata.\nIl Garante per la privacy, ha per\u00f2 modificato la precedente normativa; infatti a partire dal 1\u00ba luglio 2008 le compagnie telefoniche sono autorizzate ad emettere fatture dettagliate in cui anche le ultime tre cifre possono essere in chiaro. Se l'operatore sceglie questa modalit\u00e0, gli abbonati che intendono, invece, continuare a ricevere bollette con la fatturazione dettagliata, ma con le ultime tre cifre oscurate, dovranno richiederlo espressamente al gestore. In ogni caso, l'abbonato pu\u00f2 sempre chiedere di conoscere i numeri per intero delle utenze che ha chiamato. Ove il titolare del trattamento non dia riscontro alla richiesta nel termine di 15 giorni o la risposta sia ritenuta inidonea, l'interessato potr\u00e0, alternativamente, fare ricorso al Garante o adire l'autorit\u00e0 giudiziaria, ai sensi degli artt. 145 e ss. del Codice.\nPer le denunce compete la Polizia Postale; per richiedere la disabilitazione (non prevista per tutti i numeri o per chiamate oltre un certo prezzo), reclami o segnalazioni a seguito di una bolletta occorre chiamare il servizio clienti del proprio gestore telefonico.\nI numeri \"dialer\" sono un servizio autorizzato da apposito regolamento del Ministero delle Telecomunicazioni. Esiste un sostanziale vuoto legislativo in materia, mentre da alcuni anni vengono discusse, con le associazioni dei consumatori e altri soggetti, varie proposte di regolamentazione con norme di contestazione degli addebiti e gratuit\u00e0 dei servizi di disabilitazione. Non \u00e8 in corso n\u00e9 \u00e8 presente nelle proposte attuali un limite alla tariffa al minuto, n\u00e9 l'obbligo di classificare con uno stesso prefisso servizi che rientrano in una data fascia di prezzo o la pubblicazione dei numeri dialer nei tabulati. \u00c8 una situazione che trova ampio spazio di manovra in Italia, mentre in altri Stati dell'Unione europea esistono legislazioni in questo senso pi\u00f9 ferree.\nIn mancanza di una legge, si moltiplicano le cause di conciliazione arbitrale fra i danneggiati dai \"dialer\" e gli operatori telefonici, una via pi\u00f9 rapida di una causa civile per ottenere una riduzione o annullamento degli addebiti. Gli incontri hanno luogo con la mediazione delle associazioni dei consumatori, a sostegno di chi ha pagato la quota d'iscrizione.\nL'unico provvedimento che impone delle limitazioni in materia di \"dialer\" \u00e8 il regolamento n.385 del 13 luglio 1995, che prevede la comunicazione dei costi del servizio; peraltro, si tratta di un regolamento disatteso nella stragrande maggioranza dei casi.\nDetto regolamento rende possibile l'abilitazione di servizi \"dialer\" anche da parte di enti pubblici; un esempio di servizio dialer pubblico abbastanza diffuso \u00e8 la consultazione delle Gazzette Ufficiali degli anni precedenti.\nDenunce e risvolti legali.\nI numeri a decade 7 sono stati predisposti per il solo accesso a Internet da parte dei provider a pagamento. Ogni altro uso \u00e8 illecito. Spacciare quindi loghi, suonerie, foto, pornografia o altro attraverso connessioni 70 \u00e8 quindi fuori legge. L'autority ha vietato di pubblicizzare come normale connessione Internet (servizio di ISP) il download di dati a pagamento; a definirsi ISP erano numerosi siti di loghi, suonerie, appunti per tesine.\n\u00c8 stato inoltre fissato per numerazioni 700, 702, 709 un massimale di 6 eurocent al minuto e di 10 eurocent alla risposta. Si \u00e8 trattato del primo massimale introdotto per un piano tariffario. Nel provvedimento testualmente \"viene ribadito il divieto di offerta di servizi a sovrapprezzo per le numerazioni dedicate ai servizi di accesso a Internet (701, 702, 709)\".\nLa prima indagine arrivata a rinvii a giudizio per frode informatica dei responsabili informatici di alcune societ\u00e0 \u00e8 l'inchiesta \"Stopdialer\" condotta nel 2003 dalla procura di Imperia.\nL'ammontare di denunce alla Polizia Postale \u00e8 intorno a 200.000 nel 2004, ma si stima che gli italiani coinvolti siano intorno ai 2 milioni. Nonostante la dimensione del fenomeno, non esistono n\u00e9 in Parlamento n\u00e9 a livello europeo disegni di legge per affrontare la questione.\n\u00c8 oggetto di contestazione la legittimit\u00e0 dell'addebito in bolletta di servizi a pagamento, che secondo alcuni giuristi dovrebbe essere sostituita da pagamenti con carta di credito. In tale modo, l'utente vedrebbe subito quanto spende.\nL'operatore telefonico incassa una tariffa al minuto maggiore della normale tariffa Internet e partecipa al guadagno insieme al titolare del sito.\nGiuridicamente la fattura \u00e8 inviata dopo la firma di proprio pugno di un contratto di somministrazione fra l'utente e l'operatore telefonico, in cui fa fede il tabulato ed esclude rapporti o obblighi con terzi come il titolare di un sito dialer. L'operatore pretende il pagamento o perch\u00e9 \u00e8 obbligato a fatturare e incassare, o perch\u00e9 anticipa per conto del cliente l'importo. Il consenso dato dall'utente che clicca \"s\u00ec\" su alcune inserzioni web non ha alcun valore in quanto l'utente pu\u00f2 non essere maggiorenne e non vi \u00e8 firma digitale che autentichi il suo consenso.\nNon essendo un contratto, il titolare del servizio \"dialer\" non ha alcun scritto per esigere il pagamento dei servizi forniti, seppure dai tabulati dell'operatore sia in grado di documentare che l'utente si \u00e8 disconnesso e poi riconnesso al numero telefonico relativo al sito dialer.\nOnere della prova.\nL'onere della prova di un uso inconsapevole del numero \"dialer\" \u00e8 a carico dell'utente secondo una sentenza della Corte Suprema che ha fatto giurisprudenza.\n\u00c8 da notare che l'onere della prova della buona o mala fede delle parti in causa, oggettivamente difficile in questi casi, non \u00e8 pi\u00f9 dell'utente (che deve dimostrare la sua buona fede), ma \u00e8 carico del titolare del \"dialer\": costui, esigendo il pagamento e non vedendoselo corrispondere, dovr\u00e0 provare che in realt\u00e0 \u00e8 l'utente in malafede.\nSe in Italia non vi sono precedenti di utenti cui sia stata annullata una super-bolletta (per la parte contestata), non esistono dall'altro lato precedenti di titolari di siti dialer che abbiano chiamato in causa ed ottenuto il pagamento da utenti che si sono rifiutati di pagare.\nL'utente rischia un provvedimento non da parte del titolare del sito dialer, ma dall'operatore telefonico: in caso di archiviazione della denuncia alla Polizia Postale o Carabinieri, l'operatore pu\u00f2 staccargli la linea telefonica se ritiene la contestazione illegittima e lo considera moroso.\nFrode informatica e accesso abusivo.\nGli estremi di reato sono: frode informatica (di cui all'art. 640 ter codice penale, che prevede la reclusione da sei mesi a tre anni e una multa da 51 euro a 1.032 euro); il reato ex art. 615 ter del codice penale (accesso abusivo ad un sistema informatico o telematico); reato di diffusione di programmi diretti a danneggiare o interrompere un sistema informatico, disciplinato dall'art. 615 quinques, sempre del codice penale.\nI reati di accesso abusivo e di frode informatica possono formalmente concorrere anche se si tratta di reati totalmente diversi in quanto il secondo postula necessariamente la manipolazione del sistema, elemento costitutivo non necessario per la consumazione del primo. La differenza tra le due ipotesi criminose si ricava, inoltre, dalla diversit\u00e0 dei beni giuridici tutelati, dall'elemento soggettivo e dalla previsione della possibilit\u00e0 di commettere il reato di accesso abusivo solo nei riguardi di sistemi protetti, caratteristica che non ricorre nel reato di frode informatica.\nIl reato di frode informatica ha la medesima struttura ed i medesimi elementi costitutivi della truffa. Si differenzia solamente perch\u00e9 l'attivit\u00e0 fraudolenta investe e manipola un sistema informatico e non il suo possessore, spesso ignaro e indotto in errore da una totale mancanza di informazioni.\nNorme sui servizi non richiesti.\nLa legge vieta esplicitamente l'attivazione di servizi non richiesti: infatti,\nLa legge non chiarisce cosa si intenda per \"previa ordinazione\": non \u00e8 chiaro, quindi, se si tratti della firma di un contratto scritto, della registrazione vocale a un call center o di un'altra forma di verifica del consenso. Comunque non pagare servizi non richiesti non \u00e8 morosit\u00e0, ma un diritto previsto dalla legge.\nLa delibera del 13 marzo 2002 dell'Agcom obbliga gli operatori telefonici a fornire la disabilitazione \"gratuita\" dei numeri 892 e 899.\nLa delibera Agcom 418/07/CONS obbliga gli operatori telefonici a disabilitare gratuitamente tutte le numerazio a pagamento a partire dal 1\u00ba ottobre 2008, salvo diversa richiesta dell'utente.\nL'utente ha diritto, sempre gratuitamente, a attivare/disattivare il blocco dei numeri a pagamento tramite un PIN.\nIn caso di addebito in bolletta, \u00e8 possibile pagare con un nuovo bollettino postale la parte della bolletta che non si intende contestare.\nIn teoria, l'utilizzo dei servizi dialer dovrebbe richiedere una specifica autorizzazione e abilitazione.\nPi\u00f9 in generale, \u00e8 consolidato in giurisprudenza (vedi bolletta) che i contratti di fornitura di servizi cadono nell'ambito del diritto privato, disciplinato dal codice civile, per il quale l'onere della prova spetta al fornitore di servizi.\nLa bolletta non ha valore probatorio se contestata dall'utente, e l'operatore deve dimostrare in altro modo, con fotografie mensili dei consumi per il contatore in centrale telefonica, e mediante tabulati, il corretto funzionamento dei contatori e la corrispondenza con quanto trascritto in bolletta.\nPena la nullit\u00e0, quando viene attivata la linea, il contratto di servizio deve almeno rispettare gli obblighi di legge. Questi obblighi sono indicati nella legge sul servizio universale, che \u00e8 l'unica norma a cui \u00e8 soggetto il gestore della rete, e sono: un collegamento internet ad almeno 30 kbit e le chiamate voce.\nPer tali servizi, la legge non specifica che il collegamento Internet deve essere in decade 700, 701 o 702, che ormai da venti anni sono i prefissi dedicati alle connessioni \"ordinarie\". In generale, la legge non fa riferimento n\u00e9 alle numerazioni n\u00e9 alle tariffe.\nTuttavia, numerazioni e costi sono i criteri per distinguere un servizio a valore aggiunto da un normale collegamento Internet, premessa necessaria affinch\u00e9 esistano contratti che ne vietano l'uso.\nIn particolare, la legge non prevede un massimale, che \u00e8 eventualmente determinabile dall'Agcom. Perci\u00f2, dai collegamenti internet non sono esplicitamente esclusi i servizi a pagamento, che andrebbero oltre questo massimale.\nL'obbligo di interconnessione rispetta un principio accettato da tempo, uno dei quattro principi base di una rete informatica, che sono: interoperabilit\u00e0, accessibilit\u00e0, usabilit\u00e0 e scalabilit\u00e0.\nLa legge sul servizio universale vieta il distacco della linea telefonica per il rifiuto di pagare servizi non richiesti, ma anche per un reclamo sull'intera bolletta. Quindi il distacco non avviene nemmeno se l'utente rifiuta di pagare l'intero importo, e non solo la parte che ritiene che non doveva essergli addebitata.\nIn caso di distacco, l'operatore telefonico \u00e8 tenuto a riattivare la linea se a farne richiesta \u00e8 un titolare della linea non moroso nei confronti dell'azienda, come un membro dello stesso nucleo familiare che non ha avuto precedenti rapporti contrattuali con la societ\u00e0.\nObbligo di interconnessione e fatturazione per tutti i POP.\nInoltre, la normativa impone a chi fornisce l'accesso l'obbligo di interconnessione delle reti e di fatturazione degli incassi.\nTelecom Wholesale pu\u00f2 rivendere doppini (capacit\u00e0 di traffico) all'ingrosso ad altri operatori che diventano proprietari del doppino fra la casa e la centrale telefonica. In centrale, collegano fisicamente il doppino dei loro clienti all'apparecchiatura POP di loro propriet\u00e0. Questa apparecchiatura, come ogni nodo della rete telefonica, deve dare accesso a tutti gli altri nodi, anche a quelli cui \u00e8 associato una numerazione a pagamento.\nGrazie all'obbligo di fatturazione, il proprietario del dialer illegale non \u00e8 tenuto a preoccuparsi dell'incasso. diversamente, dovrebbe inviare all'utente una regolare bolletta, in cui sono indicati gli identificativi, una sede legale e altri dati utili per una denuncia, in caso di abusi.\nUn soggetto autorizzato a fornire servizi a valore aggiunto, pu\u00f2 invocare da parte dell'operatore l'obbligo di riscuotere dal cliente il pagamento, anche se sul sito utilizza dei dialer palesemente illegali.\nAppurato che ci sono dialer che connettono illegalmente a insaputa dell'utente ad un numero a pagamento, la legge non prevede la revoca della licenza ministeriale al titolare di questa numerazione. Da notare \u00e8 che il webmaster che ospita dialer illegali, riceve un compenso da parte del proprietario della numerazione, che per\u00f2 non \u00e8 tenuto a controllare se i suoi fornitori rispettano la legge.\nIn questo senso, non \u00e8 prevista la comunicazione al Ministero di questi \"webmaster fornitori\", un controllo periodico della loro attivit\u00e0. La Polizia Postale non ha potere di far chiudere un dialer, una volta notato che paga dei webmaster che esercitano l'attivit\u00e0 illegalmente.\nProvare che il software entra illegalmente nel computer, manomette le propriet\u00e0 di connessione a insaputa dell'utente \u00e8 molto pi\u00f9 semplice che provare che l'utente era in buona fede e non ha fruito del servizio.\nAnche se il dialer fa queste cose, si riconnette automaticamente a un numero a pagamento, in modo silenzioso, eliminando le altre connessioni, \u00e8 difficile provare la buona fede. Questo richiederebbe ad esempio di provare che:\nLa revoca della licenza di per s\u00e9 \u00e8 un provvedimento amministrativo, opponibile al Tribunale Amministrativo Regionale, ma indipendente da un procedimento penale.\nTuttavia, per i dialer \u00e8 necessario un procedimento per reati tipo quelli di frode informatica in cui una condanna fa venir meno i requisiti morali del titolare necessari per avere e rinnovare l'autorizzazione. Tra l'altro, la Polizia non pu\u00f2 procedere d'ufficio, ma su denuncia di un utente.\nUn'importante decisione dell'Autorit\u00e0 garante della concorrenza e del mercato del 17 febbraio 2008 ha per la prima volta obbligato Telecom a sospendere i distacchi della linea telefonica e i procedimenti per morosit\u00e0 nei confronti di utenti che hanno contestato addebiti anomali in bolletta.\nL'operatore \u00e8 stato a sua volta sollevato dagli obblighi di fatturazione e di incasso nei confronti dei titolari dei \"dialer\".\nNormative negli altri Paesi.\nSoltanto in Germania \u00e8 stata varata una legge con maggiori tutele per il consumatore, fra le quali in particolare un massimale sulle tariffe al minuto. Di rimando, vi \u00e8 stata una sentenza della Corte Suprema Tedesca che afferma il principio dell'illegittimit\u00e0 degli addebiti se fatti a insaputa dell'utente."}
{"id": "21299", "revid": "1305772", "url": "https://it.wikipedia.org/wiki?curid=21299", "title": "Peter Lawford", "text": "Gi\u00e0 noto come attore bambino in Gran Bretagna, ebbe una lunga carriera nel cinema americano come membro del \"Rat Pack\". La sua notoriet\u00e0 \u00e8 dovuta anche all'acquisita parentela con la famiglia Kennedy.\nBiografia.\nPeter Lawford era figlio d'arte, dato che anche suo padre, Sidney Lawford, era attore. Nato in Inghilterra, trascorse l'infanzia in Francia. Da piccolo ebbe un grave incidente al braccio e alla mano del quale port\u00f2 i segni per tutta la vita. \nCominci\u00f2 a recitare come attore bambino nel cinema britannico, segnalandosi soprattutto per la sua interpretazione in \"Poor Old Bill\" (1931).\nA Hollywood.\nNel 1937 si trasfer\u00ec con la famiglia a Hollywood. Una piccola parte nel film \"La signora Miniver\" (1942) segn\u00f2 il suo passaggio a ruoli da adulto. Negli anni successivi interpret\u00f2 vari ruoli in altre pellicole di successo, tra cui \"Il figlio di Lassie\" (1945), \"Il ritratto di Dorian Gray\" (1945), in cui recit\u00f2 assieme al padre, \"Piccole donne\" (1949).\nA Las Vegas.\nNel 1960 decise di risiedere permanentemente negli USA, di cui nel 1963 ottenne la cittadinanza. Negli anni sessanta, con Frank Sinatra e Dean Martin fu uno dei componenti fissi del \"Rat Pack\", un gruppo di attori e cantanti che si esibivano nei locali di Las Vegas e Miami. Con il \"Rat Pack\" interpret\u00f2 i film \"Colpo grosso\" (1960), \"Pepe\" (1960) e \"Tre contro tutti\" (1962).\nAltri film celebri nel \"curriculum\" di Peter Lawford furono \"Exodus\" (1960), \"Il giorno pi\u00f9 lungo\" (1962), celeberrimo \"kolossal\" sullo sbarco in Normandia, \"Buonasera, signora Campbell\" (1968) con Gina Lollobrigida.\nPeter Lawford si spos\u00f2 quattro volte. La prima moglie fu Patricia Kennedy, sorella del Presidente degli Stati Uniti d'America John Fitzgerald Kennedy: dal matrimonio, durato dal 1954 al 1966, nacquero quattro figli, tra i quali l'attore Christopher Lawford. Nel 1971 spos\u00f2 Mary Rowan, dalla quale divorzi\u00f2 nel 1975. L'anno dopo si spos\u00f2 per la terza volta con Deborah Gould, ma il matrimonio fin\u00ec l'anno successivo. La quarta moglie fu Patricia Seaton, sposata nel 1984.\nPeter Lawford e il cognato Robert Kennedy fecero visita a Marilyn Monroe il giorno della sua morte.\nPeter Lawford mor\u00ec nel 1984 per delle complicazioni successive a un'insufficienza renale. Le sue ceneri vennero sparse nell'Oceano Pacifico.\nTelevisione.\nPeter Lawford ha partecipato nel 1968 a una serie della rubrica pubblicitaria televisiva italiana \"Carosello\" insieme a Renato Pinciroli, pubblicizzando l'olio d'Oliva Lara della Olearia Tirrena."}
{"id": "21301", "revid": "104485", "url": "https://it.wikipedia.org/wiki?curid=21301", "title": "Opinione pubblica", "text": "Con opinione pubblica si indica l'insieme delle opinioni e del pensiero di una societ\u00e0 o delle convinzioni mantenute dalla popolazione adulta. \nPu\u00f2 essere influenzata dalle pubbliche relazioni e dai mezzi di comunicazione di massa; in aggiunta, i mass media utilizzano un'ampia gamma di tecniche pubblicitarie per diffondere il proprio messaggio di vendita, cambiando il giudizio delle persone. Viene inoltre frequentemente misurata usando i metodi del sondaggio a campione ed \u00e8 oggetto di studio della demodoxalogia. Etimologia: l'unione dei termini \"opinione\" e \"pubblico\" in un concetto composito con significato politico appare nel pensiero filosofico liberale e democratico del Settecento.\nDescrizione.\nEssa esprime la somma delle opinioni dei singoli, che la comunicano nei modi pi\u00f9 disparati utilizzando gli strumenti di comunicazione tipici degli esseri umani: in questo modo ogni singola persona diventa artefice delle decisioni di chi li rappresenta. \u00c8 responsabilit\u00e0 dei cittadini ed \u00e8 nel loro interesse formarsi un'opinione il pi\u00f9 possibile chiara ed obiettiva, visto che la propria singola opinione ha il potere, in ultima analisi, di far decidere a chi li governa quali decisioni prendere.\nL'importanza dell'opinione pubblica diventa cruciale durante il periodo delle elezioni politiche, ma non solo: l'opinione pubblica in democrazia influenza e determina sempre le decisioni della politica, dei governi e talvolta anche dell'economia.\nL'importanza nella democrazia.\n\u00c8 importante che in una democrazia esista una opinione pubblica attenta e informata. Infatti la democrazia prevede che i cittadini operino delle scelte e prendano delle decisioni:\nI cittadini in democrazia esprimono la propria opinione anche in altri modi, sanciti dalla Costituzione, quali ad esempio: lo sciopero o le manifestazioni. L'espressione della propria opinione fa parte dei diritti fondamentali dell'individuo ed \u00e8 libera, come lo sono il pensiero o la parola. In uno Stato libero la singola opinione concorre a formare l'opinione pubblica.\nIl diritto di informazione.\nIl diritto di informazione \u00e8 importante per formare l'opinione pubblica.\n\u00c8 fondamentale che il cittadino possa discutere e confrontare liberamente le proprie idee con quelle degli altri e che possa essere informato nel modo pi\u00f9 completo possibile su quello che accade nelle sedi pubbliche e su quello che pensano gli altri anche tramite pi\u00f9 organi di informazione come radio, TV, giornali liberi e non sottoposti a censura o che diventino strumento di propaganda.\nLa nascita e lo sviluppo della televisione ha profondamente influenzato la sua formazione ed informazione, ad esempio di un cattivo uso delle televisioni \u00e8 quello di mostrare alcune persone un numero molto elevato di volte, inducendo il pubblico a ritenere che quelle determinate persone siano molto importanti anche se in realt\u00e0 rappresentano un numero esiguo di cittadini, mentre al contrario il fatto di mostrare poco o nulla persone che al contrario rappresentano un numero molto elevato di cittadini (ad esempio i rappresentanti dei consumatori o di associazioni del terzo settore che rappresentano i cittadini in genere) induce i cittadini stessi a pensare che il peso di queste ultime persone sia nullo o quasi."}
{"id": "21302", "revid": "1910023", "url": "https://it.wikipedia.org/wiki?curid=21302", "title": "Adrara San Rocco", "text": "Adrara San Rocco (\"Dr\u00e9ra San R\u00f2ch\" o semplicemente \"San R\u00f2ch\" in dialetto bergamasco) \u00e8 un comune italiano di abitanti della provincia di Bergamo in Lombardia. Il comune si trova a circa 22 chilometri ad est dal capoluogo orobico. Situato nella piccola valle che, percorsa dal torrente Guerna si dirama dall'alta Valcalepio fino a raggiungere i colli di San Fermo.\nIl comune fa parte della Comunit\u00e0 Montana dei Laghi Bergamaschi.\nStoria.\nLa storia del paese ha un'origine abbastanza recente, risalente al Medioevo.\nSono infatti databili attorno all'anno 1000 i primi documenti che attestano l'esistenza del borgo di Adrara, non ancora diviso nelle due attuali entit\u00e0.\nIn quegli anni l'intera provincia di Bergamo fu sconvolta dalle lotte fratricide tra le fazioni guelfa e ghibellina tanto che nella zona, precedentemente interessata soltanto da piccoli insediamenti abitativi sparsi, si verific\u00f2 una notevole immigrazione di gruppi di persone in fuga che cercavano riparo in queste zone isolate e tranquille. \nBen presto per\u00f2 la situazione si fece pesante anche qui, tanto che venne costruito un castello al fine di proteggere gli abitanti del borgo dalle incursioni. Numerose furono le battaglie, tra le quali si distinse il guelfo Giovanni Fermo degli Alessandrini, che riport\u00f2 numerose vittorie nei confronti delle fazioni ghibelline dei vicini paesi di Villongo e della Val Cavallina.\nNel corso del XIV secolo il territorio pass\u00f2 sotto il dominio della famiglia dei Calepio, che prese possesso di quasi tutta l'omonima valle. Il secolo successivo vide l'arrivo della Repubblica di Venezia che pose definitivamente termine alle lotte di fazione. Fu un periodo di calma, in cui Adrara, ritrov\u00f2 la tranquillit\u00e0 e vide rifiorire le attivit\u00e0 economiche, con un conseguente incremento demografico.\nNuovi screzi intanto cominciavano a crearsi tra le due anime della popolazione, spinte questa volta da motivazioni territoriali: il borgo pi\u00f9 a monte, raggruppato sotto la parrocchia di San Rocco, in contrapposizione con quello posto pi\u00f9 a valle, riunito attorno alla chiesa di San Martino.\nQuest'animo campanilistico port\u00f2, nel 1668, alla suddivisione del territorio di Adrara in due differenti entit\u00e0: Adrara San Rocco ed Adrara San Martino. Tuttavia le questioni legate alla suddivisione del territorio trascinarono la questione per quasi un secolo, dato che la formalizzazione dell'avvenuta divisione \u00e8 datata 1754, e si risolse con l'assegnazione dei cinque noni del territorio alla comunit\u00e0 di San Martino, ed i restanti quattro noni a quella di San Rocco.\nDa San Martino a San Rocco.\nDurante la dominazione della Repubblica di Venezia avvenne la laboriosa divisione dei due comuni. I problemi della divisione rimasero vivi nel ricordo dei cittadini per almeno due secoli. Le vicende del borgo furono parallele a quelle di Adrara San Martino, dal momento che San Rocco pass\u00f2, come il comune gemello, dalla dominazione veneta a quella austriaca.\nAltrettanto difficile fu promuovere a parrocchiale la chiesa di San Rocco, processo che venne contrastato non solo dagli abitanti di Adrara San Martino ma anche da quelli della stessa San Rocco, che continuarono ostinatamente a considerarsi parrocchiani di San Martino.\nI secoli successivi non si verificarono avvenimenti di rilievo per la comunit\u00e0, che fu coinvolta solo marginalmente negli avvicendamenti tra la dominazione francese e quella austriaca, fino all'avvento del Regno d'Italia.\nIl borgo di Adrara San Rocco.\nLe case, la piazza e il Municipio costituiscono il nucleo principale del paese, dominato dalla chiesa parrocchiale dedicata a San Rocco. Nella parte pi\u00f9 antica alcuni edifici conservano ancora strutture tardomedioevali e rinascimentali.\nTra i personaggi originari del luogo si segnala Eugenio Donadoni che, nato a San Rocco nel 1870, \u00e8 stato un famoso critico letterario, nonch\u00e9 autore di biografie di autori e poeti italiani.\nSimboli.\nLo stemma fu approvato con delibera del Consiglio comunale il 13 marzo 1971 e concesso con Decreto del presidente della Repubblica dell'8 luglio 1971.\nVi \u00e8 raffigurato il campanile della chiesa di San Rocco costruita nel 1539, immagine presente anche nello \"Stemmario Camozzi\" del 1888, conservato nella Biblioteca Civica di Bergamo.\nGeografia antropica.\nContrade.\nEcco l'elenco completo delle contrade:"}
{"id": "21303", "revid": "125898646", "url": "https://it.wikipedia.org/wiki?curid=21303", "title": "Albano Sant'Alessandro", "text": "Albano Sant'Alessandro Comune italiano in Provincia di Bergamo Lombardia.\n(\"Alb\u00e0 Sant\u2019Aliss\u00e0nd\" \n\"Lb\u00e0 Sant\u2019Aliss\u00e0nd\" \nsemplicemente \"Alb\u00e0\" in dialetto bergamasco)\nPosto ai piedi della collina di San Giorgio e della Valle d'Albano, sulla ex strada statale 42 del Tonale e della Mendola\nda Bergamo porta verso la Val Cavallina e la Valcalepio, bagnato dal torrente Zerra.\nStoria.\nLa maggior parte degli storici \u00e8 propensa ad attribuirne la genesi al nome del suo possessore, del suo gruppo di appartenenza: \na tal riguardo tutti concordano nell'individuarne una matrice romana.\nLa forma del nome riconduce ad un antico \"Albanium\", dimostra che in questo luogo si era stabilita o aveva possedimenti la famiglia degli Albii all'epoca romana.\nQuesta famiglia era assai diffusa nell'Italia Superiore, lo provano l'Albese comasco e l'Albiate in Brianza.\nLa prima documentazione scritta che riporta il nome del paese \u00e8 databile attorno all'anno 1000.\nLa bonifica dei terreni determin\u00f2 una capillare diffusione degli insediamenti abitativi, con culture prevalentemente cerealicole e la realizzazione di un'importante rete viaria, comprendente la Via Francesca, usata anche per motivi militari.\nSu questa via, in prossimit\u00e0 dell'oratorio dei Santi Cosma e Damiano, fu ritrovata la celebre colonna miliare,\nconsiderata tra le epigrafi romane pi\u00f9 importanti della Provincia di Bergamo.\nDopo il declino dell'impero romano, il territorio di Albano sarebbe stato devastato a pi\u00f9 riprese (1379, 1398, 1403), saccheggiato ed incendiato\ndai ghibellini giacch\u00e9 gli abitanti del paese erano guelfi.\nNel 1428, unitamente a Bergamo, il territorio fu sottomesso alla Repubblica di Venezia.\nEntrando a far parte dei domini della Serenissima, si chiusero di fatto i periodi delle guerre tra Guelfi e Ghibellini, ed il paese vide un periodo di tranquillit\u00e0.\nI veneziani, tra le altre cose, effettuarono opere volte all'irrigazione del territorio, su tutte la Roggia Borgogna, al fine di favorire le attivit\u00e0 agricole presenti.\nDurante il dominio veneto alcuni abitanti del paese riuscirono ad ottenere incarichi prestigiosi nelle gerarchie politiche della citt\u00e0 lagunare.\nSimboli.\nLo stemma del comune \u00e8 stato concesso con decreto del presidente della Repubblica del 5 settembre 1963.\nLe prime proposte per la creazione dello stemma comunale risalgono agli anni Quaranta del secolo scorso, ma le pratiche furono sospese a causa degli eventi bellici.\nIl 20 ottobre 1950 il sindaco fece domanda di concessione di uno stemma che prevedeva la presenza nello scudo di una banda ondata d\u2019azzurro,\na rappresentare la Roggia Borgogna, di una ruota dentata e di una stella, simbolo di buon augurio e delle frazioni del comune, ma la bozza non fu approvata.\nIl 6 ottobre 1962 furono definite le caratteristiche araldiche dello stemma attuale: l'oro e il rosso riprendono gli smalti della provincia di Bergamo;\nl'attuale denominazione di Albano Sant'Alessandro fu introdotta con il regio decreto n. 1426 del 28 giugno 1863,\nper cui fu naturale aggiungere l'effige di sant'Alessandro raffigurato nella sua iconografia tradizionale in veste di soldato romano con il vessillo e la palma del martirio;\nla stella a sei punte fu mantenuta a ricordo delle sei frazioni del paese.\nMonumenti e luoghi d'interesse.\nIl santuario della Madonna delle Rose \u00e8 ancor oggi meta di pellegrinaggi oggetto di devozione per l'apparizione della Madonna a due viandanti,\nche sarebbe avvenuta nel 1417, al pari della medievale chiesa di San Giorgio, posta sulla collina che sovrasta il paese.\nNel borgo storico vi sono anche dei resti di una fortificazione medievali, riconducibile al periodo in cui gli scontri tra le fazioni guelfe e ghibelline\nandavano assumendo toni sempre pi\u00f9 accesi.\nLa chiesa parrocchiale dei santi Cornelio e Cipriano, che fu riedificata nel XVIII secolo su una preesistente pieve del XII secolo.\nIl territorio comunale, \u00e8 una zona densamente popolata con forte presenza di aree edificate.\nComunque negli ultimi anni si sono moltiplicate le iniziative per rivalorizzare gli spazi verdi ancora presenti.\nTra questi vi \u00e8 la \"valle di Albano\", un polmone verde posto ai piedi dal crinale che unisce il colle d'Argon con il colle di San Giorgio,\nche \u00e8 stato inserito in un Parco locale di interesse sovracomunale denominato Parco delle valli d'Argon.\nInfrastrutture e trasporti.\nIl paese \u00e8 servito da una stazione ferroviaria della linea Lecco-Brescia che permette di raggiungere Bergamo in una decina di minuti. Il servizio prevede un treno ogni ora lungo l'arco della giornata, presente sia nei giorni feriali sia in quelli festivi."}
{"id": "21304", "revid": "125888369", "url": "https://it.wikipedia.org/wiki?curid=21304", "title": "Albino (Italia)", "text": "Albino (\"Alb\u00ec\" o \"\u2019Lb\u00ec\" in dialetto bergamasco) \u00e8 un comune italiano di abitanti della provincia di Bergamo in Lombardia. Dista circa 13\u00a0chilometri a nord-est dal capoluogo orobico.\n\u00c8 il sesto comune in provincia di Bergamo per popolazione e il pi\u00f9 popolato della Val Seriana.\nGeografia fisica.\nTerritorio.\nCon una superficie di 31,32\u00a0km\u00b2 e un'altezza media dal livello del mare di 342 metri, si estende lungo il fondovalle seriano su entrambi i versanti orografici.\nIl capoluogo, su cui svetta la sagoma della Cornagera, si trova sulla destra idrografica del fiume Serio, ai piedi dell'altipiano di Selvino e Aviatico, con il quale \u00e8 collegato, oltre che da sentieri e mulattiere, anche mediante la Funivia Albino-Selvino. Sullo stesso versante orografico vi sono le frazioni di Comenduno e Desenzano al Serio, poste a nord del capoluogo stesso, e quella di Bondo Petello, situata in una posizione pi\u00f9 elevata, al termine della valle del torrente Albina, tra il monte Nigromo e il monte Rena.\nSull'opposto versante della valle Seriana, si sviluppa la Valle del Lujo, percorsa dall'omonimo torrente che nasce nei pressi del Colle Gallo, spartiacque con il comune di Gaverina Terme e la val Cavallina. In questa valle laterale, delimitata a Nord dal monte Altino e a sud-est dal monte Misma, si trovano le frazioni di Fiobbio e Abbazia, poste nel fondovalle, e quelle di Vall'Alta, Dossello e Casale, poste in localit\u00e0 collinari.\nPer ci\u00f2 che concerne l'idrografia, oltre al fiume Serio, numerosi sono i corsi d'acqua che attraversano il territorio comunale. Quello con portata maggiore \u00e8 il Lujo, affluente del Serio da sinistra, che si sviluppa nell'omonima valle e che raccoglie le acque di numerosi piccoli rivoli composti dalle acque in eccesso provenienti dai monti circostanti.\nDi grande rilevanza sono anche l'Albina, che prende il nome dal paese stesso e lo divide dalle frazioni di Bondo Petello nella parte pi\u00f9 a monte e da Desenzano in quella pi\u00f9 a valle, e il Rio Re. Quest'ultimo, il cui corso \u00e8 quasi completamente interrato, nei secoli scorsi ha ricoperto notevole importanza per l'economia albinese, in quanto sfruttato per la movimentazione di magli e mulini e per le esigenze idriche dei campi limitrofi.\nInferiore portata e rilevanza territoriale per il Rovaro, che nel suo tratto terminale funge da confine con Gazzaniga, nonch\u00e9 per gli altri piccoli torrenti che percorrono la \"val Brendena\", la \"valle del Rena\" e \"Valgua\" (tutti affluenti dell'Albina), e quello che scende dal monte Cereto lungo la \"val Guarnasca\" che funge da confine amministrativo con il comune di Nembro.\nSono inoltre presenti anche alcuni canali artificiali, che attingono direttamente dal fiume Serio, che hanno ricoperto una notevole importanza per lo sviluppo agricolo e industriale del territorio. Tra questi vi sono la roggia Comenduna e la roggia Serio Grande, entrambe costruite nel periodo compreso tra il XII e il XIII secolo.\nLa prima nasce a Nord della frazione di Comenduno, da cui prende il nome, nei pressi del ponte per Cene. Parallelamente a essa vi \u00e8 anche il canale \"Honegger-Italcementi-Spini\", costruito in tre differenti periodi per soddisfare le esigenze delle rispettive aziende. Entrambe confluiscono nelle vasche di carico, poste nella parte meridionale del paese nei pressi del ponte romanico che collega il capoluogo con la valle del Lujo e Pradalunga, che forniscono la portata alle rogge Morlana, Borgogna-Pradalunga e Serio Grande.\nQuest'ultima fin dall'epoca medievale ha ricoperto un ruolo fondamentale per i possedimenti del comune di Bergamo presso le campagne della pianura bergamasca, importanza che crebbe nel XIX secolo con l'espansione industriale.\nEvoluzione del territorio comunale.\nIl territorio di Albino nel corso dei secoli ha sub\u00ecto numerose e sostanziali modifiche dei propri confini.\nInizialmente, appena ottenuta l'emancipazione dal potere vescovile nel corso del XII secolo, il comune disponeva di un'area che corrispondeva al censuario del capoluogo con l'aggiunta dei territori di Bondo, Petello e delle aree poste alla sinistra orografica della valle del Lujo, che andavano dal ponte sul fiume Serio fino a Fiobbio.\nNella seconda parte del XIV secolo incluse nei suoi confini anche Aviatico, con le relative frazioni Ama, Amora e Ganda, e venne inserito nella \u201cFacta della Porta di San Lorenzo\u201d, circoscrizione a cui facevano riferimento anche i vicini comuni di Bondo, Desenzano, Comenduno con Bruseto e Vall'Alta, uniti poi nell'organismo sovra comunale denominato \u201cComune Maggiore di Albino\u201d (o \u201cConcilio Maggiore di Albino\u201d).\nNel 1475 Albino assorb\u00ec il comune di Bondo, come richiesto dagli stessi abitanti.\nNelle accurate descrizioni effettuate dal capitano Giovanni Da Lezze per conto della Repubblica di Venezia, nel 1596 Albino risultava composto dalle contrade di Ama, Amora, Bondo, Bruseto, Ganda, Fiobbio, Petello e Polona.\nNel 1653, dopo decennali richieste dei \u201cpoveri di Bondo\u201d, a cui si accodarono poi gli abitanti di altre contrade, venne riconosciuto lo status di \u201ccontrada esterna\u201d a \u201cBondo con Petello e Dosso\u201d e sulla scia, anche \u201cFiobbio con Berlino\u201d, \u201cAma con Amora e Pradale\u201d e \u201cAviatico\u201d.\nQueste avevano un'autonomia praticamente totale tanto da essere dotate di un sindaco ciascuna, anche se in documenti successivi risultano talvolta ancora considerate incluse nei confini albinesi, complice il fatto che queste facevano comunque parte del Comune Maggiore di Albino.\nNel 1797, nell'ambito del passaggio di consegne tra la Repubblica di Venezia e la napoleonica Repubblica Cisalpina, venne soppresso il comune di Fiobbio, tuttavia gi\u00e0 ripristinato nel 1805.\nUna successiva riorganizzazione territoriale, avvenuta nel 1809, vide Albino inglobare nuovamente Fiobbio e Bondo e, per la prima volta, anche il comune di \u201cDesenzano con Comenduno\u201d, con Aviatico che tre anni dopo segu\u00ec la stessa sorte.\nIl successivo cambio di dominazione, che vide la regione passare agli austriaci che la inserirono nel Regno Lombardo-Veneto, diede vita ad una nuova revisione dei confini che permise ad Aviatico, Bondo Petello, Desenzano con Comenduno e Fiobbio, di ottenere nuovamente quell'autonomia amministrativa persa pochi anni prima.\nTuttavia gi\u00e0 nel 1818 Fiobbio ritorn\u00f2 nei confini albinesi, seguito cinque anni pi\u00f9 tardi da quelli che per quasi sette secoli furono inclusi nei possedimenti dell'abbazia di San Benedetto, vale a dire i borghi di Abbazia e Casale.\nL'ultima, consistente, variazione fu quella operata dal regime fascista nell'ambito di una politica di accentramento dei poteri verso i grandi centri a scapito dei piccoli borghi. Questa vide l'annessione ad Albino dei comuni di Desenzano (che comprendeva anche Comenduno), Bondo Petello e, per la prima volta, anche Vall'Alta (nei cui confini era inclusa anche la frazione di Dossello), il tutto mediante il Regio decreto nr.62 datato 12 gennaio 1928.\nQuest'ultima disposizione vide raddoppiare la superficie territoriale di Albino, che pass\u00f2 da 1544 ettari a 3132.\nStoria.\nDalla preistoria alla storia.\nI pi\u00f9 antichi reperti rinvenuti sul territorio albinese riconducono all'et\u00e0 preistorica: tra questi si segnalano resti pleistocenici ritrovati nella valle del Lujo, in localit\u00e0 montuose al di sopra dei centri abitati delle frazioni di Abbazia e Casale. Tra questi siti, quello di maggior importanza \u00e8 il \"Coren b\u0171s\", esplorato in ricerche speleologiche effettuate nel 1938 e nel 1982, nel quale si segnalano resti fossilizzati di fauna pleistocenica, tra cui suini, pecore, cani, uno stambecco, un bue e un orso (\"Ursus spelaeus\"). In essa inoltre sono emersi anche alcuni frammenti di selce, databili ad un periodo prossimo al X millennio a.C., riconducibili alle prime forme di presenza umana, nella fattispecie a gruppi di cacciatori che salivano d'estate dal fondovalle per cacciare.\nInquadrabili in questo ambito sono anche i reperti rinvenuti in alcune cavit\u00e0 naturali, situate nella valle dell'Albina (a monte della localit\u00e0 di Petello in territorio di Aviatico), nelle quali si svilupparono alcuni tra i primi gruppi sedentari della valle Seriana.\nIn queste, conosciute con il nome di \"B\u00fcs de Scabla\" e \"Paradiso degli asini\", sono state rinvenute sepolture dell'et\u00e0 del rame e presenze riferibili all'et\u00e0 del bronzo finale. Sempre in posizione elevata, ma nella piccola valle del Rovaro (che scende dal monte Rena nei pressi del confine con Gazzaniga e Aviatico), si trova la \"Grotta Corna Altezza\" nella quale sono state trovate tracce di frequentazioni preistoriche e sepolture riconducibili all'et\u00e0 del rame, periodo al quale sono databili anche i resti emersi nelle vicinanze del Colle Gallo, e un pugnale litico tipico della Cultura di Remedello, riconducibile ad un periodo attorno al III millennio a.C., rinvenuto presso la frazione Casale.\nIn quest'ultimo borgo, di grande rilievo \u00e8 la scoperta avvenuta nel 1990 durante gli scavi per la costruzione del campo sportivo, in localit\u00e0 \"Cap del Pir\". In quell'occasione emersero resti di un insediamento stanziale neolitico, databile attorno al V millennio a.C., tra cui capanne in legno e due pozzi per l'acqua.\nSulle pendici del monte Misma numerosissime sono infine le cosiddette \"officine litiche\", ovvero le aree in cui avveniva lo sfruttamento e la lavorazione della selce. Collocate ad un'altezza compresa tra i 600 e i 1.000 m s.l.m., risalgono ad un periodo compreso tra il neolitico e l'antica et\u00e0 del bronzo, con una notevole intensificazione dello sfruttamento nell'et\u00e0 del rame (circa 3.000 a.C.).\nIl livello di antropizzazione tuttavia rimase molto basso per parecchi secoli: i primi stanziamenti fissi di una certa consistenza possono essere fatti risalire al periodo della conquista dei Galli Cenomani, tra il VI e il V secolo a.C., come si evince da alcuni toponimi presenti sul territorio comunale. A tal proposito il nome della frazione Comenduno \u00e8 di chiara matrice celtica poich\u00e9 il suffisso \"\u2013dun\" veniva utilizzato dalle popolazioni celtiche per indicare un luogo sito in prossimit\u00e0 di colli o monti.\nLa dominazione romana.\nUna prima urbanizzazione avvenne in epoca romana, come testimoniato sia da numerosi reperti, che dalla stessa origine del toponimo del paese, che deriverebbe da \"Albinus\", probabile fondatore del primo nucleo abitato, oppure da \"Albus\" (bianco). Meno probabile invece la connessione con il gallico \"alb\", che indica genericamente un territorio sopraelevato.\nLa colonizzazione venne notevolmente favorita dalla presenza di risorse minerarie, su tutte il cadmio (ricavato dal rame) di ottima fattura e le pietre coti, come testimoniato da Plinio il Vecchio nella sua \"Naturalis Historia\".\nSegni di quei tempi sono stati trovati su gran parte del territorio comunale, a dimostrazione della capillarit\u00e0 dell'urbanizzazione avvenuta. Tra i principali reperti vi sono una stele funeraria recante un'epigrafe di \"Publio Furio Ilaro\", abitante di questi luoghi gi\u00e0 duemila anni fa, originariamente murata nella chiesa parrocchiale di San Giuliano e ora collocata presso il museo archeologico di Bergamo, e i resti di una necropoli risalente al III secolo presso Comenduno. In quest'ultima, scoperta nel 1880, emersero nove tombe, una zona adibita a cremazione, e una serie di monili e oggetti appartenuti ai defunti, con ben 73 monete.\nAltre testimonianze ci giungono anche da una punta di lancia emersa a Desenzano, alcuni resti di tubature in terracotta in localit\u00e0 \"Ripa\" e numerosi segni legati alla transumanza. Tra questi si segnalano alcune ceramiche di periodo tardo-romano, rinvenute nella \"Buca delle capre\" (posta nelle vicinanze di Casale), databili attorno al IV-V secolo, e in altre grotte frequentate anche in epoca preistorica: \u00e8 il caso della \"Corna Altezza\" e del \"Paradis di Asegn\". In entrambe sono emersi resti di sepoltura, mentre nella seconda anche monili (un anello in ferro, campanelli in bronzo, un pettine, un orecchino), una moneta, ceramiche e anfore.\nIl Medioevo.\nDopo la caduta dell'impero Romano il territorio albinese, al pari di gran parte dell'area della Gallia Cisalpina, pass\u00f2 prima ai Longobardi, dei quali poche sono le testimonianze dirette, e poi al Sacro Romano Impero. Quest'ultima istituzione bas\u00f2 la sua organizzazione sul sistema feudale, che prevedeva la gestione delle terre imperiali da parte di un beneficiario incaricato dall'Imperatore. Albino e il suo circondario, cos\u00ec come gran parte della bassa val Seriana, fu dato in gestione al vescovo di Bergamo, come testimoniato direttamente dal primo documento, datato 898, in cui viene citato il nome di \"Albinus\". In quell'atto difatti si descrive una permuta effettuata nelle terre di propriet\u00e0 del Vescovo Adalberto, nelle localit\u00e0 albinesi nominate \"Runcolo\" (terreno da poco dissodato) e \"Sablone\" (terreni nuovi presso il fiume Serio). Successivamente compare anche il nome delle vicine localit\u00e0 quali \"Bundo\" nel 993, \"Disinciano\" nel 1040 e Comenduno nel 1084.\nA partire dal X secolo Albino non venne pi\u00f9 indicato come villaggio, ma come \"corte\", ovvero centro di una certa importanza di propriet\u00e0 signorile. Nella corte albinese, inizialmente appartenente alla Pieve di Nembro, era presente la Cappella di San Daniele, di propriet\u00e0 vescovile, della quale non esistono tracce.\nL'autorit\u00e0 ecclesiastica cerc\u00f2 di legittimare in modo inequivocabile i suoi possessi, sui quali aveva un potere pari a quelle dello Stato, arrivando a redigere un falso documento datato 968, secondo il quale l'Imperatore Ottone le concedeva piena giurisdizione sulla citt\u00e0 di Bergamo e la val Seriana.\nNel frattempo la valle del Lujo era quasi completamente disabitata, fatta eccezione per il villaggio di Casale, nel quale si svilupp\u00f2 una particolare forma di organizzazione fondiaria e della propriet\u00e0, nella quale un gruppo di contadini liberi prese in affitto dei poderi, disboscando piccoli appezzamenti di terra. Il primo nucleo, risalente ad un periodo compreso tra l'VIII e il IX secolo, venne fondato da contadini provenienti dal paese di Albino, come testimoniato dalle decime su quelle terre riscosse dalla chiesa di San Giuliano.\nL'impulso decisivo per lo sviluppo della valle del Lujo, in quei tempi conosciuta come \"Vallalta\", per via della sua posizione pi\u00f9 elevata rispetto alla val Seriana, si ebbe nel 1136, quando venne decisa la fondazione di un monastero al fine di valorizzare quelle terre altrimenti senza alcuna resa. L'abbazia, posta alle falde del monte Misma in quella che \u00e8 la frazione che ne porta il nome, venne intitolata a San Benedetto ed assoggettata direttamente ai possedimenti della Sede Apostolica, rimanendo \"de facto\" terra separata per oltre sei secoli.\nIn quei tempi la Curia di Albino acquis\u00ec notevole importanza, tanto che nel 1186 i suoi confini si estendevano dal torrente Nesa, ad Alzano, fino a Colzate. Il potere che essa esercitava era pari a quello signorile di alcune famiglie, come i Capitani di Cene, con i quali entr\u00f2 pi\u00f9 volte in conflitto per il comando di parti del territorio.\nIl potere del Vescovo era molto ampio: poteva giudicare, arrestare, condannare, comminare multe e disporre il sequestro dei beni. I processi si svolgevano in un palazzo compreso nel castello del Vescovo che era posto presso piazza dei Caduti, in posizione di controllo sulla strada principale della valle, lungo cui si sviluppava il borgo. Confiscato nel XIX secolo e demolito il secolo successivo, includeva due torri (la principale alta quattro piani a pianta quadrata) e la chiesa di Santo Stefano.\nIn breve tempo per\u00f2 le dimensioni della Curia albinese si ridussero notevolmente, tanto che nel 1178 cedette in perpetuo i diritti che vantava presso Bondo a famiglie della citt\u00e0 di Bergamo (Zoppo, Adelasi, De Paltriniano). Pochi anni pi\u00f9 tardi anche Nembro e Pradalunga passarono nelle mani di altri vassalli vescovili, mentre nella prima met\u00e0 del XIII secolo ottennero l'emancipazione anche Alzano, Rova e Gazzaniga.\nEt\u00e0 comunale.\nSotto il controllo della Curia di Albino, e conseguentemente del Vescovo, rimasero quindi soltanto il capoluogo, Comenduno e Desenzano. Tuttavia nella parte finale del XII secolo anche questi ultimi riuscirono ad ergersi a comuni, anche se vincolati da giuramento nei confronti dell'autorit\u00e0 ecclesiastica, la quale manteneva ancora una sorta di controllo dall'alto.\nPer svincolarsi completamente dalla sua ingombrante presenza, i comuni dell'albinese si posero sotto la protezione del comune di Bergamo, in aperta contrapposizione al potere ecclesiastico.\nFu cos\u00ec che venne decisa l'istituzione del \"Comune Maggiore di Albino\" (detto anche \"Concilio Maggiore di Albino\"), una sorta di distretto intermedio tra il potere vescovile prima, dei Visconti poi, e infine della Serenissima. Questo, menzionato per la prima volta nel 1173, comprendeva le comunit\u00e0 incluse nella conca tra i monti Cereto e Rena, vale a dire Albino, Desenzano, Comenduno, Bondo, Aviatico e le sue frazioni, nonch\u00e9 il censuario di Fiobbio. Ogni borgo eleggeva dei propri membri, detti \"campari\", che avrebbero poi gestito la manutenzione di strade e ponti, nonch\u00e9 le trattative con le Signorie per l'utilizzo dei beni comuni quali prati e boschi. L'istituzione, che nel 1250 ottenne la definitiva autonomia dal Vescovado, ebbe lunga durata, fino a quando il 16 giugno 1816 i comuni sciolsero il patto dividendosi i beni comuni.\nConclusasi l'epoca di predominio vescovile, Albino pass\u00f2 sotto l'egida del comune di Bergamo, che nel 1263 inser\u00ec la zona nel distretto della \"Facta della Porta di San Lorenzo\".\nIn questa prima fase del periodo comunale ebbero modo di distinguersi grandi proprietari terrieri quali i Signori di Comenduno, i famiglia Suardi, i Riboldi Grassi e i notai Venturino e Pecino Da Gaverina.\nTra le competenze comunali vi era anche la gestione del territorio: a tal riguardo venne decisa la costruzione, avvenuta tra il XIII e il XIV secolo, del canale artificiale denominato roggia Comenduna, tuttora esistente. Questa era dotata di bocche di presa che attingevano al corso del fiume Serio nella zona a Nord dell'abitato e veniva utilizzata sia per soddisfare i bisogni irrigui della zona sia per garantire la portata alla roggia Serio Grande, che prendeva vita alcuni chilometri pi\u00f9 a valle.\nPer quest'ultima, di grandissima utilit\u00e0 per il comune di Bergamo, il Comune Maggiore aveva l'obbligo di controllarne le rive, condividendone la gestione della manutenzione con la citt\u00e0.\nCon l'inizio dell'epoca viscontea, oltre a verificarsi l'unione fiscale tra Albino e Bondo, con quest'ultimo che avanz\u00f2 anche la richiesta di annessione al capoluogo, cominciarono a verificarsi episodi violenti tra le fazioni guelfe (predominanti presso Albino di Sopra) e ghibelline (Albino di Sotto), nelle quali si trovavano esponenti delle famiglie pi\u00f9 in vista.\nLe cronache riportano di scontri fratricidi per tutto il XIV secolo, dal momento che gi\u00e0 nel 1313 si racconta che il Vescovo Cipriano concesse ai cittadini di rifugiarsi nelle mura del suo castello di Albino a causa della guerra presente nel paese e nella valle.\nMa il livello di recrudescenza raggiunse l'apice verso la fine del secolo: esponenti della fazione ghibellina nel maggio 1379 incendiarono numerose case tra Desenzano e Comenduno, uccidendo quattordici uomini, mentre il 4 marzo dell'anno successivo quaranta guelfi furono ammazzati nella chiesa parrocchiale. E ancora nel maggio 1398 i guelfi, guidati da Bugatto dei Signori di Comenduno, attaccarono una torre della famiglia dei Da Piano, demolendola, scatenando la ritorsione ghibellina che port\u00f2 all'incendio di altre abitazioni e all'uccisione di tre persone. Durante queste operazioni furono pure utilizzate diverse bombarde, su questa localit\u00e0 verr\u00e0 poi costruita la chiesa di San Rocco.\nNumerose furono le tregue stipulate, ma la pace non venne rispettata. Seguirono ancora incursioni ghibelline, con a capo esponenti dei Suardi, nelle quali vennero attaccati mulini e torri presso Albino (settembre 1404), a cui fece seguito una rappresaglia guelfa che port\u00f2 alla distruzione di una torre.\nEt\u00e0 Veneta.\nAll'inizio del XV secolo la bergamasca intera fu a lungo contesa dai Visconti di Milano e dalla Repubblica di Venezia, con le varie entit\u00e0 territoriali intente a trattare con gli uni o gli altri al fine di ottenere situazioni maggiormente vantaggiose. Anche Albino contratt\u00f2 pi\u00f9 volte con le due potenze: i primi accordi furono firmati nel 1408 e nel 1416 con il milanese Pandolfo III Malatesta, che garantivano al paese privilegi, autonomia finanziaria e separazione fiscale, offrendo anche la gestione dei dazi su vino e carne. A questi seguirono trattati stipulati con i Veneziani nel 1428, e successivamente ancora con i milanesi tramite Niccol\u00f2 Piccinino. La parola fine venne data dalla Pace di Ferrara che nel 1433 assegn\u00f2 tutta la bassa val Seriana alla Serenissima, che mantenne le condizioni di privilegio concesse precedentemente alla zona.\nLa ritrovata stabilit\u00e0 politica permise di arrivare alla definitiva pacificazione sociale. La Serenissima decise infatti di eliminare tutte le fortificazioni esistenti, che vennero quindi demolite oppure riconvertite come abitazioni, dando il via ad un periodo di tranquillit\u00e0 in cui l'intera zona riprese a prosperare. Si svilupparono i commerci e vi fu nuovo impulso per l'agricoltura (frumento e granoturco su tutte) e l'allevamento.\nSi svilupp\u00f2 inoltre anche l'industria manifatturiera, con la lavorazione di ferro e acciaio come elemento trainante: ad Albino si trovavano magli e mole (presso il torrente Rio Re e la roggia Comenduna) per la lavorazione del materiale, mentre a Desenzano si svilupparono laboratori per la produzione di coltelli, lame e armi, situazione facilitata dalla presenza di cave pietre coti sulle pendici del monte Misma. Questa nuova condizione, abbinata alla presenza di attivit\u00e0 specializzate nella produzione di tessuti (specialmente presso Vall'Alta), port\u00f2 allo sviluppo di un nuovo ceto borghese, come testimoniato dalla relazione stilata nel 1596 dal capitano veneto Giovanni Da Lezze, nella quale si descriveva Albino come una zona con discreta mercanzia, commerciata anche al di fuori della Serenissima. Tuttavia alla presenza di una dozzina di famiglie dal reddito elevatissimo si abbinava invece una condizione contadina, che raggruppava la maggior parte della popolazione, molto povera.\nA questa nuova realt\u00e0 cercarono di opporsi i piccoli centri periferici, su tutti Bondo, basati prevalentemente su un'economia rurale, che richiesero la separazione dal capoluogo.\nQueste difficolt\u00e0 si acutizzarono notevolmente nel biennio 1629-1630 quando, in seguito ad una grave carestia, si scaten\u00f2 un'epidemia di peste che uccise un terzo della popolazione.\nLa protesta si concluse nel 1653 quando il governo di Venezia stabil\u00ec la suddivisione del territorio comunale di Albino in cinque contrade interne\n(Cim'Albino, Piazza Camparo, Chiesa, Albina e Him'Albino) e quattro esterne (Bondo, Petello e Dosso uniti, Fiobbio con Berlino, Aviatico e Ama con Amora e Ganda) che di fatto assunsero l'autonomia amministrativa.\nDall'avvento di Napoleone fino ai giorni nostri.\nIl passaggio dalla Repubblica di Venezia alla Repubblica Cisalpina, avvenuto nel 1797, lasci\u00f2 indifferenti gli albinesi, dal momento che sul territorio non si verificarono n\u00e9 episodi di solidariet\u00e0 verso la dominazione uscente, n\u00e9 di giubilo verso la nuova realt\u00e0, visto che non fu piantato nessun albero della libert\u00e0, come invece voleva la prassi napoleonica.\nLa costituenda repubblica, oltre a riorganizzare il territorio che vide Albino e la valle Seriana inseriti nel \"Dipartimento del Serio\", si volle dare una costituzione, per la redazione della quale furono inviati ai Comizi nazionali di Lione alcuni deputati, tra i quali figurava anche l'albinese Ottavio Negrisoli.\nLa successiva restaurazione portata dal Congresso di Vienna diede l'Italia agli austriaci, che instaurarono il Regno Lombardo-Veneto. Negli anni seguenti anche ad Albino, cos\u00ec come in gran parte della provincia di Bergamo, si svilupparono sentimenti patriottici per la nascita di una nazione italiana, che sfociarono nei moti del 1848, a cui partecip\u00f2 attivamente anche l'albinese Giovanni Battista Spinelli, attivo a Bergamo su incarico di Gabriele Camozzi.\nIl passo decisivo verso l'unit\u00e0 d'Italia fu dato dalla Spedizione dei Mille del 1860, alla quale parteciparono anche i cittadini albinesi Giovanni Battista Poletti ed Enrico Piccinini.\nIn quegli anni la popolazione crebbe in modo considerevole, con il capoluogo che cominci\u00f2 ad attrarre in modo significativo gli abitanti dei paesi vicini. Questo fenomeno si acutizz\u00f2 ulteriormente dal 1875, anno in cui nella porzione meridionale del territorio venne creato, da parte della famiglia svizzera degli \"Spoerry\" ai quali dopo una decina di anni subentrarono gli \"Honegger\", un importante insediamento industriale che sfruttava la potenza idrica garantita dalla roggia Serio Grande.\nPochi anni dopo, alla manifattura Spoerry- Honegger si aggiunse anche il cotonificio \"Borgomanero\" (poi diventato \"Albini\"), sorto pi\u00f9 a Nord lungo la roggia Comenduna. Questa situazione port\u00f2 Albino ad acquisire una centralit\u00e0 nell'ambito dell'economia bergamasca, tanto che verso fine secolo un telaio su otto risultava operante proprio nel paese seriano.\nCon 1.400 operai operanti nel settore (dei quali l'85% erano donne e minori) si verificarono importanti variazioni sociali, le prime rivendicazioni sindacali (1893) e una sempre pi\u00f9 crescente marginalizzazione dei centri limitrofi rispetto al capoluogo.\nUn ulteriore impulso all'economia locale venne dall'apertura sia della Ferrovia della Valle Seriana, che dal 1884 permetteva il collegamento di merci e passeggeri da Bergamo a Clusone, che del cementificio Guffanti. Quest'ultimo, di propriet\u00e0 di una famiglia di piccoli manifatturieri, si svilupp\u00f2 notevolmente andando poi a fondersi con la \"Societ\u00e0 Fabbriche Riunite Cemento e Calce\", formando l'Italcementi.\nTuttavia l'inizio del XX secolo, complice la crisi del 1929 e la successiva difficolt\u00e0 dell'industria tessile, vide una notevole contrazione dell'occupazione con pesanti ripercussioni sull'emigrazione: si stima, ad esempio, che all'apice della crisi nel capoluogo emigrarono circa 500 persone all'anno, mentre nel 1935 il 12% degli abitanti di Desenzano risiedeva fuori paese.\nErano gli anni del regime fascista, il quale attu\u00f2 una politica di accentramento dei poteri a scapito dei piccoli centri. Fu cos\u00ec che il 12 gennaio 1928 i comuni di Bondo Petello, Desenzano al Serio e Vall'Alta, furono aggregati al capoluogo albinese, vedendo revocate quelle autonomie mantenute per secoli.\nNella seconda parte del XX secolo il comune vide un tumultuoso sviluppo urbanistico, sociale ed economico che lo vide assurgere a centro di riferimento della bassa valle Seriana, con numerose attivit\u00e0 artigianali che, sviluppandosi, riuscirono ad espandere il loro raggio d'azione ben oltre i confini regionali e nazionali.\nMonumenti e luoghi d'interesse.\nArchitetture religiose.\nNumerosi sono gli altri luoghi di culto presenti sul territorio albinese: nel solo capoluogo, oltre ai due sopra citati, ve ne sono altri otto.\nTra questi vi sono: la \nNella struttura si trova la chiesa di San Francesco, con l'altare maggiore raffigurante una \"Gloria di San Francesco\", dipinto da Monzio Compagnoni. Sempre rimanendo nell'ambito delle congregazioni religiose, \u00e8 presente anche il complesso dei Sacerdoti del Sacro Cuore di Ges\u00f9, meglio conosciuti come Padri Dehoniani. Questo, risalente all'inizio del XX secolo e situato in una zona periferica nei pressi della frazione di Bondo Petello, vede al proprio interno la Chiesa del Cuore Eucaristico di Ges\u00f9.\nProgettata da Dante ed Elia Fornoni in stile neogotico lombardo e consacrata nel 1924, la chiesa ha una struttura con pianta a croce latina con tre navate.\nIl territorio albinese, che amministrativamente \u00e8 raggruppato in un'unica entit\u00e0, in ambito ecclesiastico \u00e8 suddiviso in numerose parrocchie indipendenti. In ognuna di esse \u00e8 presente la relativa chiesa, sovente accompagnata da un santuario o altre chiese ausiliarie.\nA Desenzano si trova la chiesa parrocchiale di San Pietro, risalente al XIV secolo in stile gotico-lombardo. A breve distanza si trova quello che pu\u00f2 essere considerato l'edificio sacro che ancora gode di maggior devozione popolare, tanto da essere meta di molti pellegrinaggi da parte tutta la popolazione albinese, e non solo. Il Santuario della Madonna del Miracolo, meglio conosciuto come \"Madonna della Gamba\", ricorda un miracoloso evento avvenuto nel 1440: una ragazza guar\u00ec miracolosamente dalle ferite riportate ad una gamba dopo aver pregato la Madonna.\nDegno di nota \u00e8 anche il convento dei Carmelitani di Santa Maria della Ripa. All'interno vi si trova la chiesa, fondata all'incirca nel 1440, e collocata in posizione ben visibile dal paese.\nIn Comenduno alla chiesa parrocchiale di Cristo Re, edificata all'inizio del XX secolo, si abbina la piccola chiesa di Santa Maria, risalente alla met\u00e0 del XIV secolo; a Bondo si trovano invece la cinquecentesca parrocchiale di Santa Barbara, accompagnata dalla piccola chiesa agreste di San Bernardo in Bruseto e dal Santuario della Beata Vergine delle Grazie in situata tra i boschi in localit\u00e0 Petello.\nAbbazia di San Benedetto. Nell\"Oltreserio\" grande importanza ricoprono l'abbazia di San Benedetto, edificata nel 1136 e situata nella frazione di Abbazia, e il Santuario della Beata Vergine del monte Altino, posto ad un'altezza di circa 800 m s.l.m., sull'omonimo colle sopra Vall'Alta.\nLe origini del santuario di risalgono ad un fatto prodigioso che, secondo la tradizione, avvenne il 23 luglio 1496 quando Quinto Foglia, abitante di Vall'Alta, si rivolse alla Madonna per chiedere aiuto in quanto sfinito dall'arsura. La Madonna apparve e fece sgorgare uno zampillo di acqua sorgiva.\nNel territorio della frazione in questione si trovano anche la chiesa parrocchiale dedicata Santa Maria Assunta e San Giacomo Maggiore, databile presumibilmente ai primi anni del XIV secolo, la chiesa della Beata Vergine del Monte Carmelo che risulta presente nel 1575, citata nella visita pastorale di san Carlo Borromeo, e la chiesa intitolata alla Beata Vergine del Buon Consiglio (XX secolo), che serve le localit\u00e0 \"Grumelduro\" e \"Molinello\".\nNella vicina frazione di Fiobbio, la chiesa parrocchiale dedicata a Sant'Antonio di Padova ed edificata tra il 1919 e il 1924, custodisce le spoglie della Beata Pierina Morosini. Degne di nota sono anche l'ex chiesa parrocchiale dedicata al medesimo santo patrono, sconsacrata nel 1952, il cui nucleo primitivo risale al XVII secolo con richiami allo stile romanico, e il santuario della Santissima Trinit\u00e0 (XVI secolo), posto a sud dell'abitato in posizione panoramica sul capoluogo Albino.\nA Casale la chiesa parrocchiale, edificata nel 1850, \u00e8 intitolata al Sacro Cuore di Ges\u00f9, mentre quella di Dossello allo Sposalizio di Giuseppe e Maria.\nArchitetture civili.\nNumerose sono le costruzioni civili di interesse storico e artistico. Su tutte vi \u00e8 il centro storico, che rappresenta il primitivo nucleo del borgo, che si sviluppa attorno alle vie Mazzini, Vittorio Veneto e monsignor Camillo Carrara, che presenta numerose abitazioni che mantengono caratteristiche costruttive dei secoli scorsi. Addossate l'una all'altra, presentano numerose piccole corti, loggiati e porticati con portali che indicano il casato che vi abitava oppure informazioni circa la data di costruzione.\nNumerosi sono i palazzi signorili, quali la cinquecentesca casa della Misericordia, affrescata nel 1570 da Giovan Battista Moroni, la casa Solari, con eleganti colonnati e arcate anch'esse del XVI secolo e la casa dei Conti Spini, affrescata esternamente da Antonio Moroni nel 1630.\nAi margini meridionali del territorio comunale, al termine del XIX secolo si svilupp\u00f2 il complesso manifatturiero Honegger, a fianco del quale venne costruito un piccolo villaggio operaio che, seppur in scala ridotta rispetto ad altri progetti simili (vedi Crespi d'Adda), permette di comprendere la realt\u00e0 industriale di un tempo.\nPoco distante si colloca il ponte sul fiume Serio che collegava il capoluogo con l\"Oltreserio\". Edificato nel corso del XIV secolo in stile romanico, ma sottoposto a numerosi successivi interventi di ripristino in seguito alle piene del fiume, \u00e8 utilizzato per il passaggio della Ciclovia della Valle Seriana.\nDai primi anni del XXI secolo Albino ha un nuovo e ampio auditorium che pu\u00f2 ospitare fino a 300 persone; all'interno si svolgono serate di svago, intrattenimento, spettacoli pubblici, mostre e serate per organizzazioni no-profit.\nNelle frazioni sono presenti due musei etnografici: il primo, denominato \"Museo etnografico La torre\", \u00e8 situato nella \"Villa Regina Pacis\" presso Comenduno, mentre il secondo, con il nome di \"Museo etnografico Valle del Lujo\", si trova a Casale. Entrambi si prefiggono l'obiettivo di ricordare gli stili di vita e di lavoro presenti nella cultura rurale del paese.\nLa Via delle Pietre.\nA partire dal 2014, uno scultore locale ha iniziato a scolpire per diletto le pietre di un vecchio muro di contenimento che corre lungo via Piazzo. Si contano pi\u00f9 di 500 raffigurazioni a tema astratto di pregevole fattura, e l'artista non sembra intenzionato a fermarsi. Passeggiando lungo via Piazzo, \u00e8 possibile incontrare Remo all'opera, sempre disponibile a scambiare quattro chiacchiere con chiunque.\nAree naturali.\nSentieri.\nTra i numerosi sentieri vi sono quelli che salgono verso i monti Misma (raggiungibile da Fiobbio, percorrendo i luoghi del martirio di Pierina Morosini, da Casale, mediante il \"sentiero del castagno\" utilizzato anche a scopi didattici e da Abbazia), Rena (da Comenduno e Bondo Petello verso Amora e Ganda, frazioni di Aviatico), Nigromo (dalla localit\u00e0 \"Valgua\", nota anche per le sue falesie utilizzate per arrampicate, verso Ama, anch'essa frazione di Aviatico), Purito (mediante la mulattiera sottostante alla Funivia Albino-Selvino), Altino (da Vall'Alta e Dossello) e Cereto (dal capoluogo).\nParco locale di interesse sovracomunale Piazzo.\nSulle pendici di quest'ultimo monte si trova la localit\u00e0 \"Piazzo\", piccolo polmone verde del centro seriano, che nel 2009 \u00e8 stato elevato a Parco locale di interesse sovra comunale (PLIS) al fine di valorizzarne le ricchezze naturalistiche.\nSociet\u00e0.\nEvoluzione demografica.\nEvoluzione demografica per quartieri.\nDi seguito l'evoluzione demografica di Albino e delle sue frazioni, considerando l'evoluzione territoriale del comune\nEtnie e minoranze straniere.\nGli stranieri residenti nel comune sono 1.182, ovvero il 6,5% della popolazione. Di seguito sono riportati i gruppi pi\u00f9 consistenti:\nReligione: i patroni.\nNel comune di Albino ad ogni frazione corrisponde un proprio patrono specifico.\nInfrastrutture e trasporti.\nStrade.\nIl paese \u00e8 attraversato dalla strada provinciale 35, che per molto tempo \u00e8 stata la principale arteria della valle. Dopo lunghi periodi di criticit\u00e0 dovuta al grande afflusso di veicoli, la situazione miglior\u00f2 nei primi anni del XXI secolo con l'apertura della Strada statale 671 della Val Seriana che, situata su viadotto nella zona lungo il fiume Serio, fu inaugurata il 1\u00ba giugno 2007 permettendo di ridurre il traffico nel centro abitato dei paesi della medio-bassa valle.\nFerrovie e tranvie.\nGi\u00e0 storicamente servita dalla tranvia Bergamo-Albino, che oper\u00f2 fra il 1912 e il 1953 e dalla ferrovia della Val Seriana, attiva su questa tratta fra il 1884 e il 1967, sul sedime di quest'ultima \u00e8 in esercizio dal 2009 la tranvia Bergamo-Albino che effettua capolinea presso la preesistente stazione di Albino-Desenzano.\nFunivia.\nLa funivia per Selvino, attiva dal 1958, consente il collegamento con l'omonima localit\u00e0 di villeggiatura posta sull'altopiano.\nSport.\nNel paese e nelle frazioni numerosi sono i gruppi sportivi attivi in differenti discipline, su tutte il calcio, il basket, la pallavolo e il ciclismo.\nCalcio.\nIn ambito calcistico il nome di Albino \u00e8 balzato agli onori delle cronache per i risultati ottenuti dalla societ\u00e0 AlbinoLeffe, che dalla stagione 2003-2004 alla stagione stagione 2011-2012 ha militato in Serie B, secondo livello del calcio italiano.\nFondato nel 1998 dalla fusione tra l'allora principale squadra del paese, l'Albinese, con la Societ\u00e0 Calcio Leffe, milita ora in Serie C.\nLe origini del calcio ad Albino riconducono al periodo immediatamente successivo alla Prima guerra mondiale. Era il 1919 quando alcuni appassionati di questo sport fondarono il Circolo Sportivo Falco nome derivante dall'aereo di Gabriele D'Annunzio che vol\u00f2 su Vienna per lanciare manifestini patriottici durante la Grande Guerra.\nIl campo di gioco sorse inizialmente nell'area antistante le scuole elementari, in Piazza dei Caduti; in seguito la squadra disput\u00f2 le gare casalinghe al \"Centro Sportivo Comunale\" in via Madonna del Pianto.\nCinque anni pi\u00f9 tardi nacque un'altra squadra: la Fulgor, formazione oratoriale fondata da Don Cristoforo Rossi, che divenne un centro di aggregazione per i ragazzi della comunit\u00e0.\nNel 1969, in seguito ad un referendum esteso a tutta la popolazione albinese, le due societ\u00e0 sportive optarono per la fusione, che diede vita all'Albinese Calcio. Questa, che disputava gli incontri casalinghi presso lo stadio Kennedy, attiguo all'oratorio, milit\u00f2 a lungo nei principali livelli dilettantistici della provincia, fino a giungere negli anni ottanta e novanta nel Campionato Nazionale Dilettanti, conquistando poi la promozione in serie C2 nel 1996/97.\nNelle categorie inferiori militano formazioni dilettantistiche, tra cui la Falco Albino, la Nuova Albinese e l'Oratorio Albino.\nBasket.\nNel paese importante \u00e8 la tradizione anche in ambito cestistico, specialmente in campo femminile. Su tutti merita particolare menzione il Gruppo Sportivo Edelweiss che, nato nel 1963, riusc\u00ec a lungo a farsi spazio tra le categorie nazionali. Dopo numerosi anni nella categoria cadetta, arriv\u00f2 a calcare le scene della serie A1 nella stagione 2000-2001, al termine della quale per\u00f2 rinunci\u00f2 all'iscrizione al campionato successivo per motivi economici. Milita in serie A2.\nIn ambito maschile \u00e8 invece presente l'Albino basket A.S.D. che milita in serie C2."}
{"id": "21305", "revid": "1910023", "url": "https://it.wikipedia.org/wiki?curid=21305", "title": "Algua", "text": "Algua (\"Algua\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato in val Serina, laterale della val Brembana, dista circa 24 chilometri a nord dal capoluogo orobico. Il comune fa parte della Comunit\u00e0 montana della Valle Brembana.\nIl comune comprende quattro frazioni: Pagliaro, Sambusita, Rigosa e Frerola. Il capoluogo, Algua, \u00e8 un centro abitato di modeste dimensioni, comprendente il municipio e una decina di case. \nDall'11 marzo 1948 in seguito alla ricostituzione del comune di Costa Serina, Algua non ha pi\u00f9 continuit\u00e0 territoriale perch\u00e9 \u00e8 diviso in due parti distinte proprio dal comune di Costa Serina e nel punto pi\u00f9 vicino le due parti distano, in linea d'aria, oltre 1.600 metri.\nStoria.\nSecondo recenti studi, l'origine etimologica del nome sembrerebbe derivare da \"acqua\", elemento di cui la zona risulta essere ricchissima, dato che sul territorio sono presenti innumerevoli sorgenti e piccoli torrenti. Un'altra versione riguardante l'origine del toponimo sarebbe riconducibile all'esistenza di un guado sul torrente Serina. \"Al guado\" sarebbe poi stato abbreviato in Algua.\nLe origini del paese sembrano risalire al I secolo a.C., ai tempi della dominazione romana, quando tutta la valle Serina fu riunita sotto il municipio di Bergamo. Di questo periodo restano alcuni resti del borgo di Pagliaro.\nNon sono tuttavia presenti molti documenti che attestino eventi o parti della storia di questi luoghi, almeno fino all'epoca medievale.\nA quest'epoca risalgono infatti numerose baruffe tra gli abitanti dei vari borghi limitrofi, dovute principalmente a questioni campanilistiche, nulla a che vedere con gli scontri tra guelfi e ghibellini che avvenivano in altri paesi della bergamasca.\nEd \u00e8 proprio questa tranquillit\u00e0 che ha contraddistinto la vita degli abitanti di queste zone, da sempre legati ai ritmi della natura.\nIn epoca recente \u00e8 da ricordare un evento naturale, dalle conseguenze disastrose, che avvenne nell'anno 1888. Una frana colp\u00ec il nucleo abitato di Truchel, seminando morte e distruzione. Questo evento port\u00f2 per\u00f2 all'ostruzione del corso del torrente Serina, che and\u00f2 a formare un laghetto, tuttora esistente, detto laghetto di Algua.\nSimboli.\nIl comune ha un proprio stemma e gonfalone concessi con D.P.R. 30 novembre 2005 firmato dal presidente Carlo Azeglio Ciampi.\nBlasonatura stemma:\nBlasonatura gonfalone:\nLo stemma, elaborato da Giovanna Begnis, pittrice della Val Brembana, fu approvato con delibera del consiglio comunale il 13 settembre 2005 e concesso con decreto presidenziale il 30 novembre. \nLa\u00a0lettera maiuscola A d\u2019oro\u00a0\u00e8 l\u2019iniziale del Comune; lo\u00a0zampillo d\u2019acqua\u00a0ricorda le innumerevoli sorgenti naturali presenti nel territorio; nella parte inferiore sono rappresentanti i simboli che rievocano la leggenda secondo cui nel luogo dove fu edificato il santuario della Madonna di Perello si trovava un tronco di faggio secco dal quale germogliava un ramo di ulivo. Accostate alla figura principale, le\u00a0quattro stelle di cinque raggi d\u2019oro, simboleggiano i nuclei originari del Comune: Frerola, Pagliaro, Rigosa e Sambusita.\nDa vedere.\nSul territorio comunale sono presenti numerosi edifici che meritano di essere citati: in primo luogo la torre di Rigosa, di epoca medievale, di cui per\u00f2 restano soltanto alcuni ruderi.\nNella frazione Pagliaro sono stati invece rinvenuti alcuni resti di insediamenti di origine romana.\nNumerosi sono gli edifici sacri dislocati su tutto il territorio: in primo luogo il Santuario della Madonna del Perello, posta vicino al confine con Selvino, dove secondo la tradizione si verific\u00f2 un'apparizione della Madonna a un contadino, avvenuta nel 1413.\nAltra chiesa da ricordare \u00e8 quella del \"Corpus Domini\", situata nella frazione di Pagliaro. La chiesetta originaria, di cui rimane il presbiterio con i suoi antichi affreschi, viene fatta risalire agli inizi del Quattrocento. La modifica pi\u00f9 consistente della fabbrica della chiesa \u00e8 del 1494, quando venne ampliata e l'asse dell'edificio fu ruotato di 180 gradi.\nAltre chiese che meritano menzione sono quelle dedicate a San Giovanni, a Frerola e a Sant'Antonio abate, a Rigosa, la chiesa di San Pietro Apostolo a Sambusita."}
{"id": "21306", "revid": "125135628", "url": "https://it.wikipedia.org/wiki?curid=21306", "title": "Piaggio Vespa", "text": "La Vespa \u00e8 un modello di scooter della Piaggio, brevettato il 23 aprile del 1946, su progetto dell'ingegnere aeronautico Corradino D'Ascanio.\nSi tratta di uno dei prodotti di disegno industriale pi\u00f9 famosi al mondo nonch\u00e9 pi\u00f9 volte utilizzato come simbolo del design italiano. La Vespa \u00e8 stata esposta nei musei di design, arte moderna, scienza &amp; tecnica e trasporti di tutto il mondo. Fa parte della collezione permanente del Triennale Design Museum di Milano e del MoMA di New York.\nStoria.\nEnrico Piaggio comprese che per realizzare qualcosa di realmente innovativo avrebbe dovuto scegliere un progettista la cui mente fosse sgombera da ogni concetto costruttivo riguardante una motocicletta; scelse cos\u00ec di affidarne la progettazione all'Ingegnere aeronautico Corradino D'Ascanio, progettista di alcuni modelli sperimentali di elicotteri e uomo che \"detestava le motociclette\", quindi la persona ideale per inventare qualcosa di completamente nuovo.\nD'Ascanio detestava dover scavalcare una moto per sedercisi sopra, cos\u00ec sfrutt\u00f2 le sue conoscenze di progettista aeronautico per inventare la prima moto a scocca portante, priva di struttura tubolare in acciaio e, grazie a questo, priva di tunnel centrale. Adott\u00f2 una sospensione anteriore ispirata a quella dei carrelli per aerei e cre\u00f2 un motore concettualmente derivato dai motori d'avviamento aeronautici. Spost\u00f2 il cambio sul manubrio, ritenendolo molto pi\u00f9 pratico da usare, copr\u00ec il motore con il telaio per rimediare alle frequenti perdite d'olio che macchiavano i pantaloni (soluzione, questa, gi\u00e0 adottata nell'MP5), aggiunse la ruota di scorta in quanto la maggior parte delle strade dell'epoca erano in sterrato e i motociclisti erano costretti a rimediare alle frequenti forature con soluzione e toppe. Modell\u00f2 la posizione di guida attorno al disegno di un uomo comodamente seduto su una poltrona, affinch\u00e9 la guida prolungata risultasse la meno affaticante possibile. Con l\u2019aiuto di Mario D\u2019Este, suo disegnatore di fiducia, a Corradino D\u2019Ascanio bastarono pochi giorni per mettere a punto la sua idea e preparare il primo progetto della Vespa, prodotto a Pontedera nell\u2019aprile del 1946. Era nata la prima Vespa.\nOrigine del nome.\nL'origine del nome \"Vespa\", divenuto in seguito famoso a livello planetario, rimane incerta. Secondo la versione pi\u00f9 famosa, esso sarebbe nato da un'esclamazione di Enrico Piaggio che alla vista del prototipo esclam\u00f2: \u00absembra una vespa!\u00bb, per via del suono del motore e delle forme della carrozzeria che vista dall'alto la rendono somigliante all'insetto, con la parte centrale molto ampia per accogliere il guidatore e dalla \u201cvita\u201d stretta. \u00c8 invece priva di fondamento un'altra versione, a lungo sopravvissuta, secondo cui il termine \"Vespa\" equivarrebbe all'acronimo di \"Veicoli Economici Societ\u00e0 Per Azioni\" (dato che la Piaggio fu una delle prime societ\u00e0 per azioni in Italia e, al contempo, la Vespa nacque come veicolo per tutti, quindi di primaria importanza era un prezzo basso, adatto alle caratteristiche dell'epoca). Tale ipotesi \u00e8 stata smentita dai vari esperti del veicolo.\nIn seguito il termine \"Vespa\" divenne celebre, tanto da essere conosciuto in tutto il mondo ed essere oggi trattato separatamente dal resto dei marchi appartenenti al gruppo Piaggio.\nDalla nascita fino al 1999.\nIl 23 aprile 1946 la Piaggio &amp; C. S.p.A. deposita - presso l\u2019Ufficio centrale dei brevetti per invenzioni, modelli e marche del Ministero dell\u2019Industria e del commercio di Firenze - il modello di utilit\u00e0 per \u201cmotocicletta a complesso razionale di organi ed elementi con telaio combinato con parafanghi e cofano ricoprenti tutta la parte meccanica\u201d.\nIn realt\u00e0 la data della nascita \u00e8 antecedente di circa un mese. Infatti il 24 marzo 1946 lo scooter debutt\u00f2 alla Mostra della Meccanica e Metallurgia a Torino dove avvenne la prima presentazione e dove diversi contratti d'acquisto vennero stipulati. Il giorno dopo il leader dell'Azienda Enrico Piaggio, in una lettera indirizzata al Direttore dello stabilimento e a tutte le maestranze, cos\u00ec scrisse: \"Ho il piacere di comunicarVi che i primi esemplari hanno incontrato l'ammirazione generale..Vi esprimo il mio pi\u00f9 vivo compiacimento, certo che con l'unione di tutte le forze, potremo segnare altri passi importanti per la nostra ripresa industriale\" . La settimana successiva venne presentata nelle principali citt\u00e0 italiane con diversi annunci pubblicitari sui principali quotidiani.\nIl debutto in societ\u00e0 si tenne al Circolo del Golf di Roma, alla presenza del generale americano Stone in rappresentanza del governo statunitense alleato. L\u2019avvenimento venne ripreso dal cinegiornale \"Movieton\": gli italiani avrebbero visto per la prima volta la Vespa nelle pagine interne di \"Motor\" e nella copertina in bianco e nero de \"La Moto\" del 15 aprile 1946, toccandola con mano alla Fiera di Milano dello stesso anno, dove anche il cardinale Schuster si ferm\u00f2 incuriosito a guardare l\u2019avveniristico veicolo.\nL'intento di Enrico Piaggio nel produrre la \"Vespa\" non era quello di avviare una casa motociclistica, ma semplicemente di trovare una momentanea produzione alternativa, di largo consumo, che consentisse all'azienda di superare le inevitabili secche del dopoguerra e, in seguito, riprendere la tradizionale costruzione aeronautica. Tant'\u00e8 che Enrico Piaggio, contando sui buoni rapporti con l'aviatore e concittadino Giorgio Parodi, nei primi mesi del 1946 propose alla Moto Guzzi la distribuzione della \"Vespa\", cercando di sfruttare il prestigio e la capillare rete di vendita e manutenzione della casa di Mandello. L'offerta fu per\u00f2 declinata per il parere negativo di Carlo Guzzi, assai contrario a progettazioni esterne, e per la ferma opposizione di Giuseppe Guzzi verso i motocicli a ruote basse, a causa della loro instabilit\u00e0 e conseguente pericolosit\u00e0.\nIn aggiunta a tale diniego, occorre aggiungere che il primo lotto pre-serie della \"Vespa 98\", al prezzo di 55.000 Lire, non era stato accolto con entusiasmo dalla clientela; oltre alla versione \"classica\" (da 55.000 Lire) venne messa in vendita una versione \"lusso\" a 61.000 Lire con alcuni optional quali il contachilometri, la stampella laterale e i raffinati pneumatici con fianco bianco. La vendita dei primi 50 esemplari, costruiti e assemblati artigianalmente, procedeva comunque a rilento e gli ultimi due furono acquistati da dirigenti Piaggio che vollero cos\u00ec dichiarare la loro fiducia nel progetto.\nPer nulla scoraggiato dalle avversit\u00e0. Enrico Piaggio decise di approvare l'allestimento della linea di montaggio per la produzione di serie e cerc\u00f2 l'aiuto della Lancia per l'iniziale appoggio commerciale.\nIl nuovo scooter ottenne di essere ospitato nelle concessionarie della Lancia, sottolineando il telaio-carrozzeria a scocca portante, gi\u00e0 sperimentato da Vincenzo Lancia nel 1923 sul modello Lambda. Si diede, quindi, avvio alla produzione in serie di un primo lotto di 2.500 esemplari, 2.181 dei quali furono venduti nel 1946; un risultato destinato a quintuplicare nell'anno successivo, con 10.535 Vespa vendute.\nLa prima Vespa aveva una cilindrata di 98 cm\u00b3, motore a due tempi, tre marce, accensione a volano magnete, potenza massima di 3,2 cavalli a 4500 giri al minuto, che consentivano una velocit\u00e0 massima di 60\u00a0km/h e il superamento di pendenze del 20%. La posizione del motore consentiva la trasmissione diretta dal cambio alla ruota posteriore senza catena, che faceva parte della semplicit\u00e0 progettuale che ha favorito il successo planetario della Vespa.\nForse la pi\u00f9 grande innovazione di questo modello, che contribu\u00ec al suo successo planetario, fu la presenza di una carrozzeria portante, che sostituiva il telaio e che copriva integralmente il motore e le parti meccaniche principali, col risultato di una protezione efficace dalle intemperie e di poter consentire l'utilizzo della motocicletta con l'abbigliamento di tutti i giorni, sfatando la nomea della motocicletta che imbrattava il guidatore. Nell'anno del lancio Piaggio immise sul mercato 2.484 scooter, che diventarono 10.535 l\u2019anno seguente, nel 1948 l\u2019azienda arriva a produrre 19.822 mezzi. Quando poi la produzione prende il via anche nella prima Licenziataria tedesca, negli anni cinquanta, ecco raggiunti i 60.000 mezzi, mentre tre anni dopo ben 171.200 veicoli varcheranno le porte degli stabilimenti.\nIl prezzo di 68.000 lire equivaleva a diversi mesi di lavoro di un impiegato, tuttavia la possibilit\u00e0 del pagamento rateizzato fu uno stimolo notevole per le vendite: la Vespa dette il primo impulso alla motorizzazione di massa in Italia, prima ancora dell'avvento dell'altra grande protagonista, la Fiat Nuova 500.\nAnche i modelli successivi avevano rigorosamente motori a due tempi, funzionanti con miscela di benzina e olio (in una prima fase al 6% e al 5%, successivamente al 2%). Il motore era sostenuto posteriormente dalla carrozzeria portante nelle vicinanze della ruota, il serbatoio situato anch'esso posteriormente dal lato opposto del motore e, perlomeno in alcuni modelli, con la presenza anche della ruota di scorta. Il cambio a tre o quattro marce era comandato dal manubrio tramite la rotazione della manopola in blocco unico con la leva di comando della frizione.\nLa Vespa \u00e8 stata prodotta con varie motorizzazioni. Dai modelli 50\u00a0cm\u00b3 (1963) per uso dai 14 anni senza patente e rigorosamente senza passeggero, alle 125\u00a0cm\u00b3 che potevano ospitare anche un passeggero (in particolare il modello \"Primavera\") guidabili in Italia a partire dai 16 anni, fino alle versioni da 150 e 200\u00a0cm\u00b3 autorizzate anche al transito autostradale.\nNonostante lo scorrere degli anni, la Vespa rimane uno degli esempi di design industriale pi\u00f9 riuscito al mondo. La sua linea, pur variando nel particolare, rimane inconfondibile nell'insieme: qualsiasi sia il modello, qualsiasi sia l'anno di produzione, le sue caratteristiche fondamentali rimangono impresse a tal punto che l'oggetto Vespa \u00e8 identificabile in modo univoco.\nAnche all'estero guardano con interesse alla nascita dello scooter: il \"Times\" parla di \"\u201cun prodotto interamente italiano come non se ne vedevano da secoli dopo la biga romana\u201d\". Enrico Piaggio crea intorno al suo prodotto un\u2019attenzione costante con iniziative come la fondazione e la diffusione dei Vespa Club: il primo nasce a Viareggio il 23 ottobre 1949.\nAlla Giornata italiana della Vespa del 1951 accorrono ventimila Vespisti. Nel 1953 si contano oltre diecimila stazioni Piaggio in tutto il mondo, America e Asia comprese.\nQuattro anni dopo il debutto, nel 1950, Vespa viene prodotta in Germania dalla societ\u00e0 Hoffmann-Werke di Lintorf; nel 1951 aprono le licenziatarie di Gran Bretagna (Douglas di Bristol) e Francia (ACMA di Parigi); nel 1953 inizia la produzione anche in Spagna con la Moto Vespa S.A. di Madrid. Subito dopo a Jette, Belgio. Nascono stabilimenti anche a Bombay e in Brasile; Vespa sbarca anche negli USA, in Australia, in Sud Africa (dove viene battezzata \u201cBromponie\u201d, il pony della brughiera), Iran e Cina. Il veicolo vanta anche un'imitazione: il 9 giugno 1957 le Isvestja salutano l\u2019avvio della produzione in URSS, a Kirov, della Vjatka 150 cc, una copia di Vespa.\nL'unico scooter \"rivale\" dell'epoca degno di nota \u00e8 stato la Lambretta della Innocenti, nata un anno dopo e che ha cessato di essere prodotta in Italia nel 1971.\nDal 1996 a oggi.\nNel 1996 viene presentata una nuova generazione di Vespa, denominata ET2 ed ET4 che ha completamente rivoluzionato il concetto della Vespa finora prodotta in quanto si presenta come un moderno scooter con cambio automatico a variazione continua e con forme moderne e contemporanee. La serie ET2 ed ET4 far\u00e0 da base alle moderne Vespa che saranno prodotte negli anni successivi e segner\u00e0 il ritorno del marchio Piaggio sul mercato nord americano nel 2000.\nOggi assistiamo a un'altra forma di \"divisione interna\", tra i sostenitori della Vespa Classica con cambio manuale e motore a due tempi e chi preferisce la nuova Vespa con cambio automatico, e meno inquinante rispetto ai modelli precedenti. La Cosa, prodotta solo dal 1988 al 1995, \u00e8 l'ultimo modello a mantenere le impostazioni classiche con motore a 2 tempi. La PX, penultimo modello della Vespa con cambio manuale, ha invece subito un'evoluzione particolare: \u00e8 uscita dai listini ufficiali Piaggio a gennaio 2008, ed \u00e8 rientrata in produzione nel 2011 nelle cilindrate 125 e 150 con motore rigorosamente 2 tempi, cambio a 4 marce comandato dal manubrio e alcune migliorie tra cui la marmitta catalitica.\nNel 2005 viene presentata la nuova Vespa LX, erede dei modelli ET2 ed ET4, nonch\u00e9 una profonda evoluzione dal punto di vista meccanico di queste ultime due. La LX appartiene alla gamma di vespe moderne con cambio automatico e sar\u00e0 evoluta nelle versioni Granturismo con motori 250 e 300 nonch\u00e9 nelle successive versioni S e Sprint.\n\u00c8 anche uno dei mezzi a due ruote che per primi hanno consentito elaborazioni personali; famose le verniciature particolari, le selle personalizzate, l'aggiunta di cromature e tutto ci\u00f2 che consentiva di avere un modello \"unico\" di cui dar sfoggio nei numerosi raduni dedicati in tutto il mondo a questa motocicletta. Tuttora esistono molti \"fan club\" della Vespa anche al di fuori dei confini nazionali Italiani, cos\u00ec come \u00e8 facile trovare numerosi siti web a essa dedicati.\nInoltre, come si pu\u00f2 vedere dalle foto, vi sono state delle utilizzazioni molto originali, per esempio con l'aggiunta di sidecar o l'adattamento a un uso prettamente militare.\nLa produzione parallela delle gamme Vespa Classica (composta dalla PX) e Vespa Moderna (composta dalle varie LX, Primavera e le Granturismo/GTS) volge al termine all\u2019inizio del 2017 quando ormai la vecchia PX cessa definitivamente di essere prodotta per via delle normative anti inquinamento Euro 4 entrate in vigore nell\u2019Unione Europea.\nOggi la produzione \u00e8 composta da modelli tutti con cambio variomatic a cui si \u00e8 aggiunta l\u2019inedita Vespa Elettrica con motore elettrico e batterie agli ioni di litio presentata nel 2018.\nNel 2021 in occasione del 75esimo anniversario la produzione cumulativa di Vespa raggiunge i 19 milioni di esemplari.\nI singoli modelli.\nVentesimo secolo.\nVespa 50 \"sportellino piccolo\".\nNel 1963 venne prodotta la prima Vespa V 50, caratterizzata dallo sportellino piccolo sul telaio lato ispezione motore, dai cerchioni (9 pollici) in tinta con la carrozzeria, dalla luce posteriore in metallo non ancora rettangolare, cuffietta motore in metallo anzich\u00e9 in plastica, crociera del cambio a due anzich\u00e9 quattro steli e sellino largo monoposto di tipo ciclistico, con la possibilit\u00e0 di aggiungerne un altro per il posto del passeggero. Il motore 50\u00a0cm\u00b3 era accompagnato dal cambio a tre marce, sviluppava una potenza di 1,5 cv a 4500 giri e pesava soltanto 66\u00a0kg. Successivamente \u00e8 stata sostituita con le altre tre versioni migliorate.\nVespa 50S \"sprint\".\nIn concomitanza con la Vespa 50 \"sportellino piccolo\" viene prodotta la vespa 50s, ove la S sta per Sprint. Rispetto alla Vespa 50 \"Sportellino Piccolo\" viene modificato il posteriore, che ora gode di linee pi\u00f9 rotonde e sprintose. Rinnovato \u00e8 anche il fanale posteriore (dall'aspetto triangolare) e quello anteriore (leggermente pi\u00f9 piccolo) ma con un buon fascio di luce.\nVespa 50 N.\nVersione \"Nuova\" (1966): viene modificato il carter motore con un foro di maggiori dimensioni per l'alloggiamento del cilindro, la crociera del cambio \u00e8 passata da 2 a 4 steli, gli ingranaggi della 1\u00aa, 2\u00aa e 3\u00aa passano da 4 scanalature a 6 scanalature in modo da favorire l'innesto della stessa, la cuffia motore in metallo sostituita fino ad ora dalla calottina in plastica. Il telaio \u00e8 sostanzialmente identico ma variano gli attacchi dello sportellino coprimotore che, pur essendo sempre piccolo, adesso ha delle cerniere come quelle dei modelli futuri. Sparisce anche il fanalino posteriore in metallo che viene sostituito da quello completamente in plastica trasparente rossa con catarifrangente (normalmente SIEM). Il sellino era per una persona e di tipo ciclistico, con la possibilit\u00e0 di aggiungerne un secondo per il passeggero; con il nuovo modello \u00e8 stata piazzata la sella allungata, che rendeva pi\u00f9 difficoltosi i tentativi di furto della miscela dal serbatoio. A partire dal numero di telaio 92877 lo sportellino coprimotore viene ingrandito al fine di facilitare gli interventi manutentivi e da questo momento il modello diventa N Unificato. Dal 1967 poi, a partire dal numero di telaio 200.001, la scocca sar\u00e0 allungata e avremo la versione definitiva della 50 N che si chiamer\u00e0 50 N Allungata. Il logo Piaggio a forma di scudetto rettangolare rester\u00e0 in auge sino a 1\u00ba ottobre 1967 data in cui la Piaggio modifica il proprio marchio trasformandolo nel famosissimo ed universale logo esagonale.\nVespa 50 L.\nVersione \"Lusso\" (1966): a rendere particolare e di maggior pregio questo modello sono varie migliorie soprattutto estetiche: un profilo bordoscudo in anticorodal come le sorelle di maggior cilindrata, le strisce pedana in alluminio e gomma con puntalini in alluminio fissati al telaio tramite ribattini, il bordo del fanale anteriore cromato, una crestina in alluminio lucidato sul parafango anteriore, la sella biposto e il gancio portaborsa; la scritta Vespa 50 \u00e8 adesso in alluminio a rilievo e appare anche sul retro la scritta Vespa 50 L. Per il resto le caratteristiche generali sono equivalenti alla sorella meno arricchita 50 N, meccanicamente una differenza importante \u00e8 invece l'adozione di un ammortizzatore idraulico a doppio effetto montato anteriormente che permette pi\u00f9 comfort su terreni sconnessi. Oggi tra le 50 faro tondo la L \u00e8 una delle pi\u00f9 ricercate e di maggior valore.\nVespa 50 R.\nVersione \"Rinnovata\" (1969): un'evoluzione della N e della L dalle quali eredita alcune peculiari caratteristiche. Le sigle telaio vanno dal V5A1T-700001 al V5A1T-938761. \u00c8 stata prodotta dal 1969 al 1983 in 238762 esemplari. \u00c8 stato senz'altro, assieme alla Special, uno dei \"vespini\" di maggior successo, pur senza aver goduto del fascino della versione Special; ci\u00f2 \u00e8 dovuto soprattutto al fatto che la R portava con s\u00e9 il retaggio stilistico della Vespa classica a faro tondo prodotta fino ad allora, che nulla poteva contro l'innovazione e la controtendenza del freschissimo faro quadro Special (oltre al fatto che ha avuto per tutta la produzione 3 marce contro le 4 della Special). Questa vespa \u00e8 stata prodotta in due serie differenti:\nVespa 50 Special.\nIl modello 50 Special fu prodotto dal 1969 al 1982. Caratteristico per la forma rettangolare del fanale anteriore e per il nasello che copriva il tubo di sterzo e il clacson, era praticamente \"indistruttibile\" e molto migliorata rispetto ai modelli 50 \"N\", \"L\" e R. Si divide in tre serie:\nCaratteristica di tutte le serie \u00e8 la sella monoposto \"a gobbino\", per\u00f2 da molti sostituita con selle allungate (Gaman e Yankee le pi\u00f9 conosciute), o altre per due persone, per comodit\u00e0. Fu uno dei simboli degli anni settanta ed ebbe un grandissimo successo di vendite: le ultime serie, in particolare, erano (e sono tuttora) tra i mezzi preferiti per le elaborazioni meccaniche (la pi\u00f9 semplice e gettonata era la sostituzione dello scarico cosiddetto \"padellino\" con lo scarico ad espansione a \"siluro\" (gi\u00e0 visto sulla sorella maggiore 125 ET3 Primavera) perch\u00e9 a partire dal 1978 vennero installati dei rinforzi sotto al telaio e quindi \u00e8 pi\u00f9 robusto rispetto alle serie precedenti; inoltre alcuni sostituivano il nasello anteriore con un altro pi\u00f9 squadrato, come i modelli PK e PX.\nLa 50 Special non aveva indicatori di direzione e si poteva scegliere se montare dietro la scocca il supporto per la ruota di scorta, il contachilometri rettangolare era optional. Record mondiale di vendite insieme alla sorella 125 Primavera ET3 fino al 1982, anno in cui \u00e8 stata dichiarata fuori produzione.\nVespa 50 Elestart.\nDi questo modello ne sono stati prodotti all'incirca 7805 esemplari tra la prima e la seconda serie, e non ebbe grandioso successo da superare la Special: questo optional dell'avviamento elettrico \u00e8 stato pensato per il pubblico femminile, mentre il pubblico maschile ha preferito orientare le sue scelte sulla Special, che non differisce molto dal nuovo modello. Il giallo \u00e8 una nuova colorazione dopo le tinture della Special, colore che ha sempre caratterizzato questo modello.\nVespa SS 50.\nQuesto modello di Vespa \u00e8 stato prodotto maggiormente per il mercato estero, dove il Codice della Strada non \u00e8 cos\u00ec restrittivo come il nostro, ha una potenza superiore, pur mantenendo la cilindrata di 50\u00a0cm\u00b3. \"SS\" sta per \"Super Sprint\". La vespa 50 originale va a 45\u00a0km/h invece la 50 super sprint ha una velocit\u00e0 max di 65\u00a0km/h. Particolarit\u00e0 di questa Vespa per la sua epoca di produzione \u00e8 la presenza del contachilometri da Vespa Primavera prima serie al posto del classico contachilometri con scudetto rettangolare scalato a 100\u00a0km/h e lo scudetto esagonale anteriore al posto di quello rettangolare. Le manopole sono zigrinate ma con logo esagonale. Rispetto alla 90SS, la 50 non ha la forcella rinforzata ma una classica forcella da 50 e non c'\u00e8 il rinforzo trasversale sotto il telaio posteriore. Per il resto \u00e8 in tutto e per tutto simile alla 90, scritta posteriore e fregi in plastica sul finto serbatoio a parte ovviamente. La ruota di scorta centrale poggia su una slitta zincata, particolare adottato dalle SS negli ultimi anni di produzione.\nVespa PK 50.\nDi questo modello, presentato originariamente nel 1982 in qualit\u00e0 di erede della \"50 Special\", dopo l'originario modello \"PK 50\" vennero prodotte tre successive versioni, con cambio manuale da tre o quattro marce, esclusivamente a faro tondo e dotate (ad eccezione dell'originaria PK 50) di frecce direzionali. Le versioni prodotte sono \"PK 50S\", \"PK 50XL\" e \"PK 50 XL Rush\" e hanno avuto molto successo per la notevole somiglianza con i modelli PX. I modelli \"PK 50\", \"PK 50 S\" potevano avere il contachilometri optional, i modelli \"PK 50 XL\" e \"PK 50 XL\" Rush avevano un blocco unico rotondo contenente spie, indicatore di velocit\u00e0 e livello miscela, mai presente negli altri modelli.\nVespa PK 50 Elestart.\nStesso modello della PK 50, prodotto successivamente nelle versioni \"PK 50S\", \"PK 50XL\" e \"PK 50 XL Rush\", con l'aggiunta del sistema di avviamento elettrico del motore, con pulsante dello starter sotto la manopola del gas. A differenza della 50 Elestart derivata dalla 50 Special, aveva un motorino di avviamento a parte anzich\u00e9 avere la bobina che fungeva anche da motore elettrico.\nVespa PK 50 Automatica.\nModello, insieme alla versione 125 Automatica, che ha probabilmente favorito l'evoluzione degli odierni scooter: aveva sostituito la frizione manuale e il cambio a tre/quattro marce, con la trasmissione automatica a variatore e frizione centrifuga. Aveva eliminato il pedale del freno posteriore, ponendolo sulla leva sinistra al posto della frizione; invece che le marce, aveva la \"folle\" e la \"marcia automatica\", che doveva essere innestata esclusivamente a regimi bassi per evitare il \"grattamento\" degli ingranaggi di innesto.\nVespa PK 50 Elestart Automatica.\nModello di concezione mista: cambio automatico a variazione continua e avviamento elettrico.\nVespa PK 50 Plurimatic.\nL'unica miglioria che la differenzia dalla PK 50 Elestart Automatica \u00e8 il contachilometri della versione PK \"XL Rush\", ovverosia con quattro spie e l'indicatore del livello della miscela. Come con i modelli \"XL Rush\" il clacson si trova nel retroscudo e il nasello \u00e8 pi\u00f9 aerodinamico.\nVespa FL2 50.\nLa Vespa 50 FL2 (chiamata anche in gergo Vespa V per via dell'inedito logo presente sullo sportello del vano portaoggetti) \u00e8 stata prodotta dal 1990 al 1992. Successivo al modello N, \u00e8 molto simile alla 50 HP che la segue, da cui si differenzia per il quadro strumenti dal colore di sfondo diverso e dal numero di spie presenti, ovvero 3 rispetto alle 4 del modello pi\u00f9 recente.\nMeccanicamente ha ancora il cilindro in ghisa che verr\u00e0 invece sostituito da quello in alluminio nella HP, \u00e8 alimentata da un carburatore Dell'Orto 16/12, \u00e8 dotata di cambio a tre marce e di avviamento elettrico.\nNon ha la pedivella per la messa a moto ma quest'ultima \u00e8 solo elettrica.\nDi questo modello \u00e8 stato prodotta anche una versione 125 cc.\nVespa HP 50.\nLa Vespa 50 HP \u00e8 stata prodotta dal 1991 al 1999, precisamente: il modello 3 marce dal 1991 al 1993 il modello 4 marce dal 1993 al 1999. A differenza delle Vespe 50 del passato monta numerosi pezzi in plastica, come il parafango anteriore, il bordino sotto-sella e la calandra posteriore (esteticamente una continuazione della sella), il coperchio del bauletto anteriore dietroscudo oltre che la parte superiore del cupolino che alloggia il contachilometri ed il musetto anteriore, gi\u00e0 in plastica su diversi altri modelli. Il motore introduceva soluzioni innovative come la frizione modificata con cuscinetto reggispinta ed un unico cavo rigido per l'innesto delle marce (quest'ultimo condiviso con la FL2). Montava di serie un innovativo gruppo termico in alluminio con candela centrale, canna cromata e due fasce elastiche, con rapporto di compressione aumentato e fasature pi\u00f9 spinte; soluzioni che aumentavano notevolmente il rendimento. Il carburatore era un Dell'Orto 16/12 (come gi\u00e0 a partire dalla PK 50 XL Rush del 1988). Oltre alla pedalina (reintrodotta dopo la versione FL2 che ne era sprovvista) era dotata di avviamento elettrico con motorino di avviamento. L'albero motore anticipato, il volano pi\u00f9 leggero mai prodotto (pesava solo 1,35\u00a0kg), ed una rinnovata accensione elettronica con centralina marchiata Ducati, le permettevano di sviluppare, una volta privata dei \"fermi\" presenti per legge, quasi 4 CV (cavalli) alla ruota. Queste soluzioni le permisero di mantenersi competitiva sul mercato di quegli anni anche in termini di prestazioni, notevolmente aumentate dall'arrivo degli scooter a variatore. Fu la Vespa dei giovani degli anni '90. Segn\u00f2 per\u00f2 la fine della produzione delle Vespa 50 con cambio manuale in quanto non pot\u00e9 adeguarsi alle normative anti-inquinamento Euro 1. Nel 1999 fu sostituita dalla Vespa ET2, modello completamente nuovo dotato di cambio a variatore continuo e motore di concezione moderna.\nDiverse varianti negli anni.\nVespa SS 90.\nVespa 90 SS dove \"SS\" sta per \"Super Sprint\", \u00e8 una versione prodotta dal 1965 al 1971 in 5309 esemplari ed \u00e8 stata l'icona dello scooter sportivo di un'intera generazione. Aveva una cilindrata di 88,5\u00a0cm\u00b3 e 6 cv a 6000 giri/min. Si preferiva all'epoca la versione 50 (per la mancanza di patente) o la 125 (bench\u00e9 meno potente). Fu perci\u00f2 un fallimento in quanto pochissimi modelli furono venduti e tutt'oggi \u00e8 una tra le Vespe pi\u00f9 ricercate dai collezionisti.\nCaratteristico il manubrio sportivo, la ruota di scorta montata centralmente sul ponte e sovrastata da un finto serbatoio con sopra una specie di cuscino utile per raggiungere la posizione sdraiata da pista. Veniva prodotta per il mercato italiano in due colori, il rosso e il blu pavone, il primo in due tonalit\u00e0, per i mercati esteri venne prodotta anche in livrea bianca, ci fu anche una piccola produzione di vespa 50 ss che aveva lo stesso telaio della sorella maggiore (cio\u00e8 con il finto serbatoio, il manubrio sportivo e lo scudo \"aerodinamico\") ma con un motore depotenziato.\nVespa V 98 \"farobasso\".\nProdotta dal 1946 al 1948 in due serie di cui differenziano alcune migliorie, si caratterizzava appunto per il fanale che anzich\u00e9 sullo sterzo stava sul parafango anteriore. Come optional si poteva mettere un contachilometri, ma a differenza delle altre vespe aveva il manubrio senza rivestimenti in lamiera e poteva quindi essere soggetta ad atti vandalici o furti. Richiedeva manutenzione, ma a quella data era stata progettata per sopravvivere nei lunghi tragitti alle possibili insidie del dopoguerra, come il perforamento di una gomma. Era priva di sospensioni posteriori e questa funzione era svolta dalle molle del sellino. La sospensione anteriore era posta anzich\u00e9 sul lato destro della ruota, come in tutti gli altri modelli, sul lato sinistro.\nVespa \"125 Nuova\".\nLa \"125 Nuova\" \u00e8 la prima Vespa smallframe ad adottare di serie un motore 125cc. Derivata probabilmente dal telaio della 90SS \u00e8 stata prodotta in 17.100 esemplari negli anni 1965-1967. Venduta in un'unica colorazione Azzurro Metallizzato (codice MaxMeyer 1.268.0110).\nAlcune caratteristiche di questo modello sono poco note e piuttosto curiose. Le strisce pedana sono pi\u00f9 larghe rispetto a quelle che verranno usate sulla \"Primavera\", il comando del rubinetto serbatoio ha il pomello in alluminio come sulle 50cc, veniva equipaggiata di monosella \"Aquila\" e portapacchi, ma come optional si poteva avere la sella biposto piatta e alta, Il copriventola ha la griglia a \"V\" come quella che viene usata sulle 50cc del tempo con la cuffia cilindro in metallo, infine sulla pancia sinistra non c'\u00e8 il portaoggetti che verr\u00e0 introdotto di l\u00ec a poco con la \"Primavera\". Questo modello, essendo piuttosto raro, \u00e8 ricercato e ben valutato dai vespisti amatori e collezionisti.\nVespa 125 VNA.\nLa Vespa 125 modello base, si presenta con una forma pi\u00f9 arrotondata grazie ai due semigusci in lamiera stampata ora staccabili dalla carrozzeria. La serie VNA \u00e8 stata prodotta dal 1957 al 1960, in due serie distinte (VNA1T a VNA2T), e possedeva ancora l'aspirazione al cilindro \"piston ported\", con miscela al 5%. Il motore della VNA \u00e8 servito come base per tutti i motori \"largeframe\" fino al PX. Il manubrio \u00e8 in lamiera stampata, diviso in due: nella prima produzione, fino al telaio 20220, la parte superiore \u00e8 chiusa senza possibilit\u00e0 di montare il contachilometri; solo successivamente \u00e8 stato introdotto un lamierato superiore con sede contachilometri. Il foro contachilometri ha un tappo, non essendo ancora il contachilometri montato di serie. La VNA \u00e8 anche l'unica largeframe a non avere il comando dello starter nella zona rubinetto ma mantiene il sistema adottato sulle farobasso della leva sottosella.\nVespa 125 VNB.\nLa serie VNB, prodotta dal 1959 al 1966 in sei serie distinte (VNB1T, VNB2T, VNB3T, VNB4T, VNB5T e VNB6T), utilizza per la prima volta su un motore 125 il sistema di ammissione a valvola rotante gi\u00e0 utilizzato sul modello VBA1T. Il carburatore \u00e8 posto sul carter e non pi\u00f9 sul cilindro, di conseguenza la miscela passa da 5% a 2% con numerosi vantaggi, minori depositi carboniosi, maggiore fluidit\u00e0 e minori consumi.\nVespa \"125 Super\".\nIl nome deriva dalla moda dell'epoca di chiamare \"Super\", i modelli della stessa serie con prestazioni superiori. \u00c8 infatti dotata di un motore potenziato in accoppiata con un carburatore perfezionato che la porta a 6,16 Cv. a 5000 giri e a superare gli 80\u00a0km/h. Con il telaio derivato dalla 150 GL, \u00e8 l'ultima vespa ad adottare gli storici cerchi da 8\". Di nuovo disegno il parafango che si intona alla spigolosit\u00e0 delle sacche laterali, mentre il manubrio accoglie un nuovo contakm, la possibilit\u00e0 di installare specchietti e parabrezza e la possibilit\u00e0 di orientare il faro anteriore con una vite. Caratteristiche le scritte distintive davanti e dietro in blu scuro. \u00c8 stata prodotta con un'unica colorazione verde chiaro (codice MaxMeyer 1.298.5303). La sella biposto era opzionale. Prodotta in poco pi\u00f9 di 24.000 esemplari tra il 1965-1969, soprattutto a causa della sorella da 150\u00a0cm\u00b3 uguale in ogni suo aspetto, venne commercializzata soprattutto all'estero.\nVespa Primavera 125.\nLa Vespa 125 Primavera usc\u00ec nel 1968 per sostituire la \"Nuova 125\". La \u201cPrimavera\u201d adottava notevoli miglioramenti rispetto alla sua progenitrice; un motore potenziato, nonostante cubatura invariata a 121 cm\u00b3 e accensione sempre a puntine, venne aumentando il rapporto di compressione da 7.2 a 8.25, cosicch\u00e9 la potenza pass\u00f2 da 4,8 CV a 4500 giri a 5,56 a 5500 giri. Questo potenziamento consent\u00ec un sensibile incremento delle prestazioni: la velocit\u00e0 massima pass\u00f2 da 83,8 a 92,3\u00a0km/h con un'accelerazione assai pi\u00f9 vivace.\nFu prodotta in tre serie: la prima aveva il fanale posteriore tipo \"90 SS\", presentava scritte in corsivo vespa 125 sullo scudo anteriore e primavera sopra il fanale posteriore, tachimetro con fondo bianco e montava ancora le caratteristiche leve freno con pallino intermedio, la seconda stesso fanale ma scritte in stampatello (dal 1973, anno del cambio delle scritte da parte della Piaggio). Nel triennio 74-76 la 125 primavera venne venduta nella colorazione \"marrone metallizzato Cod M.M 1.268.5130 (PIA 130)\" con sella beige, la terza, uscita assieme alla \"ET3\", stesse scritte ma fanale di nuovo disegno. Ebbe successo sul mercato grazie alle prestazioni brillanti e alla linea che piacque a tutti, anche alle ragazze. Usc\u00ec di produzione nel 1982, assieme alla ET3, \u00e8 tuttora molto ricercata tra i collezionisti e vespisti restauratori con uno sviluppato mercato after-market.\nVespa Primavera 125 ET3.\nLa Vespa 125 ET3 Primavera nasce nel 1976 affiancando un modello gi\u00e0 in produzione, la \"Vespa 125 Primavera\". Da questa la ET3 si differenzia da un punto di vista tecnico grazie ad una nuova accensione elettronica gestita da centralina Ducati, non pi\u00f9 a puntine platinate. Questo, oltre a garantire un pronto avviamento del motore in ogni condizione, permette al motore di \"girare\" agli alti regimi con maggiore regolarit\u00e0 a tutto vantaggio delle prestazioni.\nAltra novit\u00e0 \u00e8 la presenza di tre travasi nel cilindro anzich\u00e9 due (ET3=Elettronica 3 Travasi) che danno alla Vespa ET3 pi\u00f9 spunto e una maggiore velocit\u00e0 di punta di 98\u00a0km/h. Una nuova marmitta \"a siluro\" simile a quella gi\u00e0 montata da Piaggio sulla 90SS avente un silenziatore che pu\u00f2 essere smontato dal corpo della marmitta, una sella pi\u00f9 accogliente, alcuni particolari verniciati Grigio scuro opaco (coprimolleggio anteriore, coprivolano e calotta ammortizzatore anteriore) e gli adesivi laterali con la scritta \"Electronic\" completano la nascita di questo modello, tra i pi\u00f9 amati grazie alle sue caratteristiche di agilit\u00e0, potenza ed estetica riuscita.\nEra disponibile nelle colorazioni Blu jeans (codice PIA 228) fino al 1977, Blu marine (codice PIA 275) dal 1978, Rosso arancio (codice PIA 2/1) dal 1980, Grigio chiaro di luna (codice PIA 108) per tutta la produzione, Azzurro metallizzato (codice PIA 5/2) dal 1980. Rester\u00e0 in produzione fino al 1984.\nVespa PK 125.\nLa Vespa PK \u00e8 considerata la legittima erede, rivista in chiave estetica anni '80 della Vespa Primavera.\nProdotta dal 1982, e dal 1984 con anticipo all'accensione, caratterizzata dalla sigla \"electronic\" sulla pancia sinistra. \u00c8 considerata a tutti gli effetti una vespa \"small frame\", ma non essendo piccola come la 125 Primavera o la 50 Special \u00e8 adatta ai vespisti di qualunque altezza. Esiste una versione base, distinguibile dall'assenza della S nella sigla, che non ha le frecce e il cofano portaoggetti dietro lo scudo. Inoltre esistono delle serie successive, riviste nell'estetica nella parte centrale dello scudo, che termina molto pi\u00f9 sottile, nel cruscotto, ammodernato nella strumentazione, che nella versione originale comprende esclusivamente un tachimetro-contachilometri tondo, due spie (abbaglianti e indicatori di direzione) integrate in un rettangolino verticale esterno al di sopra dello strumento, e nella parte posteriore, dove le luci posteriori sono integrate in una scocca di plastica e dalle gemme delle frecce molto sottili: questa serie \u00e8 denominata PK-XL.\nCaratteristiche tecniche: motore 2 tempi, cilindro da 121\u00a0cm\u00b3. (alesaggio mm.55, corsa mm.51) inclinato di 45\u00b0 alimentato a miscela di benzina e olio al 2% per gravit\u00e0, raffreddato ad aria forzata, carburatore Dell'Orto SHBC 19-19/E, avviamento a pedale, cambio a manopola 4 rapporti con frizione a bagno d'olio, freni a tamburo anteriore (maggiorato) e posteriore, cerchi da 10 pollici, pneumatici 3.00-10r.\nCome tutte le vespe con cambio manuale non ha trasmissione secondaria, ma la ruota di trazione \u00e8 imperniata \"a sbalzo\" direttamente sull'albero secondario in uscita dal cambio.\nVespa PK 125 Elestart.\nStesso modello di PK 125, con la sola aggiunta dell'impianto di avviamento elettrico alimentato da una batteria.\nVespa PK 125 Automatica.\nModello di PK 125, che anzich\u00e9 avere le quattro marce, il pedale del freno posteriore e la frizione manuale, \u00e8 dotata di trasmissione continua variomatic con frizione automatica a centrifuga, e freno posteriore azionato con la leva sinistra. Quanto al comando del cambio si pu\u00f2 azionare la \"folle\" e la \"marcia automatica\". Questa particolarit\u00e0 \u00e8 conseguenza della posizione che assume la vespa sul cavalletto, con la ruota posteriore a terra. Sarebbe stato difficile e pericoloso accendere il motore senza questo sistema. \nVespa PK 125 Elestart Automatica.\nModello di concezione mista tra cambio automatico e starter elettronico.\nVespa PK 125 Plurimatic.\nL'unica miglioria che la differenzia dalla PK 125 Elestart Automatica \u00e8 il contachilometri della versione PK \"XL Rush\", ovverosia con quattro spie e l'indicatore del livello della miscela. Come con i modelli \"XL Rush\" il clacson si trova nel retroscudo e il nasello \u00e8 pi\u00f9 aerodinamico.\nVespa P125 ETS.\nLa Vespa P 125 ETS, prodotta dal 1984 al 1986, anche nella versione con avviamento elettrico (Elestart), fu la Vespa \"small-frame\" pi\u00f9 potente mai prodotta: si pu\u00f2 dire che sia l'erede della famosa Primavera ET3. Le novit\u00e0 di questo modello furono molteplici, come ad esempio il freno anteriore a tamburo a doppia oliva, per una maggiore frenata, o il fanale anteriore di diametro maggiorato. Ma le novit\u00e0 pi\u00f9 grosse riguardano il motore: cilindro in ghisa rifasato leggermente per aumentarne il brio, carburatore SHBC 20/20 L, marmitta studiata per le fasi del cilindro (ricorda comunque la marmitta a siluro della ET3), albero anticipato (inoltre aprendo i carter motore si noter\u00e0 anche un maggiore ritardo di aspirazione dovuto alla valvola sul carter allungata verso il basso), un accoppiamento conico albero/volano maggiorato da 20mm (visto poi su tutte le altre Vespe PK) e una sede cuscinetto da 25mm per aumentare sensibilmente l'affidabilit\u00e0. L'unica Vespa 125 pi\u00f9 potente e veloce della ETS fu solamente la Vespa T5.\nVespa 125 T5.\nIl modello T5 fu costruito dal 1985 al 1989. Era un modello sportivo, costruito sulla base della Vespa PX, dalla quale differiva per il faro anteriore rettangolare, il cupolino in plastica sul manubrio, la coda pi\u00f9 verticale, per la strumentazione pi\u00f9 grande con contagiri elettronico, per una crociera del cambio modificata al fine di evitare i forti \"tac\" durante le cambiate veloci, per il nasello davanti pi\u00f9 appuntito, per la corsa pi\u00f9 corta di quella del PX (52mm contro 57mm), per i cuscinetti di banco a rulli pi\u00f9 robusti e, differenza pi\u00f9 importante, il cilindro in alluminio cromato (prodotto da Gilardoni) anzich\u00e9 in ghisa come le altre PX e con 5 travasi invece di 3 (da qui il nome T5). L'aerodinamica era particolarmente curata, grazie a una serie di modifiche come il parafango pi\u00f9 piccolo, lo spoiler alla base delle scudo e il cupolino. L'alimentazione era a miscela benzina/olio (al 2% di quest'ultimo) con l'opzione di poter adottare il miscelatore automatico. In una seconda fase della produzione, la casa madre introdusse gli specchietti retrovisori (non presenti inizialmente, in quanto all'epoca non obbligatori) direttamente nella struttura del manubrio, mirando a garantire una maggiore efficienza alla visione posteriore rispetto a quella che era possibile ottenere grazie ai poco efficienti retrovisori prodotti da talune aziende operanti nel settore dei ricambi \"aftermarket\".\nLa velocit\u00e0 massima della T5 era di 108 km/h, che si raggiungevano con una relativa facilit\u00e0, anche grazie alla rapportatura \"corta\" del cambio che ben si accordava ad una curva di erogazione della potenza piuttosto appuntita. Di converso, la T5 non era particolarmente brillante in ripresa, mostrando un'evidente pigrizia a prendere giri nei regimi bassi ed intermedi, costringendo spesso a scalare una marcia per mandare il motore \"in coppia\". Alle buone prestazioni complessive del motore, faceva paio un discreto equilibrio complessivo del telaio, adeguatamente assecondato da freni (a tamburo) migliorati nell'efficienza rispetto a quelli della Vespa da cui derivava. Abbastanza elevati - sempre rispetto al modello di riferimento - erano i consumi di carburante. La Vespa T5, assieme alla Vespa PX \u00e8 stata per molti anni impiegata da molte scuole-guida per gli esami pratici della patente A1 e A2. In ambito sportivo inoltre, questo modello di Vespa (assieme all'ancora pi\u00f9 rara PK Automatica) era il premio che veniva dato a chi conquistava la Pole Position al Gp di Monza nel Campionato di Formula 1. Per questo la Piaggio apponeva l'adesivo T5 POLE POSITION. I piloti di Formula 1 che hanno ricevuto in premio la T5 o la Vespa Automatica sono Ayrton Senna e Nelson Piquet.\nVespa PX 125/150/200.\nIl modello Vespa \"Nuova Linea\", anche chiamata \"P-X\" fu una grande rivoluzione in casa Piaggio. Nel 1977 fu subito pensata nelle tre motorizzazioni classiche per Piaggio, 125, 150 e 200, la PX incarnava \"la vespa del futuro\": nuova carrozzeria, diversa piega del manubrio, forcella anteriore rivisitata con dispositivo antiaffondamento, agile e scattante riscosse subito molto successo tra il pubblico.\nLe prime PX non avevano indicatori di direzione, non obbligatori al tempo, ma che erano disponibili come accessorio. Diventeranno di serie gi\u00e0 dal 1980. In serie ed in opzione il miscelatore automatico della benzina. Rimasta pressoch\u00e9 invariata fino a tutto il 1999, a parte modifiche di dettaglio introdotte con la serie \"Arcobaleno\" della fine del 1984 e nuove colorazioni tempo per tempo introdotte, nel 1999 arriva la modifica pi\u00f9 attesa: il freno anteriore a disco. Unito al miscelatore automatico di serie ed al faro alogeno anteriore sono le modifiche pi\u00f9 importanti in tutto l'arco di produzione del modello. Tutte dotazioni che ne hanno aumentato la sicurezza attiva (\"l\"a Vespa ora frena e illumina la strada...\"\") e l'affidabilit\u00e0. \u00c8 uscita temporaneamente di produzione nel febbraio 2008 dopo 30 anni di gloriosa carriera, pi\u00f9 per scelta del produttore che per la acclarata difficolt\u00e0 di omologare euro 3 i motori. Durante il suddetto periodo l'immagine della Vespa PX \u00e8 stata conservata dalla sua emanazione indiana LML che, importata anche in Italia, \u00e8 omologata euro 3 e non risente di particolari limitazioni motoristiche. Prima del ritiro dal mercato della versione PX, la Piaggio ha prodotto una tiratura limitata a 1000 esemplari del P125X in livrea bianca e con una targhetta di identificazione riportante la dicitura \"P125X Ultima Serie\" ed il numero progressivo. Venduta a 4500 euro \u00e8 andata esaurita nel giro di due settimane, a conferma della passione verso questo mezzo.\nLa Vespa PX 125 e PX 150 \u00e8 stata ripresentata all'EICMA 2010 in versione euro 3 (sempre con motore 2 tempi) e dall'anno 2011 \u00e8 nuovamente in vendita.\nNel 1977-1984 fu presentata negli Stati Uniti la P125X e la P200E, che avevano come caratteristiche oltre ad un contamiglia al posto del contachilometri, i catarifrangenti laterali (obbligatori in alcuni stati americani), la luce del folle, la spia degli abbaglianti sul cruscotto, la luce dello stop che si accendeva anche tirando il freno anteriore, un rubinetto benzina particolare, il fanale posteriore omologato per gli USA, gli spioncini sui tamburi per controllare l'usura dei ferodi, il blocchetto d'accensione a tre posizioni che permetteva di tenere accese le luci di posizioni anche a veicolo spento, la batteria 12Volt, i comandi sul manubrio rovesciati rispetto a quelli europei (quindi interruttore delle frecce a dx e devioluci a sx), interruttore di spegnimento motore d'emergenza come sulle attuali moto, tutti gli interruttori e le spie con la scritta in inglese della loro funzione, impianto elettrico con luci obbligatoriamente accese anche di giorno, il clacson con una melodia studiata solo che l'America, il carburatore da 20.20 anzich\u00e9 da 24.24 oltre ad un distanziale tra l'ammissione del carter e la scatola filtro per limitare le emissioni, tutte queste modifiche convinsero la Piaggio a fermare la produzione a 1.600 rarissimi modelli.\nVespa GS VS1/5 150.\nNasce nel 1955, prodotta in 5 serie fino al 1961. Motoristicamente ispirata al primo modello sportivo dello scooter Piaggio, la Vespa 6 Giorni, La GS (Gran Sport) \u00e8 un tentativo di rendere lo scooter di Pontedera competitivo con le piccole motoleggere dell'epoca, raggiungendo i 100\u00a0km/h. Il motore rispetto alle versioni contemporanee alla GS \u00e8 potenziato e con carburatore direttamente innestato sul cilindro, la carrozzeria \u00e8 rastremata per una migliore penetrazione nell'aria. Il primo modello (VS1) si distingue dagli altri successivi per avere i cavi che passano esterni al manubrio.\nVespa VBA 150.\nNel 1959, a seguito del rinnovamento della gamma, Piaggio mette in produzione la Vespa 150 VBA basato sul telaio di nuova concezione derivato dalla 125 del '58. Il modello VBA introduce un'innovazione che diventer\u00e0 il cavallo di battaglia della Vespa fino ai giorni nostri: il motore ad aspirazione a valvola rotante. La Vespa VBA ebbe una notevole successo e gett\u00f2 le basi per tutti i modelli 125 e 150\u00a0cm\u00b3 degli anni sessanta. Il carburatore non possiede lo starter (aria) inglobato, tale funzione veniva lasciata ad una \"farfalla\" posta all'ingresso della scatola filtro, tirando il pomello dell'aria, sotto la sella, si chiude sensibilmente l'ingresso dell'aria, a mezzo farfalla, aumentando cos\u00ec il quantitativo di combustibile (benzina) rispetto al comburente (aria). Tale soluzione fu per\u00f2 subito accantonata tanto che la Piaggio stessa diffuse una nota di manutenzione alle officine suggerendo di sostituire scatola filtro e carburatore con lo starter inglobato.\nVespa VBB1 150.\nNasce nel 1961, succedendo alla VBA della quale eredita il motore, che gi\u00e0 aveva subito importanti modifiche, Viene introdotta la quarta marcia. Il motore della VBA1 ha un funzionamento con miscela al 2% di olio, permettendo costi di gestione ancora pi\u00f9 bassi e un funzionamento pi\u00f9 regolare, oltre a ridurre le emissioni ed avere una notevole affidabilit\u00e0. Con poche modifiche, \u00e8 ancora in produzione e utilizzato sulla Vespa 125 e 150 PX.\nVespa GS 160.\nLa Vespa 160GS, prodotta dal 1962 al 1964, \u00e8 il modello sportivo che va a sostituire la 150 GS. All'epoca rappresenta il modello di Vespa con cilindrata pi\u00f9 alta mai prodotta.\nRispetto alla Vespa 150 GS gode di telaio e motore completamente nuovi, un'inedita sospensione anteriore in cui l'ammortizzatore integra la molla (soluzione che verr\u00e0 poi ripresa su tutti i modelli Small Frame e sulla serie PX), ruota di scorta integrata sotto la pancia sinistra, un inedito cassettino portaoggetti ricavato posteriormente. Quest'ultimo, \u00e8 peculiarit\u00e0 esclusiva dei primi esemplari prodotti, identificati come \"160 GS prima serie\". Nella serie successiva verr\u00e0 adottato, per la prima volta, il bauletto anteriore, fissato sul retro dello scudo. Rappresenta il meglio della produzione: \u00e8 veloce ed elegante, raggiunge 103 km/h di velocit\u00e0 massima, grazie ad 8,9 cv di potenza massima. Veniva prodotta in un'unica tinta grigio chiara e con sella abbinata. Verr\u00e0 sostituita nel 1964 dalla Vespa 180 SS.\nVespa 180 SS.\nLa Vespa 180SS (Super Sport), prodotta dal 1964 al 1968, sigla telaio VSC1T... \u00e8 il modello sportivo che va a sostituire la 160 GS. All'epoca rappresenta il modello di Vespa con cilindrata pi\u00f9 alta mai prodotta. Era alimentata con miscela al 5%, aveva la ruota di scorta posizionata sotto la pancia sinistra e furono adottati sia il bauletto anteriore, fissato sul retro dello scudo che il manubrio e faro trapezoidale della 150 GL.\u00c8 stata prodotta in due versioni, una con commutatore chiave avviamento sopra il manubrio e batteria (come il GS 160). E una seconda serie senza chiave, batteria. Rappresenta il meglio della produzione: \u00e8 veloce, confortevole ed elegante, raggiunge 105 km/h di velocit\u00e0 massima, grazie ad 10 cv di potenza massima.\nVespa Rally 180.\nNata nel 1968 con telaio n\u00ba VSD1T 001001 e prodotta fino al 1973 VSD1T 0027495 montava una marmitta ad alto rendimento ma molto silenziata, crogiuolo di tecnologia per l'epoca; carburatore Dell'Orto SI20/20. Disponibile in quattro colori: giallo positano, giallo arancio, giallo cromo e argento metallico.\nIl pezzo forte di casa Piaggio, successore del GS: la Vespa 180 Rally.\nIl motore ha sempre la stessa cilindrata della 180 S.S. ma cambia radicalmente nel sistema di alimentazione: il vecchio sistema a luci incrociate lascia spazio all'ammissione rotante comandata dalla spalla dell'albero motore, soluzione gi\u00e0 sperimentata dalla Piaggio ma su cubature minori. In realt\u00e0 i 180\u00a0cm\u00b3 della Vespa Rally sono dati da una variazione lieve di alesaggio e corsa che ora passano rispettivamente a 63,5\u00a0mm. x 57\u00a0mm. Anche la marmitta \u00e8 nuova, pi\u00f9 performante e silenziosa.\nEsteticamente \u00e8 un mix tra la 180 S.S. e la Sprint ad eccezione del manubrio che \u00e8 di nuovo disegno, faro, manopole e contachilometri compresi. Sulla forcella c'\u00e8 un ritorno al passato con molla separata dall'ammortizzatore.\nVespa Rally 200.\nLa Vespa Rally 200, modello derivato dal 180 rally, \u00e8 uno scooter studiato per gli spostamenti veloci. Fu il modello di Vespa pi\u00f9 veloce e potente mai realizzato da casa Piaggio, prodotta dal 1972 al 1979 vantava una velocit\u00e0 di ben 116 km/h e ben 12 cv.\nLa linea della 200 (successiva al 180) era arricchita da strisce adesive di colore bianco sui cofani e sul parafango, che andavano ad indicare il pregio dell'elettronica (c'erano le scritte electronic) di cui era priva l'antenata 180.\n\u00c8 stato uno dei modelli ad essere dotato di accensione elettronica e come optional vantava il miscelatore automatico.\n\u00c8 una delle vespe pi\u00f9 affidabili e ricercate.\nVespa ET2 50.\nLa vespa ET2 50 \u00e8 il primo modello di casa Piaggio dotato di trasmissione automatica tramite variatore, \u00e8 stata prodotta anche con motorizzazione 125cc. \u00c8 stata prodotta dal 1996 al 2004, quando \u00e8 stata sostituita dal modello ET4.\nIl modello \u00e8 dotato di accensione elettronica, avviamento elettrico, freno a disco anteriore; \u00e8 inoltre noto per essere stato il primo scooter del marchio.\nVentunesimo secolo.\nVespa LX.\nUscita in occasione del sessantenario della nascita del marchio Vespa, il modello LX riprende esteticamente le linee dei vecchi modelli in versione moderna. Dalla versione originale vennero derivate anche la \"Vespa LXV\" e la \"Vespa S\".\nVespa GT 60\u00ba.\nAl Salone di Milano del 2005 fu presentata la show bike \"Vespa GT-60\". Questo prototipo derivava dal modello GTS 250ie ABS introdotto qualche mese prima sul mercato. Gli elementi distintivi erano il faro anteriore sul parafango e il manubrio in tubo d'acciaio a vista che ricollegavano la moderna Vespa serie GT alla prima Vespa 98. Inoltre, la GT-60 differiva dalla Vespa GTS per la sella in pelle marrone, formata da due elementi separati.\nNonostante la smentita di un'eventuale produzione del prototipo GT-60, il 27 aprile 2006 Piaggio present\u00f2 alla stampa internazionale la versione di serie denominata Vespa GT 60\u00ba, in occasione del 60\u00ba anniversario che fu celebrato al Museo Giovanni Alberto Agnelli di Pontedera (PI). Il successivo 11 maggio, in occasione del raduno mondiale Vespa Day tenutosi a Roma come da tradizione, la Vespa GT 60\u00ba fu presentata al grande pubblico.\nLa Vespa GT 60\u00ba confermava l'equipaggiamento della show bike da cui derivava e che comprendeva il cupolino sportivo fum\u00e9, la strumentazione con grafica r\u00e9tro composta da display a cristalli liquidi e strumenti analogici circolari, cromature e la colorazione Grigio 725 della carrozzeria. L'unica differenza tra il prototipo e la versione di serie fu l'utilizzo della pelle nera con cuciture a vista nello stesso colore della carrozzeria per la sella composta da due elementi separati. \u00c8 stata prodotta in soli 999 esemplari, al prezzo unitario di 6.500 euro.\nVespa ET4.\nLa Vespa ET4 nasce nel 1996 in occasione del cinquantenario della nascita della Vespa ed \u00e8 la prima a montare un motore a 4 tempi. Una small frame automatica con avviamento elettrico o a pedalina e con la tradizionale scocca portante in acciaio. Munita di freno a disco anteriore e tamburo posteriore. I motori disponibili sono da 50, 125 e 150 cc.\nDalla sua presentazione e fino all'inizio del 2000 era equipaggiata con il motore\u00a0125\u00a0a 4 Tempi da 12 cavalli di potenza, sigla motore M041M, portato al debutto l'anno precedente dal\u00a0Piaggio Sfera 125\u00a0e abbinato esclusivamente al variatore automatico. Il motore in questione \u00e8 gi\u00e0 conforme alla normativa Euro 1. Nel 1999 alla versione da 125 venne affiancata la versione 150 con il motore 4 tempi della famiglia Leader con 12,5 CV di potenza; si poteva subito riconoscere dagli indicatori di direzione trasparenti. La tecnologia Leader fu adottata dalla motorizzazione 125 nel 2000. Nel 2000 fu annunciata la versione 50 a 4 tempi con il motore HiPer4 omologato Euro 1.\nVespa Granturismo.\nLa Granturismo \u00e8, nella storia della Vespa, il 138\u00ba modello realizzato ed \u00e8 stata introdotta sul mercato nel 2003, per affiancare i gi\u00e0 esistenti modelli ET2, ET4 e PX, ponendosi al top di gamma.\nAdotta alcune novit\u00e0 tecniche importanti rispetto al passato, come il raffreddamento a liquido, i freni a disco anteriori e posteriori da 220\u00a0mm e le ruote da 12 pollici (120/70 all'anteriore e 130/70 al posteriore). Fu confermata, invece, la scocca portante in acciaio che assicura il 250% in pi\u00f9 di rigidit\u00e0 torsionale rispetto al telaio dei classici scooter con carrozzeria in plastica.\nI motori disponibili erano i 125 da 15 CV e 200 da 20 CV della linea LEADER a carburatore, a 4 tempi e 4 valvole, in regola con la normativa Euro 2. Per quanto riguarda le prestazioni, la Granturismo raggiungeva la velocit\u00e0 massima di 102\u00a0km/h con il motore 125 e 119\u00a0km/h con il motore 200. Tra le altre caratteristiche, aveva il serbatoio da 10 litri e pesava 138\u00a0kg. Aveva il doppio cavalletto (laterale e centrale), il portapacchi in alluminio e il vanno sottosella per due caschi jet. Le colorazioni disponibili erano 6: i pastelli Alabastro e Nero Lucido, pi\u00f9 i metallizzati Verde Vintage, Grigio Smoky, Blu Reale e Grigio Platino.\nLa gamma era composta da due versioni: la 125L in vendita al prezzo di lancio di 3.555 euro e la 200L in vendita al prezzo di lancio di 3.895 euro. La sigla del numero di telaio della 125L era ZAPM31100 con motorcode M314M mentre per la 200L il numero di telaio era ZAPM31200 mentre il motorcode era M312M.\nNel 2005 la Granturismo subisce delle piccole modifiche estetiche ovvero cambia il rivestimento della sella e lo stop diventa tutto di colore rosso. Si aggiungono nuove colorazioni ovvero il grigio excalibur (argento), il bianco, il bianco diamante, il nero metallizzato, prugna audace e il blu scuro metallizzato. La sigla del numero di telaio della 125L diventava nel 2005 ZAPM31101 con motorcode M314M.\nNel 2006 la Granturismo 125L continua a vivere e subisce altre tre piccole modifiche ovvero viene montato di serie l'ammortizzatore anteriore con molla cromata, le griglie destra e sinistra del bauletto anteriore passano dal colore grigio al colore nero ed infine con l'omologazione del motore in euro 3 alla marmitta viene modificata la griglia paracalore da quella in plastica a quella in acciaio e cromata. La sigla del numero di telaio diventava nel 2006 ZAPM31301 con motorcode M315M. Le colorazioni nel 2006 si riducono solo a 4 che erano: il grigio excalibur (argento), prugna audace, il nero metallizzato e il blu scuro metallizzato. Nel 2006 \u00e8 uscita di scena la Granturismo 200L, per far posto alla Vespa GTS introdotta l'anno precedente.\nLa Granturismo 125L \u00e8 uscita definitivamente di scena nel corso del 2007.\nVespa GTS.\nSi tratta della versione restyling della moderna Granturismo che prima ha affiancato e poi sostituito. Ha debuttato sul mercato nel mese di maggio 2005 ed inizialmente era disponibile nella sola versione 250ie, equipaggiata con il motore monocilindrico Quasar a 4 tempi e 4 valvole.\nVespa GTS 300 Super.\nLa GTS 300 Super \u00e8, nella storia della Vespa, il 145\u00ba modello realizzato in serie dalla casa di Pontedera. La sua presentazione ufficiale \u00e8 avvenuta nel corso del 2009.\nVespa 946.\nLa Vespa 946 \u00e8 stata presentata per la prima volta a Milano all'EICMA 2012.\n\u00c8 un modello innovativo rispetto ai precedenti, infatti pur mantenendo le tipiche linee che contraddistinguono la Vespa, possiede alcune modifiche come le ruote pi\u00f9 grandi o le prese d'aria posizionate di fianco al sellino; similmente ai primi storici modelli il sellino, nella parte terminale si stacca e rimane \"sospeso\" dal telaio. Il faretto posteriore \u00e8 integrato nella carrozzeria.\nIl particolare nome \"946\" deriva dal fatto che proprio nel 1946 Enrico Piaggio deposit\u00f2 all'ufficio brevetti di Firenze il progetto originario della Vespa, cui la 946 si richiama esplicitamente nelle sue forme.\nIl telaio \u00e8 in alluminio invece che in acciaio, particolare che la rende pi\u00f9 leggera e notevolmente pi\u00f9 costosa.\nVespa 946 Armani.\nDalla collaborazione dei due marchi, Vespa e Armani, nasce la Vespa 946 Emporio Armani, una limited edition pensata per celebrare i 40 anni della Fondazione Giorgio Armani e i 130 anni di vita del Gruppo Piaggio. Lo scooter non si discosta dall\u2019iconica due ruote originaria, che, come ricorda il nome stesso, nacque nel 1946, unendo lo stile della famosa casa di moda milanese.\nVespa 70\u00ba anniversario.\nNel settantesimo anniversario della nascita della Vespa, il Gruppo Piaggio rende omaggio all\u2019icona italiana famosa in tutto il mondo proponendo una serie di personalizzazioni che riguardano la Vespa Primavera, la Vespa GTS e la Vespa PX. Per ciascuno di questi modelli l\u2019allestimento prevede la variante cromatica \u201cAzzurro 70\u201d, una speciale verniciatura dei cerchi e una caratterizzazione estetica che comprende un logo speciale sulle fiancate e la targhetta identificativa fissata sul contro-scudo.\n(VESPA 946) RED.\nQuesta Vespa speciale \u00e8 stata realizzata in collaborazione con (RED), un'organizzazione con marchio no-profit, i cui derivati vengono devoluti al Fondo globale per la lotta all'Aids, la tubercolosi e la malaria. Il marchio \u00e8 posseduto da Bobby Shriver, attivista statunitense, e Bono Vox, leader del gruppo rock irlandese U2. (VESPA 946) RED \u00e8 la versione 2017 di Vespa 946; le Vespa prodotte nella partnership sono commercializzate in Europa, Asia, Area del Pacifico e Stati Uniti.\nVespa Elettrica.\nLa Vespa Elettrica \u00e8 stata svelata all'EICMA 2017. Il veicolo presenta un motore elettrico con potenza continua di 2 kW (2,7 CV) e di picco pari a 4 kW (5,4 CV). L'autonomia dichiarata \u00e8 di 100 km, ma la versione X - una sorta di ibrido con motore termico a benzina da 100 cc - estende il raggio d'azione di ulteriori 150 km per complessivi 250 km. La ricarica avviene tramite un cavo posizionato sottosella compatibile sia con una normale presa a muro che colonnine di ricarica (operazione che si completa in 4 ore). \nVespa Elettrica RED.\nAd EICMA 2021 viene presentata Vespa Elettrica RED realizzata in partnership tra Gruppo Piaggio e (RED), l\u2019organizzazione no profit fondata da Bono e Bobby Shriver. In questa verione la scocca in acciaio, cos\u00ec come la sella e anche i cerchi ruota, sono verniciati in rosso. Per ogni esemplare venduto 100 USD verranno devoluti al Fondo globale per la lotta all'Aids, la tubercolosi e la malaria.\nLa Vespa e il Piaggio P.108.\nIn genere si ritiene che il famoso scooter sviluppato dalla ditta di Pontedera nel 1946 sia intimamente collegato al grande aereo quadrimotore, in quanto:\nI due fatti in realt\u00e0 sono solo due leggende metropolitane. Per la precisione, i motori radiali Piaggio, come buona parte dei motori italiani di quel periodo utilizzavano l'aria compressa proveniente da una bombola caricata da un \"aviocompressore\" Garelli, con caratteristiche diverse da quelle dei primi motori apparsi sulla Vespa. Negli archivi della Piaggio non vi \u00e8 inoltre traccia di utilizzo di componenti aeronautici nel motociclo. Anche se nessun pezzo deriva da quello di un aereo, di \"aeronautico\" vi \u00e8 comunque l'ideatore, Corradino D'Ascanio, ed il supporto \"monotubo\" della ruota anteriore, derivato da quello dei carrelli degli aerei. Anche la struttura portante in lamiera della Vespa \u00e8 collegabile ai \"Rivestimenti lavoranti\", impiegati nel settore aeronautico (e in questo senso determinante fu l'operato dell'ingegner Renzo Spolti, che proveniva appunto dal settore aeronautico, e che progett\u00f2 il progenitore della Vespa, la MP5 - Moto Piaggio Paperino).\nLa Vespa nella cultura di massa.\nAl cinema, la Vespa appare in svariati film tra i quali \"Vacanze romane\", \"Amici per la pelle\", \"Moglie e buoi\", \"Padri e figli\", \"Poveri ma belli\", \"Caccia al ladro\", \"I soliti ignoti\", \"Ciao, ciao bambina! (Piove)\" e \"La dolce vita\" negli anni 1950, \"Boccaccio '70\" negli anni 1960, \"American Graffiti\" e \"Quadrophenia\" negli anni 1970, \"Scarface\", \"Sapore di mare\", \"Il ragazzo di campagna\", \"7 chili in 7 giorni\" e \"Good Morning, Vietnam\" negli anni 1980, \"Caro diario\", \"Il barbiere di Rio\", \"Il ragazzo del Pony Express\", \"Jack Frusciante \u00e8 uscito dal gruppo\", \"Il talento di Mr. Ripley\" e \"American Pie\" negli anni 1990, e \"About a Boy - Un ragazzo\", \"Alfie\", \"The Day After Tomorrow - L'alba del giorno dopo\", \"Manuale d'amore\", \"The Interpreter\" e \"Munich\" negli anni 2000. Di curioso interesse \u00e8 anche una foto fuori scena di Charlton Heston e Stephen Boyd in abiti storici durante le riprese di \"Ben-Hur\", accanto a una vespa VNA1T del 1959 (facilmente riconoscibile dal manubrio scomponibile) utilizzata per gli spostamenti sul set.\nNell'anime \"FLCL\" il personaggio di Haruko \u00e9 sempre visto su una Vespa Super Special gialla, opportunamente modificata e in grado di raggiungere alte velocit\u00e0.\nIn ambito musicale, nel 1999 il gruppo dei L\u00f9napop dedic\u00f2 una canzone a un modello della Vespa, \"50 Special\".\nTraversate e raduni.\nLa Vespa ha vissuto anche una vera e propria carriera agonistica. Nel 1951 Piaggio aveva realizzato un prototipo di Vespa 125cc per le gare di velocit\u00e0, stabilendo il record mondiale sul km lanciato alla media di 171,102 km/ora. Nello stesso anno si assiste alla partenza del primo di una lunga serie di raid su due ruote. Nel 1952 il francese Georges Monneret costruisce una \u201cVespa Anfibia\u201d per la Parigi-Londra attraversa il canale della Manica.\nGiancarlo Tironi, studente italiano, raggiunge il Circolo Polare Artico; l\u2019argentino Carlos Velez attraversa le Ande; il giornalista italiano Roberto Patrignani va in Vespa da Milano a Tokyo; James P. Owen dagli USA alla Terra del Fuoco; Santiago Guillen e Antonio Veciana da Madrid a Atene (la loro Vespa, che per l\u2019occasione fu decorata da Salvador Dal\u00ec, \u00e8 tuttora esposta al Museo Piaggio); Miss Warral da Londra all\u2019Australia e ritorno; l\u2019australiano Geoff Dean compie in Vespa il giro del mondo. Pierre Delliere, sergente dell\u2019aeronautica francese, raggiunge Saigon in 51 giorni da Parigi, passando per l\u2019Afghanistan. Lo svizzero Giuseppe Morandi percorre 6.000 km su una Vespa che aveva comprato nel 1948. Ennio Carrega va da Genova in Lapponia e ritorno in soli 12 giorni.\nGiorgio Bettinelli, scrittore e giornalista, compie diverse traversate leggendarie in Vespa, tra cui si ricorda nel 1992 Roma - Saigon, Alaska - Terra del Fuoco, Melbourne - Citt\u00e0 del Capo, eccetera.\nI Vespa Club, d'altro canto, furono un importante veicolo promozionale della Vespa. Prima in Italia e poi in tutta Europa si organizzavano raduni, gincane e gare di regolarit\u00e0 riservate alla Vespa. Quelle di maggiore importanza in Italia furono il giro dei tre mari e le 1000\u00a0km con partenza ed arrivo nella stessa citt\u00e0 ed in prova unica. Nel 1949 venne costituito il Vespa club d'Italia che raggruppava i diversi club sparsi nel Paese.\nNei primi anni in cui si disputarono le 1000\u00a0km si chiamavano \"audax\" proprio per evidenziare le difficolt\u00e0 del percorso rispetto al mezzo. Alcuni concorrenti denominati \"corsari\" in barba al regolamento che ne prevedeva la squalifica facevano vere e proprie gare di velocit\u00e0. Nel 1953 Ferdinando Nesti, un collaudatore della Piaggio, stabili il record alla incredibile media di 73,011\u00a0km/h. Fu disputato anche un vero e proprio campionato italiano con prove di circa 200\u00a0km in tutta Italia. La media oraria da tenere in queste prove su strade aperte al traffico era di 45\u00a0km/h, non poco.\nDal 16 al 19 giugno 2006 si \u00e8 tenuto a Torino l'ultima edizione dell\"'Eurovespa\", il Raduno Annuale Mondiale Vespistico che ha una lunga storia alle spalle, ben 40 edizioni svoltesi di volta in volta negli anni, in tutte le nazioni europee per coinvolgere il maggior numero di appassionati possibile. Inoltre questa magnifica edizione tenutasi nella capitale subalpina, \u00e8 coincisa con il 60\u00ba compleanno della Vespa ed \u00e8 stata anche quella dei record assoluti di presenze per un vesparaduno: 3500 gli iscritti regolari pi\u00f9 4500 non iscritti per un totale di ben 8000 esemplari presenti nella sfilata del sabato mattina a Stupinigi. I Vespisti provenivano da tutta Europa: dal Portogallo alla Norvegia, dall'Inghilterra alla Grecia, dagli USA e Canada all'Argentina, dall'Algeria al Sud Africa e addirittura da Taiwan.\nDal 14 al 17 giugno 2007, si \u00e8 tenuto a San Marino il primo \"Vespa World Days\", la nuova definizione dell'Eurovespa, che ha contato circa 5.000 vespe, venute da ogni parte d'Europa e del mondo: Belgio, Francia, Spagna, Germania, Canada e Stati Uniti, per citarne qualcuno. Nel 2008 il \"Vespa World Days\" si \u00e8 tenuto a Cefal\u00f9, Sicilia, dal 24 al 27 aprile e nel 2009 si \u00e8 tenuto a Zell am See in Austria.\nAltri appuntamenti con il Vespa World Days sono stati nel 2010 a F\u00e1tima in Portogallo, nel 2011 a Oslo in Norvegia, nel 2012 a Londra in Inghilterra, nel 2013 a Hasselt in Belgio, nel 2014 a Mantova, nel 2015 a Biograd in Croazia e nel 2016 a Saint-Tropez, in Francia. Nel 2017 si terranno a Celle, in Germania.\nIn occasione dei festeggiamenti per i 70 anni di Vespa, la Fondazione Piaggio ha organizzato una grande mostra e un raduno a Pontedera."}
{"id": "21307", "revid": "1910023", "url": "https://it.wikipedia.org/wiki?curid=21307", "title": "Almenno San Bartolomeo", "text": "Almenno San Bartolomeo (\"Alm\u00e8n San Bartolom\u00e9\" o \"\u2019Lm\u00e8n San Bartolom\u00e9\" o semplicemente \"San Bartolom\u00e9\" in dialetto bergamasco) \u00e8 un comune italiano di abitanti della provincia di Bergamo in Lombardia. Il comune si trova circa 12\u00a0km a nord-ovest del capoluogo orobico e fa parte della Comunit\u00e0 montana Valle Imagna. Dal 2016 \u00e8 insignito della Bandiera arancione, prestigioso riconoscimento assegnato dal Touring Club Italiano ai comuni dal forte richiamo turistico e culturale.\nGeografia fisica.\nIl territorio comunale si pone come collegamento fra la campagna al confine sud e il territorio montano a nord. Ad est e ad ovest esso \u00e8 delimitato rispettivamente dall'Agro del Romanico (nel quale sorge la celebre Rotonda di San Tom\u00e8) e dal Golf club Bergamo \"l'Albenza\", condiviso con i confinanti Barzana e Palazzago. A nord sorge la bastionata del monte Linzone (1392 m), uno dei primi rilievi ben visibili da gran parte dell'antistante pianura. \nAlmenno san Bartolomeo \u00e8 compreso fra un'altitudine di 225 metri (nei pressi della frazione Campino) agli oltre 900 metri della contrada Pradone, occupando prevalentemente una zona collinare.\nSono presenti numerose aree verdi come il Roccolone, una parco collinare e boschivo che pu\u00f2 essere visto come una sorta di \"polmone verde\" di Almenno. Esso si estende al centro del territorio comunale per quasi trenta ettari, \u00e8 solcato da numerosi sentieri ciclopedonali e rappresenta un crocevia d'incontri per gli appassionati di mountain bike e trekking, specialmente nei mesi estivi. La vegetazione ricca di querce, betulle, castagni, rovi ed altre specie autoctone ospita scoiattoli, lepri e svariati volatili. Un'altra area verde di spicco \u00e8 il Parco Oasi sul Brembo, vicino al quale sorge nel mese di luglio il Campo Scuola Giovani Alpini e che si collega mediante un sentiero al \"Brembobeach\", la spiaggia sul Brembo di Brembate di Sopra.\nNel comune scorrono diversi corsi d'acqua. Il principale \u00e8 il Brembo lungo confine est, seguito da torrenti di portata minore come il Tornago, il Lesina e la Borgogna.\nAlmenno San Bartolomeo rappresenta un punto di partenza per le escursioni in montagna: dalla contrada Pradone infatti passa il molto frequentato sentiero CAI 571 o altrimenti \"Periplo della Valle Imagna\". Esso percorre per intero entrambi i lati della suddetta valle a una quota medio/alta lambendo nell'ordine alcuni luoghi d'interesse: il Monte Linzone, il Laghetto del Pertus, il Monte Tesoro, il rifugio Resegone, la Costa del Palio, i Tre Faggi, la Forcella di Berbenno, il Sentiero del Partigiano, per poi ricollegarsi alle contrade di Ubiale Clanezzo.\nStoria.\nIl comune di Lemine, sicuramente esistente nella met\u00e0 del XII secolo, fu riconosciuto ufficialmente con una transazione del 3 marzo nel 1220 con la cessione dei diritti feudali al comune da parte del vescovo.\nNel corso del Trecento conobbe un periodo di decadenza fino a essere nella seconda met\u00e0 del secolo diviso nei due comuni di Almenno Inferiore e Almenno Superiore. Tale separazione amministrativa fu il risultato di un lungo periodo di lotte tra le fazioni guelfa e ghibellina che a partire dalla fine del Duecento portarono la parte alta del territorio a schierarsi con la Valle Imagna e con Palazzago (guelfi) e la parte inferiore a schierarsi con la citt\u00e0 di Bergamo (ghibellini). Il comune fu diviso con atto 26 gennaio 1393, e il confine fu sancito nel 1456.\nCon il passaggio del territorio alla Repubblica di Venezia, Lemine inferiore venne distrutta per rappresaglia nel 1443, essendosi schierata contro Venezia durante gli scontri che si susseguirono dal 1428 al 1441. Lemine superiore al contrario venne premiata con numerosi privilegi tra i quali l'istituzione nel 1428 di un Vicariato che ebbe un assetto territoriale definitivo solo dopo il 1443, comprendente Lemine, Vall'Imagna e Palazzago, e che fu dotato di propri Statuti nel 1444.\nAlla fine del 1500, il territorio di Almenno, comprendente Almenno S. Bartolomeo e Almenno S. Salvatore, \u00e8 formato da diverse contrade e abitato da 2054 anime (Da Lezze). L'amministrazione era affidata ad un Consiglio generale, composto dai capi famiglia, che a sua volta eleggeva ogni anno un consiglio di 24 membri cos\u00ec composto: un sindaco e un consigliere per ogni contrada con il compito di portare le istanze di ciascuna squadra; due consoli per la riscossione delle tasse, il pagamento dei debiti e di denuncia dei reati al vicario o al magistrato di Bergamo, quattro sindaci per l'amministrazione dell'Ospedale di S. Cristoforo, due anziani con il compito di coadiuvare il Vicario e per il calmiere dei prezzi, due calcolatori per sovraintendere alle strade, quattro sindaci per l'amministrazione delle elemosine raccolte nella chiesa della Madonna del Castello.\nLa separazione nei due comuni di Almenno San Bartolomeo e San Salvatore sancita con atto divisionale 30 marzo 1601 avvenne in seguito all'istanza avanzata il 6 novembre 1598 davanti alle autorit\u00e0 civili di Bergamo dai sindaci delle contrade di Longa, Pussano e Albenza.\nCon la distrettualizzazione del 1797 Almenno San Bartolomeo venne privato di una porzione di territorio compresa tra i torrenti Lesina e Borgogna per la formazione del comune di Barzana. Giovanni Maironi da Ponte nel suo \u2033Dizionario Odeporico o sia Storico-Politico-Naturale della Provincia Bergamasca\u2033 lo descrive come \"fertile in biade, in gelsi e produce molto vino e assai generoso\" e ne elenca le contrade: Barlino, Longa, Canova, Agro, Pussano, Cerita, monte Combone, Ripa selvatica, Casagno, Capochelli, Sottolonga, Casecco, Corserola, Carighetti, Castello, Rescanzi, Campino e Bosco. Il territorio si estendeva oltre alla parrocchia di San Bartolomeo, anche a quella di Albenza, e a porzioni delle parrocchie di Roncola e di Palazzago.\nNel 1929 avvenne la cessione a Paladina della frazione Ghiaie\nMonumenti e luoghi d'interesse.\nArchitetture religiose.\nNel territorio di Almenno San Bartolomeo si trova la Rotonda di San Tom\u00e8, autentico gioiello architettonico romanico della Provincia di Bergamo, risalente agli inizi del XII secolo.Si tratta di un edificio ecclesiale di grande fascino, dalla struttura cilindrica formata da tre corpi, proporzionalmente digradanti, sovrapposti lungo un asse concentrico. L'interno, circolare, \u00e8 scandito da otto colonne a cui sono sovrapposte le altrettante del matroneo, in un effetto scenico di grande bellezza.\nLa struttura esterna si sviluppa secondo un gioco verticale di volumi che esalta la leggerezza dell'edificio a cui concorrono le nervature verticali e le semicolonne del primo corpo. Il gioco dei volumi e delle ombre conferiscono all'insieme un effetto di grande eleganza.\nLa parrocchiale, San Bartolomeo di Tremozia, risale alla prima met\u00e0 del XV secolo. Si tratta di edificio gotico a tre navate, ricostruito interamente nel XVIII secolo, che ha conservato molte delle opere pittoriche del precedente. La chiesa ha assunto una particolare importanza storica per la nascita del comune di Almenno San Bartolomeo in quanto \u00e8 stata, nel XVII secolo, il centro catalizzatore della comunit\u00e0 prima della separazione da Almenno San Salvatore. All'interno sono conservate opere di Bartolomeo Vivarini, una \"Madonna col Bambino\" e altre pitture del Moroni.\nLa chiesa e l'ex convento di Santa Caterina di Tremozia si trovano in via Castello Rescanzi, distanti circa 100 metri dalla chiesa parrocchiale. L'edificio \u00e8 inserito in un complesso di vari fabbricati. A testimonianza resta solo un ingresso anticipato da tre alzate e da due mensole che reggono l'architrave completo di parte lunettata.\nLa chiesa, fatta costruire nel 1514 da Caterina \u201cde gavazenis\u201d e Cristina \u201cde manglijs\u201d a servizio del monastero omonimo da loro precedentemente fondato, conserva la sua struttura originaria e anche alcuni affreschi del XVI secolo che rappresentano in sei scene gli episodi della vita di Santa Caterina d\u2019Alessandria.\nCultura.\nGli enti e associazioni facenti parte del comune sono il \"Museo del Falegname Tino Sana\", \"Asc Imagna Villa\", \"Polisportiva Almenno San Bartolomeo\", \"Fondazione Lemine\", \"Avis Almenno San Bartolomeo\".\nCampo scuola \"Giovani Alpini\".\nDal 2011 il gruppo alpini di Almenno San Bartolomeo organizza un campo scuola estivo per ragazzi in cui vengono svolte in modo didattico delle attivit\u00e0 riguardanti la Protezione civile, l'avvicinamento alla montagna e la promozione di valori che oggigiorno si stanno perdendo. Il Campo cresce ad ogni edizione: nel 2019 sono stati oltre 500 i ragazzi che vi hanno preso parte, e circa 100 volontari hanno contribuito al suo sviluppo.\nIl campo occupa un suggestivo terreno di 8000 m\u00b2 affacciato sul fiume Brembo e immerso nel verde, sorvegliato 24 ore su 24 da volontari alpini. All'inizio del mese di giugno iniziano i lavori di allestimento, quali montaggio delle tende per allievi, istruttori e volontari e container funzionali come la cucina o i servizi. \u00c8 disponibile inoltre un generatore in grado di fornire corrente elettrica alle cucine, ai servizi ed all'organizzato ospedale da campo che garantisce servizio infermieristico a ogni ora.\nMuseo del falegname.\nIl museo del falegname \u00e8 una struttura museale voluta da Costantino Sana nel 1987.\nCostantino Sana, conosciuto semplicemente come Tino, \u00e8 stato un importante imprenditore di Almenno San Bartolomeo, artigiano del legno che aveva creato, con la sua impresa, lavori di arredamento per grandi compagnie navali. Per portare alla conoscenza popolare il lavoro della sua falegnameria, nel 1987 fond\u00f2 il \u201cmuseo del falegname\u201d. Il percorso museale, si sviluppa su tre livelli, permette al visitatore di avere una visione di opere, alcune semplici, come la baracca dei burattini, altre pi\u00f9 complesse, come le carrozze. Gli spazi ospitano anche l'auto realizzata nel 1924 e l'aereo, sempre ligneo, appartenuto al noto aviatore e politico bergamasco Antonio Locatelli durante la prima guerra mondiale . Con i modelli \u00e8 possibile visitare una esposizione di attrezzi e macchinati atti alla lavorazione del legno.\nSport.\nSentiero del golf.\nNel territorio del Lemine, partendo da Almenno San Bartolomeo in localit\u00e0 Canova, si sviluppa il Sentiero del Golf, un percorso ciclo-pedonale immerso nel verde e attrezzato con aree pic-nic che prosegue lungo il confine dei campi da golf del Golf Club Bergamo L\u2019Albenza fino alla strada per C\u00e0 Morino che si imbocca in localit\u00e0 \u201cQuerceto del Golf\u201d.\nCiclismo.\nIl territorio di Almenno offre molte possibilit\u00e0 agli amanti della bicicletta. \n&lt;br&gt;In primis occorre citare la \"Roncola\", una salita molto frequentata nella bergamasca, contenuta quasi completamente in territorio almennese. Essa inizia da Barlino ed entro 6\u00a0km per 530 metri di dislivello raggiunge il sagrato della chiesa di San Bernardo in Roncola. I nove tornanti che costituiscono l'infrastruttura sono quasi sempre completi di protezione laterale a valle, hanno una pendenza media dell'8.5% ma presentano una parte pi\u00f9 impegnativa proprio nei primi metri, a Barlino, dove si ha un tratto al 15%. Altre varianti del tratto iniziale di salita sono quella che giunge della strada panoramica delle contrade d'Albenza, quella delle cave di quarzo, che \u00e8 la mulattiera sterrata che si congiunge alla salita principale di poche centinaia di metri, o ancora, quella del \"Gabbione\" che sale da Almenno San Salvatore.\nLa salita procede poi per Roncola Alta e Costa Valle Imagna, da cui si pu\u00f2 decidere di scendere in Valle Imagna, tramite la \"Bedulita\" o la \"Valsecca\", oppure salire al passo di Valcava (1340 metri), o ancora al laghetto del Pertus. \nUn altro tratto degno di nota ed ottimo per il ciclismo \u00e8 la strada panoramica delle contrade d'Albenza: un percorso caratterizzato da salite e discese immerse nella natura e nelle antiche contrade della valle del torrente Tornago. La panoramica si sviluppa per 4,5\u00a0km collegando il piccolo centro di \"Capaler\" alla localit\u00e0 \"C\u00e0 Dusnale\" di Palazzago, affrontando 110 metri di salita e 80 di discesa, per una pendenza massima del 22% in corrispondenza della tortuosa diramazione per Camutaglio."}
{"id": "21308", "revid": "1910023", "url": "https://it.wikipedia.org/wiki?curid=21308", "title": "Almenno San Salvatore", "text": "Almenno San Salvatore (\"Alm\u00e8n San Salvad\u00f9r\" , \"\u2019Lm\u00e8n San Salvad\u00f9r\" o semplicemente \"Alm\u00e8n\" o \"\u2019Lm\u00e8n\" in dialetto bergamasco) \u00e8 un comune italiano di abitanti della provincia di Bergamo in Lombardia.\nStoria.\nIl toponimo \"Almenno San Salvatore\" deriva da \"Lemine\", la cui etimologia \u00e8 incerta. Gi\u00e0 in epoca romana, Almenno S.S. era gi\u00e0 dotato di un ampio comprensorio territoriale strutturato in \"pagus\" . Il centro amministrativo si trovava nell'area del \"Castello\" in prossimit\u00e0 del ponte di Lemine, noto come \"Ponte della Regina\".\nIl territorio almennese, antropizzato fin dalla protostoria, ha visto il passaggio dei Celti, dei Galli Cenomani, dei Romani, che oltre al ponte sul Brembo lasciarono diverse testimonianze archeologiche, per diventare, dopo la conquista longobarda, una corte regia.\nDopo la caduta del regno longobardo il territorio della \"curtis\" fece parte della contea di Lecco fino alla fine dell'XI secolo quando pass\u00f2 come \"beneficium\" all'episcopato di Bergamo nel cui possesso rimase fino al 3 marzo 1220, anno in cui i dritti feudali passarono al nascente comune.\nGuelfi e Ghibellini.\nLe lotte tra guelfi e ghibellini interessarono la comunit\u00e0 almennese e il 26 gennaio 1393 si arriv\u00f2 alla divisione del comune. La ghibellina Lemine Inferiore dei Visconti e la guelfa Lemine Superiore di Venezia. Tradizionalmente alleate, le due erano spesso in violento e cruento contrasto tra loro.\nDopo il passaggio di Bergamo sotto il dominio veneziano nel 1441 la parte ghibellina sub\u00ec la rivalsa di quella guelfa. La battaglia termin\u00f2 il 13 agosto 1443 con la distruzione della Lemine Inferiore per ordine del podest\u00e0 di Bergamo, Gritti.\nDi Lemine Inferiore restarono soltanto la Pieve, la chiesa di San Giorgio e alcune edicole religiose.\nLe due Almenno.\nLemine Superiore, sopravvissuta alle lotte tra guelfi e Ghibellini, si trov\u00f2 ad avere una comunit\u00e0 molto ampia che port\u00f2 alla nascita di un'altra parrocchia oltre il torrente Tornago, quella di San Bartolomeo.\nTra le due comunit\u00e0, coagulate attorno alle due parrocchie, si manifestarono presto interessi differenti e divergenti che resero inevitabile l'ultima scissione di Almenno.\nIl 30 marzo 1601 fu rogato l'atto notarile che statuiva la suddivisione di Almenno nei due comuni di Almenno San Bartolomeo, costituito dai territori di Albenza, Longa e Pussano, e Almenno San Salvatore, costituito dalle contrade di Porta, Borgo e Sotto.\nMonumenti e luoghi d'interesse.\nArchitetture religiose.\nNel territorio di Almenno San Salvatore sono presenti diversi edifici di rilevante valenza storico-aritistica.\nParticolarmente importante \u00e8 il complesso della Pieve e dell'annesso santuario della Madonna del Castello con affreschi risalenti al X secolo, la prima, e pitture di Andrea Previtali e di Gian Paolo Cavagna, il secondo.\nLa chiesa di San Giorgio costituisce un raro gioiello architettonico romanico i cui affreschi superstiti, di grande bellezza, sono una eccezionale testimonianza della pittura romanica bergamasca.\nIl convento degli Agostiniani e la chiesa di Santa Maria della Consolazione, parti di un unico complesso religioso appartengono al periodo rinascimentale.\nLa chiesa presenta alcuni affreschi del XVI secolo tra i quali spiccano la Trinit\u00e0 di Andrea Previtali, l'Annunciazione cinquecentesca di autore ignoto e lo \"Sposalizio mistico di Santa Caterina\" di Antonio Boselli.\nAltri monumenti di rilievo sono la parrocchiale di San Salvatore Nuovo. Sorta nel 1455 circa, \u00e8 stata pesantemente ristrutturata nella prima met\u00e0 del Settecento.\nSport.\nLa cittadina \u00e8 stata per anni sede della PCA Atalanta Femminile, societ\u00e0 di calcio femminile che ha militato numerose stagioni in Serie A, massimo livello del campionato italiano di categoria. La squadra, nata nell'ambito della Polisportiva Almennese, dopo un primo periodo dove i colori sociali erano il rosso e il giallo dalla stagione 2003-2004, pur non essendone direttamente associate, indossava la tenuta dell' maschile e giocava gli incontri casalinghi allo stadio comunale Fratelli Pedretti."}
{"id": "21309", "revid": "1910023", "url": "https://it.wikipedia.org/wiki?curid=21309", "title": "Alm\u00e8", "text": "Alm\u00e8 (\"Alm\u00e8\" , \"\u2019Lm\u00e8\" o \"Lm\u00e9\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato tra l'imbocco della Val Brembana e la piana di Almenno, sulla sponda sinistra del fiume Brembo, dista circa 8 chilometri a nord-ovest dal capoluogo orobico.\nStoria.\nI primi segni della presenza umana risalgono all'epoca preistorica, periodo al quale risalgono i resti di alcune abitazioni su palafitta rinvenuti sulle sponde del fiume Brembo.\nIn seguito il territorio venne interessato da piccoli insediamenti stabili di popolazioni appartenenti al gruppo dei Liguri, a cui subentrarono gli Etruschi nel periodo dell'et\u00e0 del bronzo ed i Galli Cenomani tra il V ed il IV secolo a.C. Questi caratterizzarono fortemente il territorio, inserendolo nel contesto dell'insediamento di Lemine.\nSuccessivamente si verific\u00f2 la dominazione romana, i cui abitanti si fusero con quelli di origine celtica presenti precedentemente. Anche gli insediamenti ebbero un notevole sviluppo, favoriti dalla costruzione di un'importante strada di comunicazione, utilizzata principalmente dai militari, che collegava la citt\u00e0 orobica con quella di Lecco, da cui poi era possibile raggiungere il nord Europa.\nLa costruzione di questa via prevedeva anche la costruzione di un ponte, denominato \"ponte della Regina\", che superava il fiume Brembo collegando il borgo di Alm\u00e8 alla piana di Almenno.\nQuesta favor\u00ec notevolmente la trasformazione del sito da postazione militare a centro demico, rinominato quindi \"pagus Lemennis\". Altri sono i resti del periodo romano, tra cui spicca un'incisione su pietra, attualmente conservata presso il Museo archeologico di Bergamo, recante la seguente iscrizione:\nCon il termine dell'impero romano il territorio visse un periodo di scarsa antropizzazione, terminato con l'arrivo della popolazione dei Longobardi nel VI secolo, che diede vita alla \"curtis lemennis\", inserita nel ducato di Bergamo.\nA questa popolazione subentrarono, a partire dall'VIII secolo, i Franchi, con i quali Lemine divent\u00f2 un beneficium entrando nell'ordinamento e nel costume feudale. Inizialmente i territori vennero dati in feudo ai conti Gisalbertini di Bergamo, a cui subentr\u00f2 il vescovo di Bergamo, il quale in seguito li diede in gestione ai monaci della valle di Astino, come citato in documenti del 1234.\nIl toponimo ebbe a formarsi in questi anni derivante dal nome della zona, \"Lemine\", poi diventato \"Lemen in Plano\" e successivamente abbreviato in \"Alm\u00e8\".\nNel corso del XIV secolo il territorio venne interessato dalle violente lotte di fazione tra guelfi e ghibellini, con Alm\u00e8 schierato con questi ultimi e conseguentemente soggetto alle incursioni guelfe.\nIn quegli anni il borgo di Alm\u00e8 vide un progressivo ma inesorabile declino, e la sua importanza and\u00f2 scemando gi\u00e0 nel XIV secolo, dovuta al sempre minore utilizzo della strada per Lecco, favorita dal crollo del ponte della regina, avvenuto nel 1493.\nPoco interessato dai regimi che si susseguirono nella provincia di Bergamo, pass\u00f2 alla Repubblica di Venezia nel XV secolo, con la quale terminarono gli scontri tra fazioni avverse, alla Repubblica Cisalpina nel 1797, al Regno Lombardo-Veneto nel 1815 ed infine al Regno d'Italia nel 1859, durante i quali venne pi\u00f9 volte unito amministrativamente al vicino paese di Villa d'Alm\u00e8, l'ultima delle quali avvenuta nel 1927, con la definitiva autonomia sopraggiunta soltanto nel 1948.\nAlm\u00e8 era servita dalle stazioni di Paladina e di Alm\u00e8 poste lungo la ferrovia della Valle Brembana, attiva fra il 1906 e il 1966.\nStemma e gonfalone.\nStemma:\nGonfalone:\nLuoghi d'interesse.\nNel paese si possono ancora osservare alcuni scorci dall'alto contenuto storico: \u00e8 il caso del quartiere del Borghetto, in cui sono ancora visibili segni di antiche fortificazioni, e della piazza San Fermo dove si trova un'antica torre risalente all'XI secolo. Sul territorio di Alm\u00e8 vi era documentata gi\u00e0 dal IX secolo la chiesa dedicata a san Michele.\nIn ambito religioso molto interessante \u00e8 la vecchia chiesa parrocchiale, di cui si hanno notizie gi\u00e0 nel XV secolo. Ampliata e ristrutturata nel corso del XVIII e del XIX secolo, \u00e8 stata sconsacrata in seguito alla costruzione della nuova Chiesa di San Giovanni Battista e Beata Maria Vergine Assunta, avvenuta nel 1956. Al suo interno si possono ammirare interessanti opere, tra cui spiccano dipinti di Carlo Ceresa e di Palma il Vecchio, appartenuti alla vecchia chiesa, nella quale suonano ancora le campane dal momento che la nuova chiesa non \u00e8 dotata di torre campanaria.\nInfine degne di nota sono Villa Carnazzi e Villa Odoni-Mismetti, costruzioni signorili risalenti al XVIII secolo."}
{"id": "21313", "revid": "869733", "url": "https://it.wikipedia.org/wiki?curid=21313", "title": "Disney", "text": ""}
{"id": "21321", "revid": "30610", "url": "https://it.wikipedia.org/wiki?curid=21321", "title": "Massimino il Trace", "text": "Fu il primo barbaro a raggiungere la porpora imperiale, grazie al solo consenso delle legioni, essendo nato senza la cittadinanza romana, e senza essere neppure senatore. Fu anche il primo imperatore a non aver mai messo piede a Roma, in quanto trascorse i suoi tre anni di regno impegnato in vittoriose campagne militari. Egli fu anche il primo imperatore-soldato del III secolo.\nIl suo governo viene ritenuto dagli storici un vero momento di svolta della storia imperiale (anarchia militare). Massimino, da vero soldato qual era, ottenne successi militari sia lungo il fronte renano sia danubiano, dove sconfisse prima gli Alemanni e poi i Sarmati della piana del Tibisco.\nMassimino impose un durissimo prelievo fiscale per finanziare l'esercito e s'inimic\u00f2 sia il Senato sia le \u00e9lite delle citt\u00e0. La rivolta contro di lui part\u00ec dall'Africa, dove proprietari e coloni si ribellarono e venne acclamato Augusto il proconsole d'Africa Gordiano I, che associ\u00f2 al potere il figlio (Gordiano II), venendo quindi riconosciuto dal senato. La rivolta fu domata dalle truppe di Massimino e i due Gordiani furono eliminati. Nel 238, per\u00f2, Massimino venne infine ucciso dai suoi stessi soldati mentre assediava Aquileia nel tentativo di raggiungere Roma.\nMassimino fu anche uno degli uomini pi\u00f9 alti della storia umana, misurando tra i 239\u00a0 e 248 cm. circa\nBiografia.\nOrigini e carriera militare.\nMassimino nacque intorno al 173 in un villaggio della Tracia, in prossimit\u00e0 del confine con la Mesia inferiore. Secondo la \"Historia Augusta\", il padre era un goto, mentre la madre un'alana. Erodiano descrive Massimino come un pastore trace di origini semi-barbare, che intraprese la carriera militare al tempo di Settimio Severo, arruolandosi in un'unit\u00e0 ausiliaria (un reparto di cavalleria) in virt\u00f9 della propria forza fisica. Che sia stato un pastore durante gli anni della fanciullezza \u00e8 confermato anche nella \"Historia Augusta\", secondo cui Massimino (mettendosi a capo dei propri compagni), affront\u00f2 in pi\u00f9 di un'occasione i briganti, difendendo i genitori e le greggi.\nDalle fonti storiche si ricava che l'aspetto dell'imperatore fosse spaventoso, dotato di una forza sovrumana, e di un'altezza fuori del comune: un dito sopra gli otto piedi romani (due metri e quaranta):\ne ancora,\nSembra che abbia nascosto le proprie umili origini semi-barbare (contrapposte a quelle nobili della maggior parte degli imperatori precedenti) perch\u00e9 \"non apparisse che l'imperatore fosse nato da genitori, entrambi di stirpe barbarica\". La sua scalata sociale sarebbe incominciata grazie alla carriera militare che gli consent\u00ec, infine, l'accesso nei ranghi dell'ordine equestre. L'occasione per l'arruolamento gli si present\u00f2 al tempo dell'imperatore Settimio Severo, quando:\nSempre secondo la Historia Augusta due giorni dopo l'aneddoto appena narrato, avendo Severo udito degli schiamazzi nel campo, e accortosi che si trattava di Massimino, ordin\u00f2 al tribuno di punirlo e insegnargli la disciplina romana. Ma Massimino, accortosi che l'imperatore aveva parlato di lui, si accost\u00f2 a Severo, che era a cavallo. Allora Severo che intendeva provarne la resistenza e la forza, dapprima lo sfid\u00f2 a seguirlo a piedi, lanciando il cavallo al galoppo, e poi a combattere con numerosi soldati, tra i pi\u00f9 forti e valorosi.\nEntrato cos\u00ec a far parte dell'esercito romano, inizialmente come cavaliere per la sua altezza, ebbe nel corso degli anni successivi l'appoggio di Severo nel ricoprire i vari gradi della carriera militare (prima come \"praefectus alae\", poi \"praefectus civitatium Moesiae et Treballiae\"), distinguendosi tra tutti sia per l'altezza e l'imponenza, sia per la grandezza degli occhi e il candore della pelle. Ricopr\u00ec, quindi, sotto Caracalla il ruolo di centurione. All'avvento di Macrino abbandon\u00f2 l'esercito romano momentaneamente (evidentemente dopo aver raggiunto il numero necessario di anni di servizio militare), a causa dell'odio che nutriva nei confronti di chi aveva ucciso il suo imperatore. Per un certo periodo, dopo aver acquistato dei possedimenti nel villaggio della Tracia dove era nato, esercit\u00f2 il commercio con i vicini Goti, essendo da loro benvoluto e apprezzato, e con gli Alani che si erano stabiliti lungo le sponde del Danubio.\nNel 218, non appena apprese che Macrino era stato ucciso, si rec\u00f2 dal nuovo imperatore Eliogabalo (che si diceva fosse figlio di Caracalla), allo scopo di vedersi riconfermata la considerazione gi\u00e0 manifestata nei suoi confronti da Settimio Severo, nonno dell'imperatore. Ma Eliogabalo, ne deluse le aspettative rendendolo oggetto di scherno, tanto da scoraggiarne il ritorno alla vita militare: \u00ab\"Dicono, o Massimino, che tu abbia lottato vittoriosamente con 16, 20 e 30 soldati. Potresti farcela per trenta volte con una donna?\"\u00bb. Gli amici dell'imperatore, al contrario, fecero di tutto per trattenerlo (evidentemente come \"evocatus\") proprio perch\u00e9 la sua fama era cos\u00ec grande, da suscitare discredito la rinuncia a un uomo che era considerato al pari degli eroi greci come Ercole, Achille, Ettore o Aiace. Pertanto, negli anni successivi Massimino ricopr\u00ec il ruolo di tribuno angusticlavio, evitando tuttavia di incontrare o ossequiare Eliogabalo, che detestava.\nQuando apprese dell'assassinio di Eliogabalo e della salita al potere di Alessandro Severo, si rec\u00f2 a Roma per conoscere il nuovo imperatore. Quest'ultimo lo accolse con grande gioia e manifestazioni di affetto, nominandolo tribuno laticlavio della legio IV Flavia Felix (di stanza a \"Singidunum\") con queste parole:\nA conferma della nomina da parte di Alessandro Severo vi sarebbe, un'iscrizione rinvenuta nel \"castrum\" di \"Brigetio\", secondo la quale un certo Gaio Giulio Massimino, forse il futuro imperatore, era a quel tempo \"custos armorum\" della \"legio I Adiutrix\". Massimino assolse al proprio incarico con grande coscienziosit\u00e0 e zelo, addestrando i legionari affidatigli in manovre sul campo, ispezionando le loro armi, il loro abbigliamento militare, dando esempio di coraggio, assumendo l'aspetto pi\u00f9 di un padre che di un comandante. A dei tribuni poi, che gli chiedevano come mai si affaticasse tanto, rispose:\nDal fatto che avesse lo stesso nome di Gaio Giulio Massimino, governatore della Dacia nel 208, si suppone che abbia prestato servizio sotto di lui ricevendone come ricompensa la cittadinanza romana. A ogni modo, a partire dal IV secolo le fonti incominciano a soprannominarlo \"il Trace\".\nAll'epoca di Caracalla, risalirebbe il matrimonio con una certa Cecilia Paolina, da cui ebbe almeno un figlio, Gaio Giulio Vero Massimo, nato nel 217.\nAscesa al potere: morte di Alessandro Severo (febbraio/marzo 235).\nA Massimino fu affidato il comando delle legioni renane, quando Alessandro Severo stabil\u00ec di accamparsi in Gallia (a \"Mogontiacum\"). La scelta del giovane \"princeps\" risult\u00f2 fatale e determinante per gli eventi successivi:\nSecondo la versione di Erodiano, la rivolta dei soldati che port\u00f2 alla morte di Alessandro Severo fu dovuta principalmente al fatto che molti dei soldati di origine pannonica e mesica, assai devoti a Massimino, ritenevano che Alessandro dipendesse troppo dal potere della madre e si stesse comportando con codardia nel condurre la guerra contro gli Alemanni. A rinfocolare gli animi contribuiva il ricordo dei recenti disastri in Oriente, causati a loro giudizio dalle esitazioni dell'imperatore. Pertanto, stabilirono di uccidere Alessandro e di elevare alla porpora imperiale Massimino, al quale sembra gettarono sulle spalle il mantello di porpora (prima ancora di assassinare Alessandro), mentre passava in rassegna un reparto per un'ispezione. Inizialmente Massimino rifiut\u00f2 ma poi decise di accettare a patto che l'acclamazione fosse seguita dall'immediata uccisione di Alessandro, prima che questi avesse il tempo di organizzare le legioni poste sotto il suo diretto comando. E cos\u00ec dopo aver promesso di raddoppiare il loro \"stipendium\" di soldato, nuovi \"donativa\" e di cancellare tutte le punizioni, marci\u00f2 con decisione contro l'accampamento di Alessandro (che si trovava a \"Mogontiacum\"). Quest'ultimo venuto a conoscenza della situazione, preso dal panico, promise a sua volta ai soldati qualunque cosa desiderassero. Poco dopo, per\u00f2, Alessandro, abbandonato dai suoi, fu assassinato nella propria tenda, assieme alla madre Giulia Mamea, da un tribuno e da alcuni centurioni mandati a ucciderlo da Massimino (fine di febbraio/inizi di marzo 235). Secondo invece la versione di Zosimo, la morte di Alessandro avvenne a Roma:\nMassimino fu acclamato \"Imperator\" (secondo invece la versione della \"Historia Augusta\"), solo dopo l'uccisione di Alessandro. Era un caso senza precedenti visto che si verificava per un militare, non ancora senatore, oltretutto senza alcun decreto del senato. Gli fu anche dato come collega nell'Impero, il figlio Gaio Giulio Vero Massimo. La scelta dei legionari venne successivamente condivisa anche dalla guardia pretoriana e ratificata dal Senato romano, che per\u00f2 mal tollerava un imperatore di origine barbara.\nFu il primo soldato a divenire imperatore romano, pochi decenni dopo che Settimio Severo avesse stabilito la possibilit\u00e0 di avanzamento tra i ranghi degli ufficiali per i sottufficiali e soldati di rilievo, e che suo figlio Caracalla avesse concesso la cittadinanza romana a quasi tutti i nati liberi nel territorio dell'Impero.\nRegno (235-238).\nIl periodo di governo di Massimino fu reso difficile dai problemi principali che concorsero a causare l'anarchia militare o crisi del III secolo: pressione delle popolazioni barbare dall'esterno, guerre civili all'interno, collasso economico.\nConsolidamento del potere.\nMassimino si rendeva conto dell'opposizione che incontrava presso l'aristocrazia senatoriale. Per tale motivo rimosse i consiglieri pi\u00f9 vicini ad Alessandro Severo facenti parte del seguito di quest'ultimo, inviandoli a Roma, o mettendoli a morte, ove ritenesse stessero organizzando un complotto ai suoi danni, mantenendo comunque nei posti di potere, molti degli uomini designati dal precedente imperatore. Tra gli \"esiliati\" rientra Timesiteo che fu allontanato con l'incarico di un comando provinciale. Secondo Erodiano, essendo cosciente delle proprie umili origini, Massimino non voleva che vi fossero intorno a lui persone di nobile nascita, preferendo circondarsi dei soli militari a lui fedeli. La \"Historia Augusta\" aggiunge:\nL'opposizione senatoriale tent\u00f2 in due occasioni di sbarazzarsi di Massimino. Il primo tentativo si ebbe quando l'imperatore, a dimostrazione delle proprie capacit\u00e0 militari, decise di intraprendere una campagna militare oltre il Reno. In tale circostanza, il nobile consolare Magno corruppe alcuni soldati e centurioni, posti a guardia del ponte in costruzione sul fiume, affinch\u00e9 ne provocassero il crollo dopo il passaggio dell'imperatore, lasciandolo isolato sull'altra sponda in bal\u00eca dei Germani (non esistevano, infatti, imbarcazioni in territorio nemico), e quindi di acclamare imperatore al suo posto Magno stesso. Massimino, venuto a conoscenza del complotto, mise a morte tutti coloro che ritenne coinvolti nella congiura senza sottoporli a un regolare processo e confiscandone il patrimonio: si ebbero 4.000 vittime. La celerit\u00e0 della repressione senza che fosse preceduta da indagini volte a far luce sulla vicenda, induce Erodiano ad avanzare il sospetto che la violenta reazione repressiva fosse il frutto di un falso pretesto ideato da Massimino per liberarsi di scomodi oppositori, dando al contempo pieno sfogo alla propria indole crudele. A quello di Magno (vero o presunto che fosse) fece seguito il tentativo di usurpazione di un certo Quartino, detto Tito (ex-console e amico di Alessandro Severo), il quale fu acclamato imperatore contro la propria volont\u00e0 dalle unit\u00e0 di arcieri osroeni, fedeli ad Alessandro Severo, della cui morte ritenevano responsabile Massimino. Tuttavia, un ex-comandante di questa unit\u00e0, Macedonio, ritenendo di guadagnarsi il favore di Massimino, invi\u00f2 a quest'ultimo la testa di Quartino dopo averlo assassinato durante il sonno con l'aiuto di alcuni fedelissimi. L'imperatore, pur comprendendo il pericolo scampato, fece uccidere Macedonio.\nCampagne militari lungo la frontiera settentrionale (235-237).\nL'ascesa al potere di Massimino corrispose a un periodo (che trae origine dal tempo di Marco Aurelio), caratterizzato dall'intensificazione della pressione dei Barbari lungo le frontiere settentrionali e dei Persiani Sassanidi in Oriente. Questa duplice minaccia stava poco a poco diffondendo la sensazione che l'Impero fosse irrimediabilmente accerchiato dai nemici e in procinto di collassare. Ad accrescere i timori contribuiva la consapevolezza dell'inefficacia degli strumenti della diplomazia tradizionale, usati fin dai tempi di Augusto e consistenti innanzitutto in un'accorta politica di dissuasione basata su un solido e credibile deterrente militare idoneo sia sul piano difensivo sia su quello offensivo. Altro pilastro tradizionale della politica estera romana era stato il ricorso al cosiddetto principio del \"divide et impera\", attraverso la fomentazione e strumentalizzazione a proprio vantaggio dei dissidi interni sia alle diverse trib\u00f9 barbariche ostili, sia tra le svariate componenti etnico-tribali e tra le correnti politiche interne all'impero partico prima e a quello persiano poi, il tutto allo scopo di mantenere i nemici o potenziali tali gli uni contro gli altri, evitando a Roma il ricorso diretto alle armi (con i rischi e i costi umani e materiali che ci\u00f2 avrebbe comportato).\nSi rendeva necessario ricorrere immediatamente alla forza, schierando eserciti tatticamente superiori e capaci di intercettare il pi\u00f9 rapidamente possibile ogni possibile via di invasione dei barbari; la strategia era per\u00f2 resa difficoltosa dal dover presidiare immensi tratti di frontiera con contingenti militari per lo pi\u00f9 scarsi. Molti degli imperatori che vennero via via proclamati dalle legioni nell'arco di venticinque anni non riuscirono neppure a metter piede a Roma, n\u00e9 tanto meno, durante i loro brevissimi regni, a intraprendere riforme interne, poich\u00e9 permanentemente occupati a difendere il trono imperiale dagli altri pretendenti e il territorio dai nemici esterni. Tuttavia in Massimino l'impero seppe trovare un abile capo militare capace di guidarlo in una difesa energica dei confini.\nA tale scopo tra il 235 e il 236 l'imperatore condusse la sua prima campagna contro la federazione germanica degli Alemanni, utilizzando come \"quartier generale\" \"Mogontiacum\" e oltrepassando i confini imperiali nella zona del Taunus presso Saalburg-Zugmantel.\nMassimino riteneva che fosse una priorit\u00e0 dell'Impero la guerra \"antigermanica\", continu\u00f2 a combattere gli Alemanni, riuscendo non solo a respingere le loro incursioni lungo il limes germanico-retico, ma anche a penetrare profondamente in Germania per circa 300-400 miglia romane (450-600 chilometri) e a battere sul loro terreno gli Alemanni, nella regione del W\u00fcrttemberg e Baden (cfr. battaglia di Harzhorn). Campagne archeologiche di scavo, condotte dal 2008 al 2011, hanno rivelato tracce di uno scontro militare tra l'armata romana (composta anche dalla \"legio IV Flavia Felix\") e i Germani presso l'Harzhorn, nell'area boschiva nei pressi di Kalefeld (in Bassa Sassonia), databile al 235.\nSembra che le foreste e le paludi della Germania Magna, bloccarono i Romani, costringendo Massimino a far ritorno in territorio romano. Prima per\u00f2, lo stesso Imperatore si rese protagonista di alcune battaglie, quando affront\u00f2 in persona il nemico con grande coraggio, lanciandosi nella mischia e uccidendone numerosi.\nA questa campagna apparterrebbero alcune vestigia archeologiche, che testimoniano le devastazioni compiute anche lungo il limes del Norico Per questi motivi ricevette dal Senato l'appellativo di \"Germanicus maximus\", mentre sulle monete appare la dicitura \"Victoria\".\nElev\u00f2 il figlio Gaio Giulio Vero Massimo al rango di cesare e \"princeps iuventutis\" (\"principe dei giovani\"), mentre la moglie defunta, Cecilia Paolina, fu divinizzata.\nDivenne, quindi, console agli inizi del 236, insieme con Marco Pupieno Africano. Poi, avendo reso sicure le frontiere della Germania lungo l'alto Danubio, Massimino si rec\u00f2 in Pannonia a \"Sirmium\" per l'inverno (del 235/236) e condusse nuove campagne contro i sarmati Iazigi della piana del Tibisco, che avevano provato ad attraversare il Danubio dopo circa un cinquantennio di pace lungo le loro frontiere, e i vicini Quadi (come sembra testimonino alcune iscrizioni rinvenute in zona \"Brigetio\"). Egli aveva un sogno: quello di emulare il grande Marco Aurelio e conquistare la libera Germania Magna. Il suo quartier generale, posto a \"Sirmium\", era al centro del fronte pannonico inferiore e dacico. Cos\u00ec infatti riporta la \"Historia Augusta\":\nNumerose appaiono, infine, le iscrizioni lungo il tratto di \"limes pannonicus\" che univa nell'ordine i \"castra\" di: \"Ulcisia Castra\", \"Aquincum\", \"Matrica\", \"Intercisa\", \"Annamatia\", \"Lussonium\", \"Alta Ripa\", \"Ad Statuas\", \"Sopianae\" e \"Mursa\", a testimonianza delle campagne militari nell'area sarmatica. In numero inferiore sono invece le iscrizioni lungo il tratto di \"limes dacicus\", come ad esempio nella fortezza legionaria di \"Apulum\".\nGrazie ai successi ottenuti sul Danubio, l'imperatore pot\u00e9 ottenere i titoli di \"Dacicus\" (fine del 236-inizi del 237) e \"Sarmaticus\" (nel 237).\nContemporaneamente nel corso del 236, fu respinta un'incursione di Carpi e Goti, culminata con una battaglia vittoriosa per i Romani di fronte a Histropolis. Ci\u00f2 potrebbe significare che, attorno a questa data, i Goti avevano gi\u00e0 occupato la zona della Dacia libera a nord dei Carpazi, fino alla foce del Danubio e alle coste del Mar Nero, incluse le citt\u00e0 di Olbia e Tyras.\nImpegnato nelle guerre sulle frontiere, Massimino non and\u00f2 mai a Roma per rafforzare il proprio potere: invece di cercare il sostegno del Senato romano, decise di fondare il proprio potere sull'esercito; raddoppi\u00f2 la paga dei soldati e ci\u00f2, in coerenza con le continue guerre, richiese un aumento delle tasse. Gli esattori ricorsero a metodi violenti e sequestri illegali, che gli alienarono ancora di pi\u00f9 la classe dirigente, portando alcune famiglie al disastro economico.\nI costi crescenti delle guerre condotte prima lungo il \"limes\" renano e poi danubiano, costrinsero Massimino a confiscare nuovi beni anche ai provinciali, come le offerte nei templi, le statue degli d\u00e8i, gli ornamenti in pubblici edifici, e a fonderli in nuove monete al fine di \"mantenere\" la fedelt\u00e0 dei suoi soldati (con \"stipendia\" e \"donativa\"). Ci\u00f2 port\u00f2 a un'aperta rivolta, anche da parte di provinciali e della stessa plebe locale. I cittadini arrivarono a farsi uccidere, piuttosto che permettere che i propri templi venissero profanati. Gli stessi soldati di Massimino, cominciarono a mostrare dissenso, poich\u00e9 sapevano che loro famigliari rischiavano di essere uccisi dai loro stessi commilitoni, in caso di opposizione al nuovo regime imperiale. Nessuno ebbe, per\u00f2, il coraggio di ribellarsi apertamente fino alla fine del suo terzo anno di regno (marzo del 238).\nOffensiva sasanide in Oriente (237-238).\nFrattanto lungo il fronte orientale, negli anni 237-238 le citt\u00e0 della provincia romana di Mesopotamia, Nisibi e Carrhae, furono assediate e occupate dai Sasanidi. Non a caso anche Erodiano suggerisce che i Sasanidi rimasero tranquilli per tre o quattro anni dopo le campagne di Alessandro Severo del 232, il cui esito finale fu assai incerto per le due parti.\nRivolte interne: i Gordiani.\nAll'inizio del 238 (attorno a marzo), nella provincia d'Africa, una estorsione di un funzionario del fisco (il \"procurator Augusti\" del distretto di Cartagine), che per mostrarsi zelante a Massimino, attraverso una sentenza comprata in una corte corrotta contro proprietari terrieri locali, accese una rivolta generale nell'intera provincia. I proprietari terrieri armarono i loro \"clienti\" e contadini, oltre ad alcuni militari, e, prima uccisero il funzionario corrotto, poi presero \"Tisdrus\" (l'odierna El Djem) e proclamarono imperatore il governatore della provincia africana, Gordiano I (all'epoca ottantenne). Quest'ultimo, se inizialmente non voleva la porpora imperiale, tanto da essere stato minacciato con le armi nel caso non avesse accettato, in seguito accett\u00f2 il titolo di Augusto insieme con il figlio, Gordiano II, nella citt\u00e0 di \"Tisdrus\". Poi decise di inviare alcuni ambasciatori a Roma per trovare consensi (tra cui il futuro imperatore Valeriano), e dispose di occupare la stessa Cartagine.\nPoco dopo il prefetto del pretorio di Massimino, Vitaliano, veniva ucciso a Roma da alcuni sicari inviati a Roma da Gordiano; molti amici di Massimino furono messi a morte (tra procuratori e magistrati), compresi gli innocenti, come pure il \"praefectus urbi\" Sabino fu ucciso dalla folla in una sommossa. Il Senato di Roma riconobbe, quindi, i due nuovi imperatori come \"Augusti\" (addirittura promettendo al nipote tredicenne Gordiano la pretura, il consolato e il titolo di \"Cesare\"), dichiarando Massimino \"hostis\" (nemico dello stato), chiedendo infine l'aiuto di tutte le province, affinch\u00e9 combattessero per la comune salvezza e libert\u00e0, ricevendone la quasi totale adesione (poche rimasero fedeli al \"tiranno\") con la messa a morte di numerosi funzionari, amici, generali e militari fedeli a Massimino. Le onorificenze militari di quest'ultimo vennero, inoltre, revocate, il suo nome e quello di suo figlio furono cancellati dalle iscrizioni e dai papiri, le sue statue abbattute e i dipinti celebranti le sue vittorie sui Germani, che adornavano la Curia, furono staccati e bruciati. Massimino, venuto a sapere di questi eventi, prefer\u00ec riflettere per un paio di giorni con i suoi consiglieri, piuttosto che reagire in modo irrazionale, seppure provasse grande rabbia per quanto accaduto. Poi decise di marciare verso l'Italia con l'intero suo esercito e alcuni contingenti di Mauri, Galli e alleati Germani appena sottomessi, dopo aver fatto alle truppe un nuovo \"donativum\". E prima di partire pronunci\u00f2 questo discorso alle truppe schierate (\"adlocutio\"):\nDopo questo discorso alle truppe, Massimino si mise in marcia per l'Italia, portando con s\u00e9 anche numerose macchine d'assedio, che per\u00f2 rallentarono non poco la marcia. Ci\u00f2 lo convinse a inviare, come avanguardia, le legioni pannoniche, affinch\u00e9 cominciassero a occupare le prime postazioni in Italia, mentre la grande armata stava sopraggiungendo. Le unit\u00e0 pannoniche, non solo negli anni si erano dimostrate a lui estremamente fedeli, ma per prime si erano dichiarate favorevoli alla sua elezione a Imperatore. Frattanto a Roma il Senato si esprimeva in questi termini, secondo la Historia Augusta:\nLa rivolta in Africa fu il risultato di un episodio non programmato. Il comandante di una parte della Mauretania, chiamata Numidia, il senatore Capelliano, fedele a Massimino, sbaragli\u00f2 prima le milizie di Gordiano II che mor\u00ec nel corso della battaglia di Cartagine, poi indusse il padre, Gordiano I, a togliersi la vita impiccandosi, ponendo cos\u00ec fine alla loro rivolta. Allora Capelliano, risultato vincitore in nome di Massimino, mise a morte tutti coloro che avevano appoggiato Gordiano in Africa, distrusse citt\u00e0, saccheggi\u00f2 templi, distribu\u00ec ai suoi soldati i \"dona votiva\", fece quindi strage tra la plebe cittadina e la \"nobilitas\" delle citt\u00e0. Si preparava, infine, ad assumere il potere imperiale, nel caso in cui Massimino fosse morto.\nIntanto Massimino, preso da una terribile collera contro il suo stesso figlio, il quale, a suo tempo, si era rifiutato di recarsi a Roma, lasciando cos\u00ec ai senatori mano libera nella capitale, decise di marciare con le sue legioni pannoniche sulla \"citt\u00e0 eterna\", dopo aver distribuito un nuovo e ricco \"donativum\" ai suoi soldati.\nCaduta e morte.\nTemendo ora la naturale reazione di Massimino, che si stava preparando per una marcia contro Roma, ora che i due Gordiani erano morti, i senatori decisero di continuare la resistenza eleggendo co-imperatori e \"Augusti\" due di loro, Pupieno (che era stato \"praefectus Urbi\") e Balbino (tardo aprile, inizi di maggio 238). Tuttavia una fazione a Roma prefer\u00ec il nipote di Gordiano I, Gordiano III, tanto che ci furono duri combattimenti nelle strade di Roma: Balbino e Pupieno accettarono, allora, di proclamare il giovane Gordiano \"Cesare\".\nI tre avversari di Massimino potevano contare su milizie formate da coscritti e da gruppi di giovani, mentre l'imperatore aveva a propria disposizione un grande esercito che veniva da anni di guerre. Massimino, avendo ormai capito, che l'odio che il Senato di Roma aveva nei suoi confronti \u00ab\"non avrebbe avuto pi\u00f9 fine\"\u00bb, decise di marciare rapidamente su Roma per spazzare via i suoi oppositori. Giunto in prossimit\u00e0 di \"Emona\", (l'odierna Lubiana) pensava di trovarvi un esercito pronto a combatterlo, e invece, scopr\u00ec che tutti gli abitanti della regione si erano ritirati in citt\u00e0, portando via tutto ci\u00f2 che poteva fornire vettovagliamento per il nemico, in modo che Massimino e il suo esercito si trovassero ridotti alla fame. Ci\u00f2 gener\u00f2 i primi malcontenti tra i suoi soldati, inizialmente contenuti in silenzio, poi sfociati in odio aperto verso il loro comandante. Molti affermano che Massimino trov\u00f2 invece Emona, vuota e priva di ogni genere alimentare, poich\u00e9 ogni cosa era stata distrutta preventivamente dagli abitanti, che poi avevano abbandonato la citt\u00e0. Stoltamente Massimino se ne rallegr\u00f2, credendo che l'intera popolazione fosse fuggita al suo arrivo. Dopo aver soggiornato una notte, si rimise in marcia e pass\u00f2 le Alpi, senza incontrare alcuna opposizione.\nQuando l'esercito di Massimino giunse in vista di Aquileia, posta all'incrocio di importanti vie di comunicazione e deposito dei viveri e dell'equipaggiamento necessari ai soldati, la citt\u00e0 chiuse le porte all'imperatore, guidata da due senatori incaricati dal Senato, Rutilio Pudente Crispino e Tullio Menofilo, i quali disposero molti uomini armati lungo l'intero percorso delle mura, che nel frattempo erano state rinforzate di nuovo e dotate di nuove torri. Massimino prese allora la decisione a lui fatale: invece di scendere rapidamente sulla capitale con un contingente, mise personalmente sotto assedio la citt\u00e0 di Aquileia, permettendo ai suoi avversari di organizzarsi: Pupieno, a cui era stata affidata la conduzione della guerra (mentre Balbino era preposto alla difesa di Roma, dove fronteggi\u00f2 a una rivolta cittadina, spalleggiata da gruppi armati di gladiatori, sorta dietro istigazione di due senatori, Gallicano e Mecenate, contro la stessa guardia pretoriana, che sfoci\u00f2 alla fine in un grande incendio dell'Urbe), raggiunse infatti Ravenna, da cui diresse la difesa della citt\u00e0 assediata.\nSebbene il rapporto di forze fosse ancora a vantaggio di Massimino, il difficile e prolungato assedio che si protraeva senza risultato, malgrado ci fosse stato un segnale di cedimento, poi rientrato, da parte della popolazione della citt\u00e0 ad arrendersi, la penuria di viveri e la rigida disciplina imposta dall'imperatore (portando anche all'assassinio di alcuni generali delle legioni pannoniche), causarono l'ostilit\u00e0 delle truppe verso l'imperatore. Si aggiunga il fatto che il Senato di Roma aveva inviato, ex-pretori ed ex-questori, in tutte le citt\u00e0 dell'area intorno ad Aquileia, per predisporre ovunque misure di sicurezza atte a difendere ogni cosa da possibili attacchi di Massimino, tanto che quest'ultimo si trov\u00f2 nella posizione critica di essere egli stesso assediato, con l'intero mondo romano ostile.\nI soldati della Legio II \"Parthica\" (solitamente di stanza nei castra Albana), presi dal timore, verso mezzogiorno, durante un momento di pausa del combattimento, strapparono le sue immagini dalle insegne militari, per segnalarne la deposizione, poi lo assassinarono nel suo accampamento, assieme al figlio Massimo, mentre i due erano coricati sotto la tenda (10 maggio 238). Poi infilate le loro teste in cima a delle picche, ne fecero mostra agli Aquileiensi.\nSecondo, invece la versione Zosimo, una volta che Massimino si accorse di essere in grave pericolo per la sua vita:\nA Roma allora vennero subito abbattute le sue statue e i suoi busti, mentre il suo prefetto del pretorio fu assassinato assieme ad altri suoi amici. Poi le teste dei due ex-sovrani, padre e figlio, furono inviate nell'Urbe, mentre i loro corpi furono mutilati e dati in pasto ai cani, una \"poena post mortem\". Il Senato elesse imperatore il tredicenne Gordiano III e ordin\u00f2 la \"damnatio memoriae\" per Massimino.\nMassimino nella storiografia.\nDi lui le fonti raccontano che fu amato dei suoi soldati, ma odiato a Roma, dal popolo e dal Senato. La \"Historia Augusta\" dice:\nEgli fu anche molto considerato per le sue doti militari di abile generale, avendo condotto oltre le frontiere settentrionali ogni sorta di campagna militare contro i barbari.\n\u00c8 vero anche che,\nE sembra che questa crudelt\u00e0 fosse soprattutto dettata dal timore di essere trattato con disprezzo dalla \"nobilitas\", a causa delle sue umili origini barbariche. Costui infatti si ricordava che in passato, prima di diventare Imperatore, era stato snobbato persino dai servi dei nobili, tanto che neppure i loro procuratori lo avevano ammesso alla sua presenza.\nErodiano dello stesso aggiungeva che:\nZosimo racconta che:\nSappiamo per\u00f2 che Massimino svolse energicamente il suo impegno nel corso del breve regno in cui esercit\u00f2 il potere, e che segn\u00f2 l'inizio del periodo soprannominato dell'anarchia militare. Affront\u00f2, soprattutto le pressioni esterne dei barbari del Nord con grande energia."}
{"id": "21340", "revid": "466539", "url": "https://it.wikipedia.org/wiki?curid=21340", "title": "Arturo Toscanini", "text": "Viene considerato uno dei pi\u00f9 grandi direttori d'orchestra di tutti i tempi per l'omogeneit\u00e0 e la brillante intensit\u00e0 del suono, la grande cura dei dettagli, il perfezionismo e l'abitudine di dirigere senza partitura grazie a un'eccezionale memoria fotografica. Viene ritenuto in particolare uno dei pi\u00f9 autorevoli interpreti di Verdi, Beethoven, Brahms e Wagner.\nFu uno dei pi\u00f9 acclamati musicisti della fine del XIX e della prima met\u00e0 del XX secolo, acquisendo fama internazionale anche grazie alle trasmissioni radiofoniche e televisive e alle numerose incisioni come direttore musicale della NBC Symphony Orchestra. Refrattario in vita all'idea di ricevere premi e decorazioni di sorta (tanto da rifiutare la nomina a senatore a vita propostagli da Einaudi, vd. \"infra\"), a trent'anni dalla morte fu insignito del Grammy Lifetime Achievement Award.\nNel dicembre 2011, un sondaggio della rivista specializzata \"Classic Voice\" lo ha classificato quarto pi\u00f9 grande direttore d'orchestra di tutti i tempi, dopo Carlos Kleiber, Leonard Bernstein e Herbert von Karajan, ma prima del suo \"rivale\" Wilhelm Furtw\u00e4ngler.\nBiografia.\nGli inizi e il successo.\nToscanini nacque a Parma, nel quartiere Oltretorrente, il 25 marzo del 1867, figlio del sarto e garibaldino Claudio Toscanini, originario di Cortemaggiore (in provincia di Piacenza), e della sarta parmense Paola Montani; il padre era un grande appassionato di arie d'opera, che intonava in casa con amici dopo averle apprese al Teatro Regio, che frequentava spesso da spettatore. Questa passione contagi\u00f2 anche il piccolo Arturo; del suo talento si accorse non il padre, ma una delle sue maestre, una certa signora Vernoni, che, notandolo memorizzare poesie dopo una singola lettura, gli diede gratuitamente le prime lezioni di solfeggio e pianoforte. Arturo dimostr\u00f2 nuovamente memoria eccezionale: era in grado di riprodurre al pianoforte musiche che aveva sentito anche soltanto canticchiare; la maestra Vernoni sugger\u00ec ai genitori l'iscrizione del figlio alla Regia Scuola di Musica, il futuro conservatorio di Parma.\nA nove anni Arturo Toscanini vi si iscrisse, vincendo una borsa di studio non nell'adorato pianoforte, bens\u00ec in violoncello (divenendo allievo di Leandro Carini) e composizione (allievo di Giusto Dacci). Nel 1880, studente tredicenne, gli venne concesso per un anno di essere violoncellista nell'orchestra del Teatro Regio. Si diplom\u00f2 nel 1885 con lode distinta e premio di 137,50 lire.\nNel 1886 si un\u00ec come violoncellista e secondo maestro del coro a una compagnia operistica per una tourn\u00e9e in Sudamerica. In Brasile il direttore d'orchestra, il locale Leopoldo Miguez, in aperto contrasto con gli orchestrali abbandon\u00f2 la compagnia dopo una sola opera (il \"Faust\" di Charles Gounod), con una dichiarazione pubblica ai giornali (che avevano criticato la sua direzione) nella quale imputava tutto al comportamento degli orchestrali italiani. Il 30 giugno 1886 la compagnia doveva rappresentare al Teatro Lirico di Rio de Janeiro l\"Aida\" di Giuseppe Verdi con un direttore sostituto, il piacentino Carlo Superti; Superti fu per\u00f2 pesantemente contestato dal pubblico e non riusc\u00ec neanche a dare l'attacco all'orchestra. Nel caos pi\u00f9 totale Toscanini, incitato da alcuni colleghi strumentisti per la sua grande conoscenza dell'opera, prese la bacchetta, chiuse la partitura e incominci\u00f2 a dirigere l'orchestra a memoria. Ottenne un grandissimo successo, iniziando cos\u00ec la carriera di direttore a soli 19 anni, continuando a dirigere nella tourn\u00e9e. Al ritorno in Italia, su consiglio e mediazione del tenore russo Nikolaj Figner, si present\u00f2 a Milano dall'editrice musicale Giovannina Strazza, vedova di Francesco Lucca), e venne scelto da Alfredo Catalani in persona per la direzione al Teatro Carignano di Torino per la sua opera \"Edmea\", andata in scena il 4 novembre dello stesso 1886, ottenendo un trionfo e critiche entusiaste.\nSuccessivamente riprese per un breve periodo la carriera di violoncellista; fu secondo violoncello alla prima di \"Otello\", diretta al Teatro alla Scala da Franco Faccio il 5 febbraio 1887, e per l'occasione ebbe modo di entrare in contatto con Giuseppe Verdi.\nNel frattempo, prima di intraprendere a pieno ritmo la carriera di direttore d'orchestra, tra il 1884 e il 1888 Toscanini si era dedicato alla composizione di alcune liriche per voce e pianoforte. Si ricordano \"Spes ultima dea, Son gelosa, Fior di siepe, Desolazione, Nevrosi, Canto di Mignon, Autunno, V'amo, Berceuse per pianoforte\".\nIl 21 maggio 1892, al Teatro Dal Verme di Milano, diresse la prima di \"Pagliacci\", di Ruggero Leoncavallo.\nNel 1895, nel nome di Wagner, avvenne l'esordio da direttore al Teatro Regio di Torino, con il quale collabor\u00f2 fino al 1898 e di cui, il 26 dicembre 1905, inaugur\u00f2 la nuova sala con \"Sigfrido\". Nel giugno 1898 inizi\u00f2 a dirigere al Teatro alla Scala (fino al 1903 e nel 1906/1907), col duca Guido Visconti di Modrone come direttore stabile, il librettista e compositore Arrigo Boito vice-direttore e Giulio Gatti Casazza amministratore. Toscanini divenne il direttore artistico del teatro milanese e, sulla scia delle innovazioni portate dal suo idolo Richard Wagner, si adoper\u00f2 per riformare il modo di rappresentare l'opera, ottenendo nel 1901 quello che ai tempi era il sistema di illuminazione scenica pi\u00f9 moderno e nel 1907 la fossa per l'orchestra; pretese inoltre che le luci in sala venissero spente durante la rappresentazione, proib\u00ec l'ingresso agli spettatori ritardatari, viet\u00f2 alle signore di tenere in testa il cappello e tolse di mezzo i bis; ci\u00f2 cre\u00f2 non poco scompiglio, dato che i pi\u00f9 consideravano il teatro d'opera anche come un luogo di ritrovo, per chiacchiere e far mostra di s\u00e9. Come scrisse il suo biografo Harvey Sachs, \"egli credeva che una rappresentazione non potesse essere artisticamente riuscita finch\u00e9 non si fosse stabilita un'unit\u00e0 di intenti tra tutti i componenti: cantanti, orchestra, coro, messa in scena, ambientazione e costumi\". Il 26 febbraio 1901, in occasione della traslazione delle salme di Giuseppe Verdi e di Giuseppina Strepponi dal Cimitero Monumentale di Milano a Casa Verdi, diresse 120 strumentisti e circa 900 voci nel \"Va, pensiero\", che non compariva alla Scala da vent'anni. Nel 1908 si dimise dalla Scala e dal 7 febbraio fu invitato a dirigere presso il teatro Metropolitan di New York, venendo molto contestato per la sua decisione di abbandonare l'Italia. Proprio durante tale esperienza Toscanini comincer\u00e0 a considerare gli Stati Uniti d'America come la sua seconda patria.\nSchierato per l'interventismo, rientr\u00f2 nel 1915, all'ingresso dell'Italia in guerra, e si esib\u00ec esclusivamente in concerti di propaganda e beneficenza; dal 25 al 29 agosto 1917, per allietare gli animi dei combattenti, diresse una banda sul Monte Santo appena conquistato durante la battaglia dell'Isonzo; per tale atto venne decorato con una Medaglia d'argento al valor civile. Subito dopo la fine della guerra, nel giro di pochissimi anni si impegn\u00f2 nella riorganizzazione dell'orchestra scaligera (con la quale era tornato a collaborare), che trasform\u00f2 in ente autonomo.\nAncora per spirito patriottico, nel 1920 si rec\u00f2 a Fiume per dirigere un concerto e incontrare l'amico Gabriele d'Annunzio, che con i suoi legionari aveva occupato la citt\u00e0 contesa dagli slavi e dal governo italiano.\nDiresse anche la New York Philharmonic (1928-1936, che port\u00f2 in Europa nel 1930) e fu presente al Festival di Bayreuth, tempio di Wagner (1930-1931, dove fu il primo direttore non tedesco e dove si esib\u00ec gratuitamente, considerandolo un grande onore), e al Festival di Salisburgo (1934-1937).\nI regimi e l'autoesilio.\nDi idee socialiste, dopo un'iniziale condivisione del programma fascista (nel novembre 1919 si era candidato alle elezioni politiche nel collegio di Milano nella lista dei fasci di combattimento con Mussolini e Marinetti, ma non fu eletto), se ne allontan\u00f2 a causa del progressivo scivolamento a destra di Mussolini, divenendone un forte oppositore gi\u00e0 prima della marcia su Roma. Fu una voce critica e stonata nella cultura omologata al regime, riuscendo, grazie all'enorme prestigio internazionale, a mantenere l'Orchestra del Teatro alla Scala sostanzialmente autonoma nel periodo 1921-1929. Al riguardo si rifiut\u00f2 di dirigere la prima di \"Turandot\" dell'amico Giacomo Puccini, se Mussolini fosse stato presente in sala.\nPer questi atteggiamenti di aperta ostilit\u00e0 al regime sub\u00ec una campagna di stampa avversa sul piano artistico e personale, mentre le autorit\u00e0 disposero provvedimenti come lo spionaggio su telefonate e corrispondenza e il ritiro temporaneo del passaporto a lui e famiglia; tutto ci\u00f2 contribu\u00ec a mettere in pericolo la sua carriera e, come accadr\u00e0 a Bologna, la sua stessa vita.\nIl 14 maggio 1931, trovandosi a Bologna per dirigere al Teatro Comunale un concerto della locale orchestra in commemorazione di Giuseppe Martucci, si era rifiutato in partenza di eseguire come introduzione gli inni \"Giovinezza\" e \"Marcia Reale\", al cospetto di Leandro Arpinati, Costanzo Ciano e di vari gerarchi; dopo lunghe negoziazioni, che il Maestro non aveva accettato, si arriv\u00f2 alla defezione di Arpinati e Ciano, e alla perdita di ufficialit\u00e0 del concerto, e di conseguenza alla non necessit\u00e0 di esecuzione degli inni; ma Toscanini, al suo arrivo in macchina al teatro in compagnia della figlia Wally, proveniente dall'albergo e in ritardo a causa delle negoziazioni, appena sceso, venne circondato e aggredito da un folto gruppo di fascisti, fortemente schiaffeggiato sulla guancia sinistra si presume dalla camicia nera Guglielmo Montani, e colpito da una serie di pugni a viso e collo; fu messo in salvo dal suo autista che lo spinse in macchina, affront\u00f2 brevemente gli aggressori e poi ripart\u00ec; il gruppo di fascisti giunse poi all'albergo e intim\u00f2 a Toscanini di andarsene immediatamente; verso le ore 2 della notte, dopo aver dettato un durissimo telegramma di protesta a Mussolini in persona in cui denunciava di essere stato aggredito da \u201c\"una masnada inqualificabile\"\u201d (telegramma che non avr\u00e0 risposta), avendo persino rifiutato di farsi visitare da un medico, part\u00ec in macchina da Bologna diretto a Milano, mentre gli organismi fascisti si preoccupavano che la stampa, sia italiana sia estera, non informasse dell'accaduto. Da quel momento Toscanini visse principalmente a New York; per qualche anno torn\u00f2 regolarmente a dirigere in Europa, ma non in Italia, dove torner\u00e0 a dirigere solamente alla fine del fascismo e della seconda guerra mondiale.\nNel 1933 infranse i rapporti anche con la Germania nazista, rispondendo con un rifiuto duro e diretto a un invito personale di Adolf Hitler a quello che sarebbe stato il suo terzo Festival di Bayreuth. Le sue idee lo portarono fino in Palestina, dove il 26 dicembre 1936 fu chiamato a Tel Aviv per il concerto inaugurale dell'Orchestra Filarmonica di Palestina (ora Orchestra Filarmonica d'Israele), destinata ad accogliere e a dare lavoro ai musicisti ebrei europei in fuga dal nazismo, e che diresse gratuitamente. Nel 1938, dopo l'annessione dell'Austria da parte della Germania, abbandon\u00f2 anche il Festival di Salisburgo, nonostante fosse stato caldamente invitato a rimanere. Nello stesso anno inaugur\u00f2 il Festival di Lucerna (per l'occasione molti, soprattutto antifascisti, vi andarono dall'Italia per seguire i suoi concerti); inoltre, quando anche il governo italiano, in linea con l'alleato tedesco, adott\u00f2 una politica antisemita promulgando le leggi razziali del 1938, Toscanini mand\u00f2 su tutte le furie Mussolini definendole, in un'intercettazione telefonica che gli caus\u00f2 un nuovo temporaneo ritiro del passaporto, \"roba da Medioevo\"; ribad\u00ec inoltre in una lettera all'amante pianista Ada Colleoni: \"maledetti siano l'asse Roma-Berlino e la pestilenziale atmosfera mussoliniana\".\nL'anno successivo, anche a seguito della sempre pi\u00f9 dilagante persecuzione razziale, abbandon\u00f2 totalmente l'Europa per gli Stati Uniti d'America.\nDagli Stati Uniti d'America continu\u00f2 a servirsi della musica per lottare contro il fascismo e il nazismo, e si adoper\u00f2 per cercare casa e lavoro a ebrei, politici e oppositori perseguitati e fuoriusciti dai regimi; l'Universit\u00e0 di Georgetown, a Washington, gli confer\u00ec una laurea honoris causa. Per lui, inoltre, nel 1937 era stata appositamente creata la NBC Symphony Orchestra, formata dai pi\u00f9 virtuosi musicisti americani, che diresse regolarmente fino al 1954 su radio e televisioni nazionali, divenendo il primo direttore d'orchestra ad assurgere al ruolo di stella dei mass media.\nAlbert Einstein gli scrisse: \"(\"\u2026) sento la necessit\u00e0 di dirle quanto l'ammiri e la onori. Lei non \u00e8 soltanto un impareggiabile interprete della letteratura musicale mondiale (\u2026). Anche nella lotta contro i criminali fascisti lei ha mostrato di essere un uomo di grandissima dignit\u00e0. Sento pure la pi\u00f9 profonda gratitudine per quanto avete fatto sperare con la vostra opera di promozione di valori, inestimabile, per la nuova Orchestra di Palestina di prossima costituzione. Il fatto che esista un simile uomo nel mio tempo compensa molte delle delusioni che si \u00e8 continuamente costretti a subire\".\nDurante la seconda guerra mondiale diresse esclusivamente concerti di beneficenza a favore delle forze armate statunitensi e della Croce Rossa, riuscendo a raccogliere ingenti somme di danaro. Si adoper\u00f2 anche per la realizzazione di un filmato propagandistico nel quale dirigeva due composizioni di Giuseppe Verdi dall'alto valore simbolico: l'ouverture della \"Forza del destino\" e l\"Inno delle Nazioni\", da lui modificato variando in chiave antifascista l\"Inno di Garibaldi\" e inserendovi l'inno nazionale statunitense e \"L'Internazionale\". Nel 1943 il Teatro alla Scala, sui cui muri esterni figuravano scritte quali \"Lunga vita a Toscanini\" e \"Ritorni Toscanini\", venne parzialmente distrutto durante un violento bombardamento da parte di aerei alleati. La ricostruzione avvenne in tempi rapidi, grazie anche alle ingenti donazioni versate dal Maestro.\nIl 13 settembre 1943 la rivista statunitense \"Life \"pubblic\u00f2 un lungo articolo di Arturo Toscanini col titolo \"Appello al Popolo d\u2019America\"\". L\u2019articolo era in precedenza un\u2019accorata lettera privata di Toscanini al presidente Franklin Delano Roosevelt. \"Le assicuro, caro presidente, - scrive Toscanini - che persevero nella causa della libert\u00e0 la cosa pi\u00f9 bella cui aspira l\u2019umanit\u00e0 (...) chiediamo agli Alleati di consentire ai nostri volontari di combattere contro gli odiati nazisti sotto la bandiera italiana e in condizioni sostanzialmente simili a quelle dei Free French. Solo in questo modo noi italiani possiamo concepire la resa incondizionata delle nostre forze armate senza ledere il nostro senso dell\u2019onore. (...)\".\nIl ritorno.\nNel 1946 Toscanini, settantanovenne, ritorn\u00f2 in Italia per dirigere lo storico concerto di riapertura del Teatro alla Scala, ricordato come il concerto della liberazione, dedicato in gran parte all'opera italiana, e probabilmente per votare a favore della Repubblica. Quella sera dell'11 maggio il teatro si riemp\u00ec fino all'impossibile; il programma vide l'ouverture de \"La gazza ladra\" di Rossini, il coro dell\"Imeneo\" di H\u00e4ndel, il \"Pas de six\" e la \"Marcia dei Soldati\" dal \"Guglielmo Tell\" di Rossini, la preghiera dal \"Mos\u00e8 in Egitto\" sempre di Rossini, l'ouverture e il coro degli ebrei del \"Nabucco\" di Verdi, l'ouverture de \"I vespri siciliani\" e il \"Te Deum\" anch'essi di Verdi, l'intermezzo e alcuni estratti dall'atto III di \"Manon Lescaut\" di Puccini, il prologo e alcune arie dal \"Mefistofele\" di Boito. In quell'occasione esord\u00ec alla Scala Renata Tebaldi, definita da Toscanini \"voce d'angelo\".\nDiresse ancora alla Scala il concerto commemorativo di Arrigo Boito, comprendente la \"Nona sinfonia di Beethoven\", nel 1948; inoltre la \"Messa di requiem\" di Verdi nel 1950 e, come ultima volta, un concerto dedicato a Wagner nel settembre 1952.\nIl 5 dicembre 1949 venne nominato senatore a vita per alti meriti artistici, ma decise di rinunciare alla carica il giorno successivo. Mand\u00f2, da New York, un telegramma di rinuncia all'allora presidente della Repubblica Luigi Einaudi:\nRitiro e morte.\nSi ritir\u00f2 a 87 anni, dopo una straordinaria carriera duratane 68; il suo ultimo concerto, interamente dedicato a Wagner, compositore sempre molto amato, fu con la NBC Symphony Orchestra, il 4 aprile 1954 alla Carnegie Hall di New York, in diretta radiofonica. Proprio in occasione di quell'ultimo concerto il Maestro, celebre anche per la sua straordinaria memoria, per la prima volta perse la concentrazione e smise di battere il tempo. Vi furono ben 14 secondi di silenzio (in radio fu immediatamente fatto scattare un dispositivo di sicurezza che trasmise musica di Brahms), dopo i quali riprese la direzione del brano dell'opera \"Tannh\u00e4user\". Alla fine del concerto raggiunse rapidamente il camerino, mentre in teatro gli applausi sembravano non smettere pi\u00f9. La reazione dei tecnici radiofonici \u00e8 stata a posteriori giudicata eccessiva e forse dettata dal panico: Toscanini, in realt\u00e0, perse s\u00ec la concentrazione, ma si ricompose immediatamente e riprese a dirigere l'orchestra, che in realt\u00e0 non aveva mai smesso di suonare.\nA dicembre del 1956, debilitato da problemi di salute legati all'et\u00e0, espresse il desiderio di trascorrere l\u2019ultimo dell\u2019anno con tutta la famiglia; cos\u00ec il figlio Walter organizz\u00f2 una grande festa con figli, nipoti, vari parenti e amici, e a mezzanotte il Maestro, apparso insolitamente allegro ed energico, volle abbracciare tutti uno per uno. Se ne and\u00f2 a letto alle due. Al mattino di Capodanno del 1957, alzatosi attorno alle 7, usc\u00ec dal bagno colpito da trombosi cerebrale; visse fino al 16 gennaio in stato di semincoscienza.\nSi spense alle soglie dei 90 anni nella sua casa newyorkese di Riverdale, il 16 gennaio 1957; la salma ritorn\u00f2 il giorno dopo in Italia con un volo diretto all'Aeroporto di Ciampino, a Roma, e venne accolta all'arrivo da una folla di persone; giunta a Milano, la camera ardente e il funerale furono allestiti presso il Teatro alla Scala, e la gente sal\u00ec anche sui tetti per poter vedere qualcosa.\nComposto da una marea di persone, il corteo funebre si avvi\u00f2 verso il Cimitero Monumentale di Milano, dove il Maestro venne tumulato nell'Edicola 184 del Riparto VII, tomba di famiglia precedentemente edificata alla morte del figlioletto Giorgio dall'architetto Mario Lab\u00f2, e scolpita dallo scultore Leonardo Bistolfi con tematiche rappresentanti l'infanzia e il viaggio per mare (Giorgio era morto di una difterite fulminante a Buenos Aires a seguito del padre in tourn\u00e9e, ed era ritornato a Milano defunto in nave).\nIl nome di Arturo Toscanini si \u00e8 successivamente meritato l'iscrizione al Famedio del medesimo cimitero.\nVita privata.\nArturo era il primogenito; dopo di lui i genitori ebbero tre figlie: Narcisa (1868-1878), Ada (1875-1955) e Zina (1877-1900).\nToscanini spos\u00f2 la milanese Carla De Martini (nata nel 1877) a Conegliano il 21 giugno 1897; la moglie diverr\u00e0 sua manager. Ebbero quattro figli: Walter, nato il 19 marzo 1898 e morto il 30 luglio 1971, storico e studioso del balletto, che spos\u00f2 la celebre prima ballerina Cia Fornaroli; Wally, nata il 16 gennaio del 1900, chiamata come la protagonista dell'ultima opera dell'amico scomparso Alfredo Catalani, \"La Wally\", nel corso della seconda guerra mondiale elemento importante della Resistenza italiana e successivamente fondatrice di un'associazione per la ricostruzione del Teatro alla Scala distrutto dai bombardamenti alleati, nonch\u00e9 moglie del conte Emanuele di Castelbarco e celebre animatrice del jet set internazionale, morta l'8 maggio 1991; il predetto Giorgio, nato nel settembre 1901 e morto di difterite il 10 giugno 1906 e Wanda Giorgina, nata il 7 dicembre del 1907, diventata celebre per avere sposato il pianista russo-ucraino e amico di famiglia Vladimir Horowitz, morta il 21 agosto 1998.\nIl 23 giugno 1951 la moglie mor\u00ec a Milano e Toscanini rimase vedovo.\nToscanini ebbe varie relazioni extraconiugali, come, per esempio, con il soprano Rosina Storchio, dalla quale nel 1903 ebbe il figlio Giovanni Storchio, nato cerebroleso e morto sedicenne il 22 marzo 1919, e con il soprano Geraldine Farrar, che gli impose di lasciare moglie e figli per sposarla. Non gradendo l'ultimatum, nel 1915 Toscanini si dimise da direttore d'orchestra principale del Metropolitan e ritorn\u00f2 in Italia. Ebbe anche una relazione durata sette anni (dal 1933 al 1940) con la pianista Ada Colleoni, amica delle figlie e divenuta moglie del violoncellista Enrico Mainardi; tra i due, nonostante vi fossero trent'anni di differenza, nacque un profondo legame, come risulta da una raccolta di circa 600 lettere e 300 telegrammi che il Maestro le invi\u00f2.\nCritica.\nToscanini fu pressoch\u00e9 idolatrato dalla critica finch\u00e9 fu in vita, e la RCA Victor, che l'aveva sotto contratto, non si faceva problemi a definirlo il miglior direttore d'orchestra mai esistito. Tra i suoi sostenitori non vi erano solo i critici musicali, ma anche musicisti e compositori: un parere d'eccezione viene da Aaron Copland.\nTra le critiche che gli furono mosse, spicca quella \"revisionista\", secondo la quale l'impatto di Toscanini sulla musica americana \u00e8 da giudicare in definitiva pi\u00f9 negativo che positivo, poich\u00e9 il Maestro prediligeva la musica classica europea a quella a lui contemporanea. Tale bacchettata venne dal compositore Virgil Thompson, il quale deprec\u00f2 la poca attenzione di Toscanini per la musica \"contemporanea\". Va tuttavia sottolineato come Toscanini abbia speso parole d'ammirazione per compositori a lui senz'altro contemporanei, quali Richard Strauss e Claude Debussy, di cui diresse e incise la musica. Altri compositori attivi nel XX secolo di cui Toscanini diresse la musica furono Dukas (\"L'apprendista stregone\"), Stravinskij, Shostakovich (sinfonie numero 1 e 7) e Gershwin, del quale diresse i tre lavori maggiori (\"Rapsodia in Blu\", \"Un americano a Parigi\" e il \"Concerto in Fa\").\nUn'altra celebre critica mossa a Toscanini era quella di essere troppo \"metronomico\", cio\u00e8 di battere il tempo fin troppo rigidamente. Questo aspetto della sua direzione gli valse la rivalit\u00e0 di Wilhelm Furtw\u00e4ngler.\nNota \u00e8 l'aspra discussione sorta fra Toscanini e Maurice Ravel in relazione ai tempi della partitura del celebre \"Bol\u00e9ro\". Alla prima esecuzione newyorkese nel 1930, infatti, il direttore affrett\u00f2 il tempo per poi allargarlo nel finale. Ravel, piccato, gli ricord\u00f2 che il brano andava eseguito con un unico tempo, dall'inizio alla fine, e che nessuno poteva prendersi certe libert\u00e0: egli, dopo la prima esecuzione, aveva anche fatto preparare un avviso in cui si avvertiva che il \"Bol\u00e9ro\" doveva durare esattamente diciassette minuti.\nPrime esecuzioni.\nToscanini diresse le prime assolute di molte opere, incluse quattro che sono entrate a far parte del repertorio operistico classico: \"Pagliacci\", \"La boh\u00e8me\", \"La fanciulla del West\" e \"Turandot\". Diresse inoltre le prime rappresentazioni italiane di \"Siegfried\", \"G\u00f6tterd\u00e4mmerung\", \"Salom\u00e8\", \"Pell\u00e9as et M\u00e9lisande\", quelle sudamericane di \"Tristan und Isolde\" e \"Madama Butterfly\" e la nord americana di \"Boris Godunov\". Si elencano di seguito le prime assolute:\nIncisioni.\nToscanini registr\u00f2 191 dischi, specialmente verso la fine della carriera, molti dei quali sono ancora ristampati. Inoltre sono conservate molte registrazioni di esibizioni televisive e radiofoniche. Particolarmente apprezzate sono quelle dedicate a Beethoven, Brahms, Wagner, Richard Strauss, Debussy tra gli stranieri, Rossini, Verdi, Boito e Puccini tra gli italiani.\nAlcune delle esecuzioni disponibili sono:\nDocumenti.\nI beni che documentano la vita di Toscanini sono stati dati dai suoi eredi a istituzioni pubbliche italiane e statunitensi. A New York presso la New York Public Library si conservano molte delle partiture annotate e la rassegna stampa degli eventi che videro protagonista il Maestro; alcuni documenti sono invece conservati presso la Fondazione Arturo Toscanini di Parma; a Milano si trovano documenti presso l'archivio del Museo Teatrale alla Scala, l'Archivio di Stato e il Conservatorio di musica \"Giuseppe Verdi\"; il 19 dicembre 2012 vi fu un'asta su lotti di lettere e spartiti del Maestro: tutto ci\u00f2 rischiava di andare disperso, ma 60 lotti su 73 andarono all'Archivio di Stato.\nA Parma si visita la Casa natale di Toscanini e, all'interno del Museo storico del Conservatorio \"Arrigo Boito\", si visita una ricostruzione dello studio personale della casa di via Durini a Milano, con suoi oggetti e documenti reali."}
{"id": "21347", "revid": "287204", "url": "https://it.wikipedia.org/wiki?curid=21347", "title": "Idealismo tedesco", "text": "Lidealismo tedesco \u00e8 una corrente filosofica sviluppatasi in Germania tra la fine del XVIII secolo e l'inizio del XIX, a seguito della svolta kantiana nella teoria della conoscenza.\nI pi\u00f9 celebri esponenti dell'idealismo tedesco sono, in ordine cronologico: Johann Gottlieb Fichte, Friedrich Schelling e Georg Wilhelm Friedrich Hegel. Altri pensatori della corrente sono considerati Friedrich Heinrich Jacobi, Karl Leonhard Reinhold, e Friedrich Schleiermacher. Seppur in polemica con la sua linea ufficiale e accademica, pu\u00f2 esservi ricompreso anche Arthur Schopenhauer.\nPredecessori e influenze.\nIl successo di cui godette sin dall'inizio questa corrente di pensiero nelle universit\u00e0 tedesche fu dovuto alla sua capacit\u00e0 di innestarsi in forma nuova e originale su temi e concezioni idealistiche presenti gi\u00e0 in diversi precursori, in particolare:\nAspetti delle filosofie precedenti.\nDa questo punto di vista, si possono individuare due punti significativi:\nColui che di fatto apr\u00ec la strada all'Idealismo tedesco fu Kant, con la sua \"rivoluzione copernicana\" e la formulazione del dualismo tra noumeno e fenomeno, che aveva aperto una frattura nel suo pensiero, arenatosi nella duplice accezione di noumeno (positiva e negativa). L\"Io penso\" trascendentale come datore di senso, unificatore dell'esperienza fenomenica, che in Kant era oggetto di ricerca scientifica, divenne per gli idealisti oggetto di ricerca metafisica. Fichte, che \u00e8 considerato il fondatore, si interrog\u00f2 sul \"fondamento\" della realt\u00e0; la risposta filosofica prender\u00e0 le mosse ancora una volta dall\"Io penso\" kantiano, trasformato, enfatizzato.\nFichte riusc\u00ec in tal modo ad individuare un punto di raccordo con il quale proseguire il pensiero kantiano, fino a portarlo a conseguenze del tutto nuove e inesplorate; il mezzo del quale si avvalse fu il processo dialettico, che verr\u00e0 ripreso in seguito anche da Hegel, il quale per\u00f2 assolutizzandolo ne far\u00e0 non solo un mezzo, ma il fine stesso della filosofia.\nUso del termine.\nIl termine \"Deutscher Idealismus\" (\u00abidealismo tedesco\u00bb) compare per la prima volta in una lettera di Friedrich Engels a Karl Marx del 19 novembre 1844 e verr\u00e0 in seguito utilizzato negli scritti di Marx e di Rudolf Haym.\nIl contesto storico.\nL'Idealismo tedesco, che sembrava inaugurare una nuova epoca del pensiero filosofico, fu anche spettatore, spesso entusiasta, dei grandi sconvolgimenti che avvenivano contemporaneamente sul piano storico. Nel periodo di tempo che va dal 1789 al 1799, infatti, si svolse in Francia la Rivoluzione francese, durante la quale la monarchia fu rovesciata e si tent\u00f2 la sottomissione della Chiesa Cattolica Romana allo Stato.\nAllora in Germania, tra il XVIII e il XIX secolo, l'intellettuale era espressione di un ceto che non formava una classe sociale omogenea. Lo spazio in cui si faceva cultura era l'Universit\u00e0, in gran parte condizionata dalla Chiesa di stato luterana. La societ\u00e0 tedesca appariva piuttosto statica. \nIn questo contesto il sapere si trasmetteva per cooptazione e la filosofia era lo stile espressivo di un ambito socialmente piuttosto emarginato; esso era caratterizzato da una formazione teologica che si rifletteva nello stile espositivo e nell'oggetto di studio.\nI concetti intorno ai quali si svilupp\u00f2 la discussione furono: la libert\u00e0, con un'interpretazione filosofica della Rivoluzione francese; la polemica nei confronti dell'Illuminismo formale delle corti tedesche; la critica ai testi sacri, al loro contenuto dogmatico, che vengono reinterpretati come testi morali, educativi, che non rappresentano pi\u00f9 la rivelazione; la religione divenne allora l'educazione dell'umanit\u00e0, ma anche la Rivoluzione Francese fu oggetto di critica: essa era stata scatenata da principii individualistici ed utilitaristici; la vera rivoluzione sar\u00e0 quella \"Ideale\" da attuare secondo alti valori morali, in base ad un programma di miglioramento della civilt\u00e0 e di tutto il popolo. Un'altra idea potente fu quella filosofica della Storia; l'idea cio\u00e8 che il tempo presente fosse caratterizzato da un maggior livello di progresso rispetto al passato (era questo un atteggiamento gi\u00e0 diffuso in et\u00e0 illuministica). In tale prospettiva il tempo, la realt\u00e0, l'esperienza umana in tutte le sue espressioni vennero lette come linee storiche in evoluzione; c'\u00e8 un continuo progresso nel divenire storico (storicismo), il presente \u00e8 il risultato di un processo che avviene tramite una progressiva presa di coscienza.\nNella filosofia tedesca del primo \u2018800 il nuovo approccio del pensiero nei confronti della storia venne tradotto in originali concezioni filosofiche; anche il mondo classico entr\u00f2 a far parte degli ideali, dei miti della cultura romantica; la Grecia classica fu assurta come il luogo e il tempo della perfezione morale e civile, di cui la \"Polis\" era il modello.\nEliminazione della \"cosa in s\u00e9\".\nSul piano filosofico, Friedrich Heinrich Jacobi (1743-1819) fu il primo ad evidenziare le aporie di Kant: quest'ultimo infatti aveva cercato di spiegare come la categoria di causalit\u00e0 fosse applicabile legittimamente solo nell'ambito fenomenico e conoscitivo (rigorosamente disgiunto dalla cosa in s\u00e9), per\u00f2 poi aveva trattato la stessa cosa in s\u00e9 come un qualcosa che \"causa\", in maniera oscura, l'emergere dell'esperienza. Se il noumeno, o cosa in s\u00e9, modifica i nostri organi di senso, che su di essa formano infatti il fenomeno, vuol dire che la cosa in s\u00e9 agisce \"causalmente\" su di noi. L'errore di Kant consiste dunque nell'aver costruito tutto il processo conoscitivo umano intorno alla cosa in s\u00e9, pur essendo questa paradossalmente inconoscibile.\nPer salvare il kantismo allora, Karl Leonhard Reinhold (1758-1823), che era tra l'altro un grande estimatore di Kant, nel \"Saggio su una nuova teoria della facolt\u00e0 umana della rappresentazione\" (1789) propose di unificare fenomeno e noumeno, materia e forma, vedendoli non pi\u00f9 come i termini opposti di una contraddizione, ma originati dalla stessa attivit\u00e0 unificatrice del soggetto. Secondo Reinhold, la cosa in s\u00e9 non \u00e8 pertanto qualcosa di esterno al soggetto, ma \u00e8 un puro concetto (limite) appartenente alla sua stessa rappresentazione, la quale consta contemporaneamente sia di spontaneit\u00e0 (attiva), che di recettivit\u00e0 (passivit\u00e0 dei sensi).\nFichte.\nJohann Gottlieb Fichte (1762-1814) \u00e8 il primo grande esponente (e fondatore) dell'Idealismo tedesco. Egli, partendo dalle posizioni di Reinhold, intuisce che, se l'Io non \u00e8 pi\u00f9 limitato dal noumeno nella sua attivit\u00e0 conoscitiva, cio\u00e8 da un limite esterno che lo renda finito, allora \u00e8 un Io infinito. Pur restando nell'ambito del kantismo, di cui si considera un prosecutore, Fichte cercher\u00e0 di andare al di l\u00e0 delle aporie di Kant, costituite appunto dal dualismo tra fenomeno e noumeno, a favore di una visione completamente incentrata sull'Io, concepito non come una realt\u00e0 di fatto, bens\u00ec come un atto, un agire dinamico, come attivit\u00e0 pensante. Questa superiore attivit\u00e0 (inconscia) costituisce l'unit\u00e0 originaria e immediata sia del soggetto che dell'oggetto, nella quale il noumeno, cio\u00e8 il non-io, che di una simile attivit\u00e0 \u00e8 il prodotto, viene posto inconsciamente dal soggetto stesso, per rispondere a un'esigenza di natura altamente etica. La filosofia fichtiana, detta appunto \u00abidealismo etico\u00bb, o anche \u00abidealismo critico\u00bb (che idealizza e trasfigura il dato nel soggetto trascendente), si contrappone pertanto al dogmatismo, nel quale invece il soggetto diventa immanente all'oggetto.\nInizia cos\u00ec la stagione dell'Idealismo tedesco. Gli altri idealisti tedeschi svilupperanno le loro filosofie a partire dalle considerazioni di Fichte.\nSchelling.\nLa filosofia di Fichte \u00e8 una filosofia dell'infinito inteso non come estensione, ma come potenza spirituale e ideale: essa inaugurava una nuova epoca del pensiero, l'epoca dell'Idealismo e del Romanticismo. Segu\u00ec questa strada il discepolo, e inizialmente suo ammiratore, Friedrich Wilhelm Joseph von Schelling (1775-1854), che occup\u00f2 la cattedra dell'Universit\u00e0 di Jena quando Fichte diede le dimissioni. Schelling, personaggio di primo piano dell'Idealismo e amico di importanti esponenti del Romanticismo tedesco (Goethe, Novalis, Schlegel, H\u00f6lderlin, Hegel), riprese da Fichte l'idea dell'infinit\u00e0 dell'uomo. Il filosofo per\u00f2 mostr\u00f2 interesse anche per la natura, e ben presto critic\u00f2 l'Io fichtiano perch\u00e9 questo, pur essendo assoluto e illimitato, aveva bisogno di restare vincolato al non-io, dal momento che un soggetto pu\u00f2 esistere solo in rapporto a un oggetto. Cos\u00ec egli pose a principio della sua filosofia l'Assoluto, nel quale il soggetto e l'oggetto siano due poli con pari dignit\u00e0; esso \u00e8 l'unione immediata (o \"indifferenza\") di spirito e materia, pensiero ed estensione, Ragione e Natura. Secondo Schelling, la tensione verso la trascendenza si ricompone nel momento estetico dell'arte, mentre secondo Fichte si ricomponeva invece nell'agire etico.\nHegel.\nGeorge Wilhelm Friedrich Hegel (1770-1831) si considerava lui stesso il culmine della corrente, nella quale Fichte rappresenterebbe l'\u00abidealismo soggettivo\u00bb, Schelling l'\u00abidealismo oggettivo\u00bb, e quindi Hegel l'\u00abidealismo assoluto\u00bb, seguendo lo schema di \"tesi-antitesi-sintesi\" da lui stesso elaborato.\nL'unit\u00e0 di soggetto e oggetto, essere e pensiero, diventa per\u00f2 in Hegel non pi\u00f9 un'unit\u00e0 immediata, bens\u00ec mediata dalla ragione dialettica. L'Idealismo hegeliano segna infatti l'abbandono della logica formale di stampo parmenideo e aristotelico (detta anche logica dell'identit\u00e0 o di \"non-contraddizione\"), in favore di una nuova logica cosiddetta \"sostanziale\". L'essere non \u00e8 pi\u00f9 staticamente opposto al non-essere, ma viene fatto coincidere con quest'ultimo trapassando nel divenire.\nL'Idealismo hegeliano, che risolve tutte le contraddizioni della realt\u00e0 nella Ragione assoluta (e per questo sar\u00e0 chiamato panlogismo) avr\u00e0 un esito immanentistico, riconoscendo in se stesso, e non pi\u00f9 in un principio trascendente, la meta e il traguardo ultimo della Filosofia. La ragione infatti si riconcilia con il reale non (come era in Fichte e Schelling) ritornando alla sua origine indistinta, ma all'interno e alla fine del percorso dialettico stesso: \u00abdell'assoluto si deve dire che esso \u00e8 essenzialmente Risultato, che solo alla fine \u00e8 ci\u00f2 che \u00e8 in verit\u00e0; e proprio in ci\u00f2 consiste la sua natura, nell'essere effettualit\u00e0, soggetto, o svolgimento di se stesso\u00bb. Portando a soluzione tutte le contraddizioni, Hegel finir\u00e0 per risolvere e vanificare quella tensione ideale del finito verso l'infinito, dell'uomo verso Dio, tipica del Romanticismo, e con lui si chiude cos\u00ec la stagione dell'Idealismo tedesco.\nSinistra e destra hegeliana.\nStoricamente Hegel ha fatto scuola, visto che al suo seguito si sono create varie correnti, innanzitutto la cosiddetta \u00absinistra hegeliana\u00bb (o i \u00ab\"giovani hegeliani\"\u00bb), e la \u00abdestra hegeliana\u00bb. La destra sosteneva che Hegel fosse il culmine della filosofia, in cui lo Spirito assoluto aveva trovato espressione reale e definitiva, mentre la sinistra credeva che nella dinamica storica anche la filosofia hegeliana andasse superata, diventando essa stessa tesi o antitesi per un'ulteriore sintesi. Della sinistra ha fatto parte tra gli altri Ludwig Feuerbach che influenz\u00f2 il pensiero di Karl Marx, il quale formul\u00f2 un'importante critica anti-hegeliana, reinterpretando la sua filosofia non pi\u00f9 in chiave idealistica, bens\u00ec in chiave storica. Marx vedeva infatti nella filosofia hegeliana un sostanziale razionalismo e materialismo di fondo, mascherato solo esteriormente da idealismo. Su questi assunti giunse al materialismo storico, sviluppato come materialismo dialettico dal suo sodale Engels.\nDopo l'Idealismo tedesco.\nDopo l'iniziale entusiastica adesione al pensiero di Hegel, si \u00e8 avuta nei filosofi successivi una reazione opposta di ferma contrariet\u00e0 verso tutto quanto avesse odore di idealismo, seppure da prospettive diverse.\nDal suo interno, il secondo Schelling contest\u00f2 l'esito hegeliano dell'Idealismo tedesco che risolveva tutta la realt\u00e0 nella Ragione Assoluta. Tra i pi\u00f9 fermi esponenti dell'anti-idealismo si trova invece Franz Brentano, il quale sosteneva che il metodo proprio della filosofia non fosse altro che quello delle scienze naturali e che la filosofia dovesse tornare ad essere scientifica.\nUn ritorno all'idealismo si ebbe successivamente in Italia nel XX secolo con Giovanni Gentile e Benedetto Croce, esponenti del cosiddetto neoidealismo italiano.\nFra gli studiosi dell'Idealismo tedesco vi fu contemporaneamente Heidegger, il quale vedeva in Hegel il compimento dell'aberrazione della metafisica culminante nell'oblio dell'Essere. Schelling avrebbe invece riconosciuto l'impossibilit\u00e0 di racchiudere la verit\u00e0 in un sistema compiuto, al punto da essere definito da Heidegger come \u00abil pensatore veramente creativo e di pi\u00f9 ampio respiro di tutta questa epoca della filosofia tedesca. Egli lo \u00e8 a tal punto che spinge dall'interno l'Idealismo tedesco al di l\u00e0 della sua propria posizione fondamentale\u00bb."}
{"id": "21351", "revid": "399", "url": "https://it.wikipedia.org/wiki?curid=21351", "title": "Obbligazione", "text": ""}
{"id": "21360", "revid": "118317867", "url": "https://it.wikipedia.org/wiki?curid=21360", "title": "Edward Morley", "text": "Biografia.\nNacque a Newark, nel New Jersey, e si laure\u00f2 al Williams College nel 1860.\nDal 1869 al 1906 insegn\u00f2 chimica al Western Reserve College, oggi Case Western Reserve University.\nIl suo lavoro pi\u00f9 importante fu il celebre esperimento di Michelson-Morley basato sull'interferometro di Michelson, che condusse unitamente ad Albert Abraham Michelson e Dayton Miller nel 1887. N\u00e9 lui n\u00e9 Michelson constatarono che esso negava definitivamente l'esistenza dell'etere, fatto che risult\u00f2 evidente dopo che Albert Einstein formul\u00f2 la teoria della relativit\u00e0 ristretta.\nLavor\u00f2 anche alla determinazione della composizione chimica dell'atmosfera terrestre, allo studio della dilatazione termica e alla determinazione della velocit\u00e0 della luce in un campo magnetico."}
{"id": "21363", "revid": "172", "url": "https://it.wikipedia.org/wiki?curid=21363", "title": "Teoria della Relativit\u00e0", "text": ""}
{"id": "21370", "revid": "1543377", "url": "https://it.wikipedia.org/wiki?curid=21370", "title": "Controllabilit\u00e0", "text": "Nell'analisi dei sistemi dinamici, la controllabilit\u00e0 di un sistema dinamico \u00e8 la sua capacit\u00e0 di raggiungere qualsiasi punto dello spazio delle fasi mediante un qualche insieme di manipolazioni. La definizione rigorosa dipende dal contesto in cui viene presentato il problema dinamico; generalmente si riferisce alla capacit\u00e0 di un ingresso (controllo esterno) di agire sullo stato del sistema in modo tale da condurlo da un'arbitraria configurazione iniziale ad una arbitraria configurazione finale in un intervallo di tempo finito. Il concetto duale a quello di controllabilit\u00e0 \u00e8 l'osservabilit\u00e0, che riguarda la possibilit\u00e0 di studiare lo stato del sistema a partire dalle uscite.\nSi parla nello specifico di controllabilit\u00e0 per riferirsi alla capacit\u00e0 di portare il sistema da uno stato qualsiasi all'origine, e di raggiungibilit\u00e0 per riferirsi, al contrario, alla possibilit\u00e0 di controllare il sistema una volta che esso ha raggiunto un certo stato iniziale, ovvero di poter raggiungere qualsiasi stato a partire dall'origine. Nei sistemi LTI le due propriet\u00e0 si implicano a vicenda.\nGli autovalori della parte non raggiungibile di un sistema non compaiono come poli della funzione di trasferimento, e in particolare si dimostra che un sistema \u00e8 controllabile se e solo se tutti gli autovalori della sua parte non raggiungibile sono nulli. La raggiungibilit\u00e0 implica dunque la controllabilit\u00e0, ma in generale non vale il viceversa (l'equivalenza si ha solamente nei sistemi a tempo continuo).\nSi tratta di propriet\u00e0 introdotte per valutare le condizioni operative (come il suo stato o la sua uscita) in cui \u00e8 possibile portare un sistema dinamico, specialmente se \u00e8 lineare, applicando un controllo al sistema. Una nozione pi\u00f9 debole di controllabilit\u00e0 \u00e8 quella di \"stabilizzabilit\u00e0\": un sistema \u00e8 stabilizzabile se tutti gli stati (variabili di stato) non controllabili possono essere resi stabili.\nSistemi dinamici lineari.\nDato un sistema lineare:\nesiste un controllo formula_3 dallo stato formula_4 al tempo formula_5 allo stato formula_6 al tempo formula_7 se e solo se formula_8 \u00e8 nello spazio delle colonne di:\ndove formula_10 \u00e8 la matrice di transizione di stato e formula_11 \u00e8 la matrice gramiana di controllabilit\u00e0.\nInfatti, se formula_12 \u00e8 la soluzione di:\nallora il controllo dato da:\nrealizza il trasferimento richiesto.\nSi nota che formula_15 in questo modo \u00e8 simmetrica, semidefinita positiva e soddisfa le equazioni:\nSistemi dinamici lineari stazionari.\nDato il sistema lineare stazionario (LTI):\ndove formula_20 ha dimensione formula_21 ed \u00e8 il vettore di stato, formula_22 ha dimensione formula_23 ed \u00e8 l'uscita, formula_24 ha dimensione formula_25 ed \u00e8 l'ingresso (controllo), formula_26 ha dimensione formula_27, formula_28 ha dimensione formula_29, formula_30 ha dimensione formula_31 e formula_32 ha dimensione formula_33.\nLa matrice di controllabilit\u00e0 ha dimensione formula_34 ed ha la forma:\nIl sistema LTI \u00e8 controllabile se la matrice ha tutte le colonne (o tutte le righe) linearmente indipendenti (ha rango formula_36).\nIn modo equivalente, il sistema:\n\u00e8 controllabile se per ogni coppia di stati iniziale formula_38 e finale formula_39 esistono un tempo formula_40 e un ingresso formula_3 tali che:\nSistemi lineari stazionari discreti.\nPer un sistema a tempo discreto (formula_43) l'equazione di stato ha la forma:\ndove formula_26 \u00e8 una matrice formula_27 e formula_28 ha dimensione formula_29 matrix (formula_24 sono formula_50 input in un vettore colonna formula_25). Similmente al caso continuo, se la matrice formula_34 data da:\nha rango massimo (pari ad formula_36) il sistema \u00e8 controllabile.\nL'insieme degli stati raggiungibili \u00e8 dato dall'immagine formula_55 di formula_30, mentre l'insieme degli stati controllabili \u00e8 dato da formula_57. Se formula_30 ha rango massimo i due insiemi coincidono.\nInfatti, preso lo stato formula_59 al tempo iniziale formula_60, l'equazione di stato fornisce:\nallora:\ne procedendo in tal modo (ovvero effettuando ricorsivamente la sostituzione del vettore formula_63 delle variabili di stato al tempo precedente) si ottiene una forma del tipo:\no in modo equivalente:\nAssegnando un valore a formula_66, l'equazione pu\u00f2 essere sempre risolta per un vettore di vettori di controllo formula_67 se e soltanto se la matrice delle matrici formula_68 ha rango massimo."}
{"id": "21372", "revid": "84184", "url": "https://it.wikipedia.org/wiki?curid=21372", "title": "Canale della Giudecca", "text": "Il canale della Giudecca (anticamente detto \"Vigano\") \u00e8, assieme al Canal Grande, uno dei maggiori canali che sfociano nel bacino di San Marco, a Venezia. Lungo circa 4\u00a0km, profondo da un minimo di 4,1 a un massimo di 12 metri, e largo da un minimo di 244 e un massimo di 450 metri, \u00e8 posto tra l'isola omonima della Giudecca e il sestiere di Dorsoduro, estendendosi dall'isola di San Giorgio Maggiore al Bacino di San Marco e vi possono transitare normalmente grandi navi da crociera dirette al porto.\nTra le maggiori costruzioni che vi si affacciano vi sono il molino Stucky, la chiesa del Redentore e la chiesa delle Zitelle dal lato della Giudecca, la basilica di Santa Maria della Salute e la chiesa dei Gesuati sulla Fondamenta delle Zattere dal lato di Dorsoduro."}
{"id": "21374", "revid": "1516566", "url": "https://it.wikipedia.org/wiki?curid=21374", "title": "Campo Santo Stefano", "text": "Campo Santo Stefano o Campo Morosini \u00e8 uno dei campi pi\u00f9 vasti di Venezia.\nSi trova nel sestiere di San Marco, non distante dal Ponte dell'Accademia. Su di esso si affacciano la chiesa di Santo Stefano, la chiesa di San Vidal, Palazzo Morosini, Palazzo Loredan e nell'adiacente campiello Pisani il Palazzo Pisani.\nAl centro del campo si erge la statua del letterato Niccol\u00f2 Tommaseo, opera di Francesco Barzaghi del 1882."}
{"id": "21375", "revid": "28026", "url": "https://it.wikipedia.org/wiki?curid=21375", "title": "Mahoko Yoshimoto", "text": ""}
{"id": "21380", "revid": "508036", "url": "https://it.wikipedia.org/wiki?curid=21380", "title": "Platone", "text": "Assieme al suo maestro Socrate e al suo allievo Aristotele ha posto le basi del pensiero filosofico occidentale.\nBiografia.\nLe fonti.\nDella vita di Platone le fonti non offrono un quadro univoco. Una biografia che, secondo la testimonianza del neoplatonico Simplicio, sarebbe stata redatta dal discepolo Senocrate non ci \u00e8 pervenuta. Molte notizie ci giungono dallo storico greco Diogene Laerzio (vissuto tra il II e III secolo d.C.), autore di una serie di biografie di filosofi greci (\"Vite dei filosofi\"), che si rif\u00e0 a numerosi testimoni, tra cui Speusippo, Aristotele, Ermodoro, Aristippo, Dicearco, Aristosseno e altri. Altri biografi di Platone, come Olimpiodoro il Giovane (VI secolo d.C.) e una biografia anonima non citano alcuna fonte. Apuleio, nel \"De Platone et eius dogmate\", i cui primi quattro capitoli costituiscono la pi\u00f9 antica biografia di Platone pervenutaci, menziona Speusippo (I, 2, 183), il quale, come dice in un unico riferimento anche Diogene Laerzio (III, 1, 2; IV, 1-11), avrebbe scritto un elogio funebre del maestro. Delle autorit\u00e0 citate da Diogene Laerzio, non \u00e8 possibile dire se alcune tra esse si siano specificatamente dedicate a biografare il maestro. Altre fonti sulla vita di Platone sono i suoi dialoghi filosofici, gli scritti di Aristotele, una raccolta di tredici lettere di Platone (probabilmente spurie, tranne forse la VII e l'VIII), un frammento dalla \"Storia dei filosofi\" (\"Syntaxis ton philosophon\") dell'epicureo Filodemo di Gadara (I secolo a.C.), gli anonimi \"Prolegomena\" alla filosofia platonica (tradizionalmente attribuiti ad Olimpiodoro), la voce della \"Suda\" (X secolo) su Platone e la \"Vita di Dione\" di Plutarco (I-II secolo d.C.), che comunque si rif\u00e0 alle \"Lettere\".\nNascita e origini.\nPlatone nacque ad Atene da genitori aristocratici: il padre Aristone, che vantava tra i suoi antenati Codro, l'ultimo leggendario re di Atene, gli impose il nome del nonno Aristocle; la madre, Perictione, secondo Diogene Laerzio discendeva dal famoso legislatore Solone.\nLa sua data di nascita viene fissata da Apollodoro di Atene, nella sua \"Cronologia\", all'ottantottesima Olimpiade, nel settimo giorno del mese di Targellione, ossia alla fine di maggio del 428\u00a0a.C. Ebbe due fratelli, Adimanto e Glaucone, citati nella sua \"Repubblica\", e una sorella, Potone, madre di Speusippo, futuro allievo e successore, alla sua morte, alla direzione dell'Accademia di Atene.\nFu un altro Aristone, un lottatore di Argo, suo maestro di ginnastica, a chiamarlo per la larghezza delle spalle \"Platone\" (dal greco , \"plat\u00fds\", che significa \"ampio\") . Platone praticava infatti il pancrazio, una sorta di lotta e pugilato assieme. Altri danno del nome un'altra derivazione, come l'ampiezza della fronte o la maest\u00e0 dello stile letterario. Diogene Laerzio, riferendosi ad Apuleio, a Olimpiodoro e a Eliano, informa che avrebbe coltivato la pittura e la poesia, scrivendo ditirambi, liriche e tragedie, che avrebbero avuto in seguito, insieme ai mimi, un'importanza fondamentale per la scrittura dei suoi dialoghi.\nSecondo lo stesso Diogene Laerzio sulla sua nascita esiste una leggenda riferita nell'opera \"Il banchetto funebre di Platone\" di Speusippo, secondo cui Platone sarebbe stato in realt\u00e0 figlio del dio Apollo, e perci\u00f2 anche fratello di Asclepio, \u00abmedico del corpo, come dell'anima immortale lo \u00e8 Platone\u00bb. Secondo questo mito, Aristone, padre di Platone, in procinto di sedurre Perictione avrebbe avuto la visione di Apollo che lo avrebbe distolto da ogni rapporto fisico con la giovane, la quale sarebbe invece rimasta incinta del dio, preso dalla sua bellezza. Secondo una versione posteriore, tuttavia, esposta dall'autore ignoto dei \"Prolegomeni\", Platone viene nuovamente accostato ad Asclepio ma viene chiamato figlio di Aristone. D'altronde Speusippo, essendo figlio di una sorella di Platone, non poteva non sapere che Platone non era il primo ma il terzo figlio di Perictione. Probabilmente il suo fine non era quello di fornire informazioni storiche sulla nascita di Platone, ma di promuovere la mitizzazione del filosofo dopo la morte di questi e di giustificarne cos\u00ec il culto che gli era tributato nell'Accademia. La divinizzazione di Platone continuer\u00e0 in et\u00e0 neoplatonica, con talune forme di eccesso come riferito da Porfirio e da Proclo, e sar\u00e0 ricordata dall'umanista Marsilio Ficino per la dote curativa trasmessagli da Apollo.\nNella medesima opera Speusippo elogi\u00f2 inoltre l'acuto intelletto e la memoria prodigiosa dimostrati da Platone quando era un bambino, e la sua dedizione allo studio nell'adolescenza.\nI viaggi e l'incontro con Socrate.\nPlatone frequent\u00f2 l'eracliteo Cratilo e il parmenideo Ermogene, ma non \u00e8 certo se la notizia sia reale o se voglia giustificare la sua successiva dottrina, influenzata sotto diversi aspetti dal pensiero dei suoi due grandi predecessori, Eraclito e Parmenide, da lui considerati gli autentici fondatori della filosofia. Avrebbe partecipato a tre spedizioni militari, durante la guerra del Peloponneso, a Tanagra, a Corinto e a Delio, dal 409 a.C. al 407 a.C., anno in cui, conosciuto Socrate, avrebbe distrutto tutte le sue composizioni poetiche per dedicarsi completamente alla filosofia.\nSecondo Diogene Laerzio (III, 8), che riporta la testimonianza di Aristosseno, Platone tra il 409 e il 407 a.C. avrebbe preso parte a tre spedizioni militari, a Tanagra, Corinto e Delio (e a Delio avrebbe ricevuto anche un premio per il suo valore). In effetti, in tutti e tre i luoghi citati si sono svolte celebri battaglie: ma alla battaglia di Tanagra del 457 a.C. e a quella di Delio del 424 a.C. \u00e8 impossibile che Platone, nato intorno al 427 a.C., abbia partecipato. Sappiamo invece che a Delio, combatt\u00e9 Socrate come oplita e si dice che vi si distinse, per cui \u00e8 possibile che le due figure siano state sovrapposte. Quanto alla battaglia di Corinto, del 394 a.C., sembra che Platone abbia lasciato Atene subito dopo o poco dopo la condanna a morte di Socrate (399 a.C.), ma potrebbe essersi trovato in patria al tempo della battaglia. Non \u00e8 invece possibile che abbia combattuto a Delio dopo Corinto, perch\u00e9 in quegli anni Atene non era in conflitto con i Beoti. Sia come sia, \u00e8 altamente probabile che Platone, data l'et\u00e0, abbia assolto il proprio dovere di cittadino rimanendo a difendere Atene duramente impegnata contro Sparta e che, stando a Tucidide (VII, 27; VIII, 69), era in quel periodo una base militare pi\u00f9 che una semplice citt\u00e0.\nFondamentale il suo incontro con Socrate che, dopo la parentesi del governo, oligarchico e filo-spartano, dei Trenta tiranni, del quale faceva parte il prozio di Platone, Crizia, fu accusato dal nuovo governo democratico di empiet\u00e0 e di corruzione dei giovani e condannato a morte nel 399 a.C.. Nell\"Apologia di Socrate\" l'allievo descrive il processo del maestro, che pronuncia la sua difesa, denuncia la falsit\u00e0 di chi l'accusa di corrompere i giovani e come testimoni della sua condotta menziona un gruppo di suoi amici presenti nel tribunale, tra i quali \u00abAdim\u00e0nto, figlio di Arist\u00f2ne, di cui Platone, qui presente, \u00e8 fratello\u00bb. Tuttavia nel \"Fedone\", il narratore Fedone di Elide riferisce a Echecrate che Platone non era presente alle ultime ore di vita di Socrate. Platone \u00e8 dunque stranamente assente, forse malato (59b): in realt\u00e0, nessun'altra fonte antica parla per quell'epoca di una malattia del filosofo, tanto grave da impedirgli di assistere il maestro nelle ultime ore. Con la sua assenza, Platone forse vuole affermare che il dialogo non sar\u00e0 una cronaca puntuale della morte di Socrate, quanto piuttosto, come afferma Bruno Centrone, una sua ricostruzione letteraria in linea con lo spirito dialogico del maestro. oppure che egli non voglia compromettersi condividendo l'accusa di ateismo che ha portato Socrate alla morte. Non a caso dopo la scomparsa del maestro i suoi discepoli, compreso Platone, lasciarono Atene per rifugiarsi a Megara. Da qui Platone si rec\u00f2 a Cirene, frequentando il matematico Teodoro di Cirene e ancora in Italia, dai pitagorici Filolao, Eurito e Acrione. Infine si sarebbe recato in Egitto, dove i sacerdoti l'avrebbero guarito da una malattia. Ma la fondatezza della notizia di questi viaggi \u00e8 molto dubbia.\nI primi dialoghi.\nA partire dal 395 a.C. Platone dovrebbe aver cominciato a scrivere i primi dialoghi, nei quali affronta il problema culturale rappresentato dalla figura di Socrate e la funzione dei sofisti: nascono cos\u00ec, in un possibile ordine cronologico:\nL'arrivo in Italia e in Sicilia.\nDiogene Laerzio afferma che nel 390 a.C. circa, Platone giunse una prima volta in Magna Grecia dove fece la conoscenza del pitagorico Archita di Taranto .\nNumerose fonti antiche documentano i suoi successivi viaggi in Sicilia. Nel 388/387 a.C. vi si rec\u00f2 con l'intenzione di studiare da vicino il vulcano Etna. Lo storico greco Diogene Laerzio afferma che il filosofo ateniese si sia recato nel suo primo viaggio siciliano presso i crateri etnei . Alla sua testimonianza si aggiungono quelle di Ateneo e di Apuleio \nPrimo viaggio: l'incontro con Dione e Dionisio I.\nUna volta giunto sull'isola fu invitato dal tiranno Dionisio I a recarsi a Siracusa, presso la sua corte. Qui fece la conoscenza del cognato del tiranno, Dione, il quale divenne ben presto uno dei pi\u00f9 intimi discepoli. Opposto invece fu l'atteggiamento di Dionisio nei suoi confronti. Al siracusano non piacquero i discorsi di Platone sulla felicit\u00e0 e su cosa fosse giusto o non giusto fare. Per evitargli quindi l'ira di Dionisio, poich\u00e9 tra i due vi era stato un acceso diverbio, Dione lo fece imbarcare su una nave capitanata dallo spartano Pollide.\nDionisio allora segretamente avrebbe chiesto al suo ambasciatore di uccidere Platone durante il viaggio o di renderlo schiavo. Venne quindi condotto a Egina, isola nemica di Atene, dove fu fatto prigioniero e reso schiavo. A riscattarlo fu il socratico Anniceride di Cirene. Ma quest'episodio, narrato con varianti da Diogene Laerzio, \u00e8 stato molto discusso e la critica moderna si divide nell'attribuire la responsabilit\u00e0 della riduzione in schiavit\u00f9 di Platone a Dionisio I o al fatto che durante la guerra di Corinto fosse molto pericoloso per gli Ateniesi navigare su quelle acque.\nLa fondazione dell'Accademia.\nNel 387 a.C. Platone \u00e8 ad Atene; acquistato un parco dedicato ad Academo, vi fonda una scuola che intitola Accademia in onore dell'eroe e la consacra ad Apollo e alle Muse. Sull'esempio opposto a quello della scuola fondata da Isocrate nel 391 a.C. e basata sull'insegnamento della retorica, la scuola di Platone ha le sue radici nella scienza e nel metodo da essa derivato, la dialettica; per questo motivo, l'insegnamento si svolge attraverso dibattiti, a cui partecipano gli stessi allievi, diretti da Platone o dagli allievi pi\u00f9 anziani, e conferenze tenute da illustri personaggi di passaggio ad Atene.\nIn vent'anni, dalla creazione dell'Accademia al 367 a.C., Platone scrive i dialoghi in cui si sforza di determinare le condizioni che permettono la fondazione della scienza; tali sono: \nIl secondo viaggio a Siracusa.\nNel 367-366 a.C. Platone \u00e8 nuovamente a Siracusa, invitato da Dione che, con la morte di Dionigi il Vecchio e la successione al potere di suo nipote Dionigi il Giovane, conta di poter attuare le riforme impedite dal precedente tiranno.\nLa riforma politica di Platone viene fortemente osteggiata dalla fazione tirannica che vede nel filosofo ateniese, e nella sua eloquenza, una minaccia alla propria esistenza, o addirittura un nuovo tentativo di conquista da parte di Atene. Infine i contrasti con Dionigi II, che sospetta nello zio intenzioni di ribellione, portano all'esilio di Dione. Platone \u00e8 rimasto ugualmente a Siracusa, sia perch\u00e9 il tiranno lo trasferisce sull'acropoli - dove occorre il suo permesso per qualsiasi imbarco - e sia perch\u00e9 nutre ancora \u00abla speranza di fare tutto il bene possibile attraverso un unico individuo\u00bb. Lo scoppio di un conflitto bellico che impegna direttamente Dionigi II, offre a Platone l'occasione di lasciare la Sicilia. Ma il Siracusano gli promette che in tempo di pace mander\u00e0 a chiamare sia lui che Dione.\nIl terzo viaggio in Sicilia.\nNel 361 a.C. Platone compie il suo terzo e ultimo viaggio in Sicilia. Non c'\u00e8 per\u00f2 Dione, verso il quale Dionigi manifesta un'aperta ostilit\u00e0; i tentativi di Platone di difendere l'amico portano alla rottura dei rapporti con il tiranno.\nDopo aver avuto un forte diverbio con il tiranno per aver difeso il siracusano Eraclide - colpevole di aver fomentato la rivolta dei mercenari contro Dionigi II - Platone viene cacciato dall'acropoli e trasferito nella casa di Archedemo.\nNel 360 a.C., quando ormai la situazione \u00e8 divenuta pericolosa per la sua incolumit\u00e0, riesce a lasciare la Sicilia grazie alla mediazione di Archita e dei pitagorici tarantini, i quali mandano Lamisco che convince Dionisio II a lasciare partire Platone. Durante il viaggio di ritorno, Platone sbarca a Olimpia dove incontra per l'ultima volta Dione. Questi stava progettando una guerra contro Dionigi, dalla quale Platone cerc\u00f2 invano di dissuaderlo: nel 357 a.C. riuscir\u00e0 a impadronirsi del potere a Siracusa ma vi sar\u00e0 ucciso tre anni dopo.\nRitorno ad Atene.\nAd Atene Platone scrisse le ultime opere:\nPlatone mor\u00ec nel 347 a.C. e la guida dell'Accademia venne assunta dal nipote Speusippo. La scuola sopravviver\u00e0 fino al 529 d.C., anno in cui venne definitivamente chiusa da Giustiniano dopo vari periodi di alterne interruzioni della sua attivit\u00e0.\nOpere.\nDi Platone sono pervenute tutte le 36 opere: 34 sono dialoghi; una, l\"Apologia di Socrate\", riporta una ricostruzione letterario-filosofica dell'autodifesa pronunciata da Socrate davanti ai giudici, mentre l'ultima \u00e8 una raccolta di tredici lettere.\nLa superiorit\u00e0 del discorso orale.\nPlatone si avvale del dialogo perch\u00e9 lo ritiene l'unico strumento in grado di riportare l'argomento alla concretezza storica di un dibattito fra persone e di mettere in luce il carattere di ricerca della filosofia, elemento chiave del suo pensiero. Egli vuole inoltre evidenziare col ricorso al dialogo la superiorit\u00e0 del discorso orale rispetto allo scritto. Certo la parola scritta \u00e8 pi\u00f9 precisa e meditata rispetto all'oralit\u00e0, ma mentre questa permette un immediato scambio di opinioni sul tema in discussione quella scritta interrogata non risponde.\nIn genere, si suole riunire i dialoghi platonici in vari gruppi. Secondo una linea interpretativa piuttosto datata, i primi dialoghi sarebbero caratterizzati dalla viva influenza di Socrate (primo gruppo); quelli della maturit\u00e0 in cui avrebbe sviluppato la teoria delle idee (secondo gruppo); e l'ultimo periodo quando sent\u00ec l'urgenza di difendere la propria concezione dagli attacchi alla sua filosofia, attuando una profonda autocritica della teoria delle idee (terzo gruppo). Secondo il nuovo paradigma interpretativo introdotto dalla scuola di Tubinga e Milano, invece, i dialoghi platonici, al di l\u00e0 dello stile in evoluzione, presentano una coerenza sistematica di fondo, dove la dottrina delle idee, per quanto importante, non costituisce pi\u00f9 la parte fondamentale del mondo sovrasensibile. Lo stile, che imita fedelmente la peculiarit\u00e0 del dialogo socratico, muta notevolmente da un periodo all'altro: nei periodi giovanili si hanno interventi brevi e briosi che danno vivacit\u00e0 al dibattito; negli ultimi, invece, vi sono interventi lunghi, che danno all'opera il carattere di un trattato e non di un dibattito, trattandosi piuttosto di un dialogo dell'anima con se stessa, ma senza giungere mai a esporre compiutamente la propria dottrina in forma di scienza assoluta. La rinuncia, come gi\u00e0 in Socrate, a comunicare in forma scritta il nucleo della propria dottrina porterebbe per di pi\u00f9 a pensare che non solo la scrittura, ma anche l'oralit\u00e0 non fosse per Platone in grado di trasmetterla.\nIn genere il protagonista dei dialoghi \u00e8 Socrate; soltanto negli ultimi dialoghi costui assume una parte secondaria, fino a scomparire del tutto nell\"Epinomide\" e nelle \"Leggi\". La caratteristica di questi dialoghi \u00e8 che il soggetto principale che d\u00e0 il titolo all'opera \u00e8 solito discorrere molto pi\u00f9 dell'interlocutore a cui si rivolge, il quale si limita solamente a confermare o disapprovare quello che il protagonista espone.\nOrdinamento in tetralogie.\nIl grammatico Trasillo, nel I secolo d.C., seguendo un'affinit\u00e0 di argomento, ordin\u00f2 le opere platoniche in gruppi di quattro:\nAltre opere spurie sono:\n\"Definizioni\", \"Sulla giustizia\", \"Sulla virt\u00f9\", \"Demodoco\", \"Sisifo\", \"Erissia\", \"Assioco\", \"Alcione\", \"Epigrammi\".\nOrdinamento in trilogie.\nUna diversa e pi\u00f9 antica classificazione risale ad Aristofane di Bisanzio (III secolo a.C.), che ordin\u00f2 le opere platoniche in cinque trilogie:\nPensiero.\nFilosofia e politica.\nQuella che in termini storici possiamo chiamare \"filosofia platonica\" \u2013 ovvero il corpus di idee e di testi che definiscono la tradizione storica del pensiero platonico \u2013 \u00e8 sorta dalla riflessione sulla politica. Come scrive Alexandre Koyr\u00e9: \u00abtutta la vita filosofica di Platone \u00e8 stata determinata da un avvenimento eminentemente politico, la condanna a morte di Socrate\u00bb.\nOccorre tuttavia distinguere la \"riflessione sulla politica\" dall'\"attivit\u00e0 politica\". Non \u00e8 certo in quest'ultima accezione che dobbiamo intendere la centralit\u00e0 della politica nel pensiero di Platone. Come egli scrisse, in tarda et\u00e0, nella \"Lettera VII\" del suo epistolario, proprio la rinuncia alla politica attiva segna la scelta per la filosofia, intesa per\u00f2 come impegno \"civile\". La riflessione sulla politica diventa, in altre parole, riflessione sul concetto di giustizia, e dalla riflessione su questo concetto sorge un'idea di filosofia intesa come processo di crescita dell'Uomo come membro organicamente appartenente alla polis.\nFin dalle prime fasi di questa riflessione, appare chiaro che per il filosofo ateniese risolvere il problema della giustizia significa affrontare il problema della conoscenza. Da qui la necessit\u00e0 di intendere la genesi del \"mondo delle idee\" come frutto di un impegno \"politico\" pi\u00f9 complessivo e profondo.\nIl problema Socrate.\nLa capacit\u00e0 di agire secondo giustizia presuppone, socraticamente, la conoscenza di che cosa \u00e8 il bene. Solo questo sapere contraddistingue il filosofo come tale, poich\u00e9 chi compie il male lo fa per ignoranza. Ad Atene c'era molta confusione sulla figura del filosofo, e in un certo senso lo stesso Socrate aveva alimentato questa confusione: presentandosi infatti come colui che sapeva di non sapere, professava una falsa ignoranza che nascondeva una vera sapienza. Egli si confondeva cos\u00ec con i sofisti, i quali dicevano di sapere ma in effetti non sapevano, perch\u00e9 non credevano nella verit\u00e0.\nPer dirimere questa confusione, per Platone era necessario andare oltre Socrate, delineando con chiarezza i criteri che distinguono il filosofo dal sofista: mentre il primo ricerca i principi della verit\u00e0, senza la presunzione di possederla, il secondo si lascia guidare dall'opinione, facendone l'unico parametro valido della conoscenza.\nL'altro problema legato alla figura di Socrate \u00e8 la sua condanna a morte, cio\u00e8 il fatto che sia stato trattato come un criminale pur essendo \u00abil pi\u00f9 giusto\u00bb tra gli uomini. Ci\u00f2 signific\u00f2 per Platone dover constatare che tra filosofia e vita politica esisteva quell'incompatibilit\u00e0 gi\u00e0 conosciuta da Socrate che nella \"Apologia\" accenna alla quasi ineluttabilit\u00e0 della sua condanna da parte dei politici e rifiuta la proposta di andare in esilio.\nCompito dei filosofi \u00e8 allora quello di fare in modo che la filosofia non sia in contrasto con lo stato, cosicch\u00e9 non accada pi\u00f9 che un giusto sia condannato a morte.\nIl tema era connesso alla convinzione che la filosofia fosse inutile: per molti Ateniesi Socrate \u00e8 quello rappresentato ne \"Le nuvole\", commedia di Aristofane in cui il filosofo \u00e8 ritratto come un pedante seccatore perso nelle sue discussioni astratte e campate in aria.\nIn un brano del \"Gorgia\" il sofista Callicle, dice che la filosofia tutt'al pi\u00f9 pu\u00f2 essere praticata dai giovani che, inesperti della vita, si possono abbandonare ai discorsi campati in aria; quando per\u00f2 un uomo anziano, come Socrate, perde il suo tempo a discutere di problemi astratti, questo \u00e8 degno di essere preso a bastonate.\nPlatone invece dimostra che la filosofia ha un radicamento storico, essa cio\u00e8 affonda le sue radici nella storia, nella realt\u00e0 quotidiana come appare dagli interlocutori di Socrate che sono cio\u00e8 politici come Alcibiade, filosofi come Parmenide, artisti come Aristofane. Socrate quindi \u00e8 perfettamente inserito nel dibattito culturale del suo tempo e i suoi dialoghi riguardano problemi reali e universali. Cos\u00ec Socrate, pur non sembrando, fa politica tanto da venire condannato e morire per accuse politiche.\nC'\u00e8 quindi uno stretto legame tra il filosofo e la politica; Socrate per\u00f2 non l'ha mai fatto capire, pur anteponendo sempre il bene della citt\u00e0 agli egoismi dei singoli. Per uscire dall'equivoco, occorre indicare esplicitamente quali siano le radici di questo legame, che ancora una volta consistono nella conoscenza della virt\u00f9, e nei criteri per distinguerla dalle opinioni e dalle strumentalizzazioni personali. Secondo alcune interpretazioni per Platone la conoscenza del bene non concerne l'enumerazione di singoli esempi di virt\u00f9, bens\u00ec la definizione di cosa sia la virt\u00f9 in se stessa. \u00abL'unicit\u00e0 della virt\u00f9 \u00e8 una delle principali tesi socratiche: nei dialoghi giovanili Platone difende e corrobora questa tesi analizzando il contenuto di alcune delle virt\u00f9 tenute in pi\u00f9 alta considerazione nel mondo greco\u00bb Sulla unicit\u00e0 della virt\u00f9 in Socrate diversi autori non concordano attribuendo questa concezione alla sola filosofia platonica.\nLa dottrina della conoscenza: le Idee.\nLa gnoseologia di Platone, messa a punto in vari dialoghi come il \"Menone\", il \"Fedone\", e il \"Teeteto\", deve combattere contro l'opinione che sostiene che la ricerca della conoscenza sia impossibile. La tesi era stata sostenuta dagli eristi, i quali basavano questo loro insegnamento sulla base di due assunti: \nIl problema viene superato da Platone ammettendo che l'oggetto della ricerca \u00e8 solo parzialmente sconosciuto all'uomo, il quale, dopo averlo contemplato prima della nascita, lo ha in qualche modo \"dimenticato\" nel fondo della sua anima. La meta del suo cercare \u00e8 dunque un sapere gi\u00e0 presente ma nascosto in lui, che la filosofia dovr\u00e0 risvegliare con la reminiscenza o \u00abanamnesi\u00bb (\"an\u00e0mnesis\"), concetto su cui Platone fonda il convincimento che l'apprendere \u00e8 un ricordare.\nTale dottrina si rif\u00e0 alla credenza religiosa della metempsicosi propria dell'orfismo e del pitagorismo, secondo cui l'anima, quando il corpo muore, essendo immortale trasmigra in un altro corpo. Platone sfrutta tale mito fondendolo con l'assunto fondamentale che esistano delle Idee che hanno caratteristiche opposte agli enti fenomenici: sono incorruttibili, ingenerate, eterne e immutabili. Queste Idee albergano nell'iperuranio, mondo soprasensibile e che \u00e8 parzialmente visibile alle anime una volta slegate dai loro corpi.\nL'Idea, traducibile pi\u00f9 correttamente con \u00abforma\u00bb, \u00e8 dunque il vero oggetto della conoscenza: ma essa non \u00e8 soltanto il fondamento gnoseologico della realt\u00e0, ossia la causa che ci permette di \"pensare\" il mondo, bens\u00ec ne costituisce anche il fondamento ontologico, essendo il motivo che fa \"essere\" il mondo. Le idee rappresentano l\"eterno Vero\", l\"eterno Buono\" e l\"eterno Bello\", a cui si contrappone la dimensione vana e transitoria dei fenomeni sensibili.\nCome viene spiegato nel \"Fedro\", dopo la morte le anime diventano simili a cocchi alati che procedono in schiere dietro ai carri degli d\u00e8i: in questa loro processione alcune riescono, pi\u00f9 distintamente di altre, a scorgere le Idee che appaiono attraverso uno squarcio tra le nuvole, diaframma obbligato tra il mondo sensibile e quello soprasensibile. Quando le anime precipitano nei corpi, reincarnandosi, dimenticano la loro visione delle idee e, prigioniere dei sensi, sono portate a identificare la realt\u00e0 col mondo sensibile. L'opera del filosofo dialettico, che ha saputo vedere le idee meglio degli altri, \u00e8 quella di riportare all'anima la memoria del mondo delle idee, attraverso il \"dare e ricevere discorso\", dialogando con l'anima e persuadendola della verit\u00e0. La dottrina dell'apprendere come ricordare riconduce immediatamente alla cura dell'anima professata da Socrate: la conoscenza \u00e8, di fatto, un conoscere meglio se stessi, riportando alla luce dell'intelletto ci\u00f2 che l'anima ha dimenticato nel momento della reincarnazione; l'idea \u00e8 quindi in un certo senso corrispettiva del \"d\u00e0imon\" socratico.\nUna conseguenza della reminiscenza \u00e8 l'innatismo della conoscenza: tutto il sapere \u00e8 gi\u00e0 presente, in forma latente, nella nostra anima. A tal proposito i sensi svolgono comunque una funzione importante per Platone, poich\u00e9 offrono lo spunto per aiutarci a ridestarlo. L'esperienza serve per\u00f2 solo da stimolo; la vera conoscenza deve essere fondata universalmente sulla \"noesis\", e su di essa deve poggiare ogni tecnica particolare, che \u00e8 invece il luogo della \"praxis\". L'errore contro cui Platone combatte, rappresentato dalla cultura sofista, consiste nel basare la conoscenza sulla sensazione. Al contrario, solo l'anima, e non i sensi, pu\u00f2 conoscere l'aspetto \"vero\" di ogni realt\u00e0.\nLa dottrina platonica \u00e8 inoltre spesso oggetto di fraintendimenti. Di fatto, come Platone stesso suggerisce in numerosi passi, \u00e8 impossibile recuperare completamente la conoscenza del mondo delle Idee anche per il filosofo. La conoscenza perfetta di queste \u00e8 propria solo degli d\u00e8i, che le osservano sempre. La conoscenza umana, nella sua forma migliore, \u00e8 sempre \"filo-sofia\", ossia \"amore del sapere\", inesausta ricerca della verit\u00e0. Ci\u00f2 suggerisce una frattura \"sofistica\" all'interno del pensiero platonico: per quanto l'uomo si sforzi, il raggiungimento della verit\u00e0 assoluta \u00e8 impossibile, perch\u00e9 confinata nel cielo iperuranio e dunque assolutamente inconoscibile. La parola, che \u00e8 lo strumento utilizzato dal filosofo dialettico per persuadere le anime della verit\u00e0 e dell'esistenza delle idee, non rispecchia che parzialmente la realt\u00e0 ultrasensibile, che \u00e8 irriproducibile e non presentabile.\nPer fare un esempio, \u00e8 come se un insegnante, che pure ha presente come \u00e8 fatto un triangolo, cercasse di spiegarlo ai suoi allievi senza poterglielo esibire o far vedere alla lavagna. Pu\u00f2 forse persuadere loro di com'\u00e8 fatto all'incirca un triangolo, ma la conoscenza degli alunni rimarr\u00e0 comunque lontana da coloro che lo sanno rappresentare correttamente. La conoscenza del mondo delle idee dunque pu\u00f2 essere solo intuita, mai comunicata; per conoscerla nel modo meno confutabile possibile ci si pu\u00f2 basare al massimo sull'uso dei \"l\u00f2goi\", ossia dei \"discorsi\", ragionamenti in forma di dialogo svolti attorno a tali argomenti.\nL'opera di ricerca filosofica deve limitarsi cos\u00ec al persuadere le anime, in maniera simile alla maieutica socratica. Qui Platone fa esplicito riferimento alla metafora della seconda navigazione: con questo termine i greci indicavano la navigazione a remi, pi\u00f9 faticosa di quella a vela (prima navigazione) e usata in caso di necessit\u00e0 (come la mancanza di vento). La seconda navigazione consiste proprio nell'uso dei \"l\u00f2goi\", che presuppongono una frattura radicale tra il pensiero-parola e la realt\u00e0. Platone, ben lungi dall'essere il filosofo della scienza forte e dottrinaria che per molti anni gli \u00e8 stata erroneamente attribuita, ha scoperto, di fatto, l'impossibilit\u00e0 di raggiungere una verit\u00e0 piena e incontrovertibile.\nLa pi\u00f9 compiuta teoria platonica della conoscenza, esposta nel dialogo \"Repubblica\" e altrimenti nota come teoria della linea, \u00e8 quindi rappresentabile col seguente schema:\nSolo la conoscenza intelligibile, cio\u00e8 concettuale, assicura un sapere vero e universale; l'opinione invece, fondata sui due stadi inferiori del conoscere, \u00e8 portata a confondere la verit\u00e0 con la sua immagine. Platone polemizza in proposito contro il materialismo di Democrito, secondo cui erano gli atomi, entit\u00e0 materiali fisse, a determinare la formazione o la distruzione degli elementi. Secondo Platone non ci sono in natura princ\u00ecpi (o \"arch\u00e8\") ultimi e indivisibili: tutta la realt\u00e0 fenomenica \u00abscorre\u00bb in un continuo mutamento; al contempo per\u00f2 essa tende a costituirsi secondo forme atemporali che sembrano preesisterle. Proprio questo \u00e8 il punto di cui Democrito non aveva saputo rendere ragione, ossia del perch\u00e9 la materia si aggreghi sempre in un certo modo, per formare ad esempio ora un cavallo, ora un elefante. Ci\u00f2 evidentemente \u00e8 possibile perch\u00e9 dietro ogni animale deve esistere un'idea, cio\u00e8 una \u00abforma\u00bb precostituita per ogni tipo, spirituale e non materiale.\nL'Idea \u00e8 inoltre ci\u00f2 che consente a Platone di conciliare il dualismo filosofico venutosi a creare tra Parmenide ed Eraclito: nelle idee risiede infatti la dimensione ontologica dell'Essere parmenideo, ma esse forniscono anche, in virt\u00f9 della loro molteplicit\u00e0, una spiegazione al divenire eracliteo che domina i fenomeni naturali, al quale Platone cercava una motivazione razionale che non lo riducesse a semplice illusione come aveva fatto Parmenide.\nLa funzione del mito.\nOltre al dialogo, una caratteristica peculiare di Platone nella sua esposizione della dottrina delle idee consiste nella reintroduzione, con la sua opera, del mito, quale forma di conoscenza tradizional-popolare che, cronologicamente, precedeva di molto la nascita della filosofia greca.\nPlatone ha un atteggiamento diversificato nei confronti del mito, che ritiene vada rivalutato in quanto utile, e anzi necessario, alla comprensione. Il mito va infatti inteso come esposizione di un pensiero ancora nella forma di racconto, quindi non come ragionamento puro e rigoroso. Esso ha una funzione allegorica e didascalica, presenta cio\u00e8 una serie di concetti attraverso immagini che facilitano il significato di un discorso piuttosto complesso, cercando di renderne comprensibili i problemi, e creando nel lettore una nuova tensione intellettuale, un atteggiamento positivo nei confronti dello sviluppo della riflessione.\nIl mito ha cos\u00ec una doppia funzione: da un lato \u00e8 un semplice espediente didattico-espositivo di cui Platone fa uso per comunicare in maniera pi\u00f9 accessibile e intuitiva le sue dottrine. Dall'altro \u00e8 un mezzo per superare quei limiti oltre i quali l'indagine razionale non pu\u00f2 andare, diventando un vero e proprio strumento di verit\u00e0, una \"via alternativa\" al solo pensiero filosofico, grazie alla sua capacit\u00e0 di armonizzare unitariamente gli argomenti. Il mito \u00e8 il momento in cui Platone esprime la bellezza della verit\u00e0 filosofica, in cui questa si manifesta anche con immagini e figure sensibili, e di fronte alla quale i discorsi razionali risultano insufficienti.\nLe scienze rappresentano un sapere inferiore perch\u00e9, pur trattandosi di argomentazioni necessarie e dimostrate, vivono di ipotesi. Classico esempio \u00e8 la costruzione dei teoremi di geometria, basati su ipotesi e tesi, che Euclide raccolse e sistematizz\u00f2 poco pi\u00f9 d'un secolo dopo, e che erano parte di una tradizione tramandata oralmente. Se il mito pecca di scarso senso del rigore, e la scienza di incapacit\u00e0 di elevazione, entrambi per\u00f2, in mancanza di una conoscenza migliore, hanno una loro dignit\u00e0. L'unica forma di sapere che il filosofo non pu\u00f2 mai accettare \u00e8 la \"doxa\", il mondo dell'opinione mutevole e transitoria.\nI racconti mitici platonici toccano le questioni fondamentali dell'esistenza umana, come la morte, l'immortalit\u00e0 dell'anima, la conoscenza, l'origine del mondo, e le collegano strettamente ai temi e ai discorsi logico-critici, a cui il filosofo affida il compito di produrre una conoscenza e una rappresentazione vere della realt\u00e0.\nI miti che si possono riscontrare nell'opera platonica sono approssimativamente i seguenti:\nTra i racconti platonici degni di nota per la loro ispirazione sono generalmente annoverati anche quello sulle forme di conoscenza o \u00abla linea\u00bb, e \u00abil mistero dell'amore\u00bb sulla gerarchia del bello.\nLa filosofia come \"Eros\".\n\u00c8 proprio per spiegare l'umano desiderio di conoscenza che Platone ricorre a un celebre mito, quello di Eros, dio greco dell'Amore e della forza, figlio di Poros e Penia, cio\u00e8 di Risorsa e Povert\u00e0. Il filosofo, secondo Platone, \u00e8 mosso da una tensione verso la verit\u00e0 con lo stesso desiderio d'amore che attrae due esseri umani.\nPer la sua caratteristica di essere principio unificante del molteplice, la peculiarit\u00e0 di \"eros\" consiste essenzialmente nella sua ambiguit\u00e0, ovvero nell'aspirazione alla verit\u00e0 assoluta e disinteressata (ecco la sua abbondanza); ma al contempo nel suo essere costretto a vagare nelle tenebre dell'ignoranza (la sua povert\u00e0). \nLa contrapposizione tra verit\u00e0 e ignoranza viene sentita da Platone, come gi\u00e0 dal suo maestro Socrate, come una profonda lacerazione, fonte di continua irrequietezza e insoddisfazione.\nSi desidera infatti soltanto quello che non si ha, e l'uomo tende a una sapienza della quale si ricorda vagamente, ma di cui in realt\u00e0 \u00e8 povero. Si pu\u00f2 notare come la ricerca di questa sapienza muova dalla stessa consapevolezza socratica del \u00absapere di non sapere\u00bb. Platone aggiunge che l'uomo non desidererebbe con tanta forza una tale verit\u00e0 se non l'avesse mai vista, se non fosse certo che esiste. In tal senso, non solo si desidera quel che non si ha, ma di pi\u00f9 si pu\u00f2 affermare: si desidera soltanto ci\u00f2 che non si ha pi\u00f9, che si \u00e8 perso.\nPer Platone vale l'ideale della \"kalokagath\u00eca\" (dal greco \"kal\u00f2s k\u00e0i agath\u00f2s\"), ossia \u00abbellezza e bont\u00e0\u00bb. Tutto ci\u00f2 che \u00e8 bello (\"kal\u00f2s\") \u00e8 anche vero e buono (\"agath\u00f2s\"), e viceversa. La bellezza delle idee che attira l'amore intellettuale del filosofo perci\u00f2 \u00e8 anche il bene dell'uomo. Il fine della vita umana diventa la visione delle idee e la contemplazione di Dio.\nTale contemplazione \u00e8 sempre imperfetta nella dimensione del mondo sensibile, dominata dalla materia che, in quanto priva di \"essere\", \u00e8 un semplice \"non-essere\". L'uomo si trova a met\u00e0 strada tra questi due estremi: mentre le idee \"sono\" in s\u00e9 e per s\u00e9, come realt\u00e0 indipendente e \"assoluta\" (\"ab\"-\"soluta\"), appunto perch\u00e9 \"sciolta da\" ogni altra, non essendo relative ad altro da s\u00e9, l'uomo invece \u00e8 calato nell'esistenza (da \"ex\"-\"sistentia\", \"essere fuori\"). L'esistenza per Platone \u00e8 una dimensione ontologica che non ha l'essere in proprio, ma \"esiste\" solo in quanto \u00e8 subordinata a un essere superiore; egli la paragona a un ponte sospeso tra essere e non essere. L'uomo \u00e8 dilaniato cos\u00ec da una duplice natura: da un lato avverte il richiamo del mondo iperuranio, in cui risiede la dimensione pi\u00f9 vera dell'Essere, eterna, immutabile, e incorruttibile, ma dall'altro il suo essere \u00e8 inevitabilmente soggetto alla contingenza, al divenire, e alla morte (non-essere).\nQuesta duplicit\u00e0 umana \u00e8 vissuta dallo stesso Platone ora in maniera pi\u00f9 ottimista, ora con toni decisamente pi\u00f9 pessimisti. Da ci\u00f2 deriva il disprezzo dei platonici per il corpo: Platone pi\u00f9 volte nei dialoghi gioca con l'assonanza di parole \"s\u00e8ma\"/\"s\u00f2ma\", ossia \"tomba\"/\"corpo\": il corpo come tomba dell'anima.\nL'ontologia.\nIl tema della frattura interiore dell'uomo porta a domandare: su che cosa si fondano, e che rapporto hanno le idee con gli oggetti della conoscenza sensibile? La risposta a questa domanda costituisce la cosiddetta ontologia platonica.\nIl testo fondativo di questo aspetto del pensiero platonico \u00e8 senza dubbio il celebre \"mito della caverna\" del libro VII de \"La Repubblica\". In esso, il mondo sensibile \u00e8 presentato come immagine evanescente e imperfetta del mondo delle idee, inteso invece come \"mondo vero\" e fondamento di tutto ci\u00f2 che \"\u00e8\". Platone stesso fornisce l'interpretazione dell'allegoria: lo schiavo che viene liberato dalla caverna rappresenta l'anima, che si libera dai vincoli corporei mediante la conoscenza. Gli elementi del mondo esterno rappresentano le idee, mentre gli oggetti dentro la caverna (e le immagini di questi proiettate sulla parete) non sono che le loro copie imperfette. Il sole, che permette di riconoscere l'aspetto vero della realt\u00e0, \u00e8 simbolo dell\"'idea del Bene\", l'idea suprema in vista della quale l'intero mondo delle idee \u00e8 costituito e al quale essa conferisce la sua unit\u00e0.\nUna conferma di tale impostazione ontologica del reale \u00e8 data nel mito narrato nel dialogo \"Fedro\", attraverso l'immagine della faticosa salita dell'anima al cielo iperuranio delle idee, cos\u00ec descritte: \u00abessenze incolori, informi e intangibili, contemplabili solo dall'intelletto (...) essenze che sono scaturigine della vera scienza\u00bb.\nPer testimoniare l'essere delle idee, Platone porta l'esempio delle figure geometriche, dei solidi platonici da lui stesso scoperti, dei triangoli e dei cerchi. In natura non esiste un cerchio o un quadrato perfetto, che pur ogni individuo conosce sapendone calcolare area e perimetro. Una tale capacit\u00e0 \u00e8 dovuta al fatto che l'intelletto vede al di l\u00e0 del sensibile un'idea di cerchio e quadrato che non si trova nel mondo esteriore.\nSoltanto nelle idee quindi si trova la dimora dell'Essere, che \u00e8 una dimensione trascendente rispetto a quella della semplice esistenza. L'ontologia platonica si presenta cos\u00ec come \"dualistica\", comprensiva cio\u00e8 di due piani concettuali, quello delle realt\u00e0 sensibili e quello delle idee, tra i quali esiste una \"differenza ontologica\", incolmabile e costitutiva della loro stessa natura. L'unico rapporto possibile tra il piano dei fenomeni e quello delle idee \u00e8 quello \"mimetico\" (\"mimesis\"): ogni realt\u00e0 sensibile (\"ente\") ha il suo modello (\"eidos\") nel mondo intelligibile. L'unico \"salto\" possibile tra i due livelli resta quello che pu\u00f2 compiere l'anima umana, elevandosi attraverso la conoscenza dall'esistenza materiale a quella intellettuale. Platone, come gi\u00e0 accennato, si rif\u00e0 alla concezione orfica pitagorica dell'anima, ove questa infatti \u00e8 scissa in due parti: la prima, mortale, che muore insieme al corpo, e la seconda, immortale, che secondo Pitagora si reincarna in altri corpi.\nOntologia e dialettica.\nCome conciliare la differenza tra mondo sensibile e intelligibile e tuttavia la loro corrispondenza?\nCome partecipano tra loro i due piani della realt\u00e0? A queste domande \u00e8 chiamata a rispondere la dialettica.\nIl problema \u00e8 legato storicamente alla presenza di Aristotele nell'Accademia, durante gli anni della tarda maturit\u00e0 platonica. \u00c8 infatti presumibile che da un certo momento la critica aristotelica all\"'ontologia della differenza\" abbia costretto il vecchio maestro a rivedere criticamente le sue originali concezioni in funzione di un maggior \"realismo\" logico della teoria delle idee. In altri termini, la domanda \u00e8: se il mondo delle idee e quello empirico si contrappongono \u2013 essere e non-essere \u2013 che senso ha porre l'idea come \"causa\" della realt\u00e0 apparente? Non sarebbe pi\u00f9 coerente concludere, come gi\u00e0 aveva fatto Parmenide, che esiste solo il mondo delle idee, riducendo il mondo della natura a pura illusione?\nLa prima soluzione che Platone aveva cercato a questa aporia era stata la \"teoria della partecipazione\" (\"m\u00e8thexis\"): le entit\u00e0 particolari parteciperebbero ognuna dell'idea corrispondente.\nIn una seconda fase, il filosofo aveva proposto come si \u00e8 visto la \"teoria dell'imitazione\" (\"mimesis\"), secondo la quale gli enti naturali sarebbero imitazioni della loro rispettiva idea. A tal proposito Platone introdurr\u00e0 nel \"Timeo\", dialogo della vecchiaia, la figura del Demiurgo proprio per attribuirgli il ruolo di mediatore tra le due dimensioni. Il Demiurgo \u00e8 un semi-dio che vitalizza il cosmo attraverso un'Anima del mondo, plasmando la \"chora\", una materia gi\u00e0 esistente ma sottoposta al caos, allo scopo di darle una forma sul modello delle Idee.\nEntrambe le risposte per\u00f2 mantenevano aperte molte e complesse contraddizioni di carattere logico. In una terza fase Platone mette allora in discussione una delle basi parmenidee della sua ontologia, quella dell\"'immobilit\u00e0 dell'essere\", attuando quello che lui chiama un \u00abparricidio\u00bb, ritenendosi egli filosoficamente \"figlio\" di Parmenide. Ora infatti il mondo delle idee assume l'aspetto di un sistema complesso, in cui trovano posto i concetti di \"diversit\u00e0\" e \"molteplicit\u00e0\". Pi\u00f9 che una contrapposizione tra idea e realt\u00e0, entra in gioco il \"principio della divisione\" (\"diairesis\") del mondo intelligibile, che consente di collegare \"dialetticamente\" ogni realt\u00e0 empirica al suo principio sommo. Ciascuna idea si articola con quelle a essa subordinate (pi\u00f9 particolari) e sovraordinate (pi\u00f9 generali), secondo regole dialettiche di somiglianza e comunanza (generi, specie); in cima a tutte sta l'idea del Bene. In questa ipotesi teorica entra in gioco la possibilit\u00e0 dell'errore: esso consiste nella determinazione di connessioni arbitrarie tra generi e specie, non rispettose delle loro relazioni logiche. Viene inoltre profondamente modificato il concetto stesso di \"non-essere\": esso non \u00e8 pi\u00f9 il \"nulla\", ma viene a costituirsi come il \"diverso\", come un'altra modalit\u00e0 dell'essere. In altri termini, ora anche il non-essere in certo qual modo \"\u00e8\", perch\u00e9 non \u00e8 pi\u00f9 radicalmente contrapposto all'essere, ma esiste in senso relativo (relativo cio\u00e8 agli enti sensibili). Il non-essere esiste come \"corrosione\" o decremento della bellezza originaria delle idee iper-uraniche calate nella materia per dare forma agli elementi, in un sinolo o \"unit\u00e0\" di materia e forma, come dir\u00e0 Aristotele; unione che si decomporr\u00e0 poi con la morte o distruzione dei singoli enti.\nLa \"diairesi\" non elimina, naturalmente, il carattere trascendente delle idee, ma avvicina maggiormente il metodo dialettico alle possibilit\u00e0 conoscitive del metodo scientifico. Platone si vede costretto a postulare una tale gerarchia o \"suddivisione\" della realt\u00e0 ontologica anche per rispondere al problema sorto con Parmenide, da lui definito \u00abterribile e venerando\u00bb, circa l'impossibilit\u00e0 di oggettivare l'Essere, al quale, secondo il filosofo eleata, non si poteva attribuire nessun predicato. In tal modo per\u00f2 diventava impossibile conoscere l'Essere, e in ultima analisi pensarlo: una condizione che secondo Platone equivaleva di fatto al non-essere, del quale pure, a rigore, nulla si pu\u00f2 dire.\nNel \"Sofista\", pertanto, Platone postula cinque generi sommi (\"essere\", \"identico\", \"diverso\", \"stasi\" e \"movimento\") a cui tutte le idee possono essere subordinate; la conciliazione di unit\u00e0, molteplicit\u00e0, staticit\u00e0 e movimento \u00e8 detta \u00abrapporto di comunanza\u00bb (\"koinon\u00eca\").\nUna notevole difficolt\u00e0 che s'incontra studiando gli ultimi dialoghi di Platone (\"Parmenide\", \"Sofista\", \"Teeteto\") \u00e8 la definizione di dialettica, che Platone non d\u00e0 mai. Nella \"Repubblica\" Platone ne parla come il metodo pi\u00f9 efficace per raggiungere la verit\u00e0. Nel \"Fedro\" si trova che la dialettica \u00e8 un \"\u201cprocesso di unificazione e moltiplicazione\u201d\": partendo cio\u00e8 da un'analisi di certi fenomeni, si tratta di unificarli sotto un unico \"genere\"; mentre all'opposto la dialettica si occupa anche di dividere un genere in tutte le specie che comprende sotto di s\u00e9. Possiamo forse dire che l'Idea \u00e8 di fatto un\"unit\u00e0\" del molteplice, che racchiude e assume in s\u00e9 la caratteristica principale propria di alcuni esseri: si pensi ad esempio all'idea del bello che unifica in s\u00e9 tutte le varie realt\u00e0 belle.\nNel \"Parmenide\" Platone d\u00e0 una dimostrazione di come lavora la dialettica all'interno del discorso: si tratta di trovare tutte le risposte possibili a una domanda; poi, con un procedimento falsificatorio, si proceder\u00e0 col confutare una a una le risposte date, sulla base di certi princ\u00ecpi; la risposta che non \u00e8 falsificata dal procedimento \u00e8 meno confutabile delle altre e dunque risulta pi\u00f9 vera delle altre, mai per\u00f2 vera in senso assoluto. Si potrebbe obiettare a questo punto che tale applicazione della dialettica non corrisponde alla pseudo-definizione datane da Platone nel \"Fedro\". Tale obiezione si rafforza tenendo conto che nel \"Filebo\" Platone riformula una nuova concezione. Nel dialogo infatti Socrate \u00e8 impegnato a definire che cosa sia il piacere. Anzitutto i piaceri sono tanti oppure \u00e8 solo uno? Filebo non sa rispondere, e allora Socrate pronuncia la famosa frase secondo cui \u00abi molti sono Uno e l'Uno \u00e8 molti\u00bb.\nCosa significa quest'asserzione? Semplicemente ribadisce un principio proprio delle Idee, ossia quello di essere uniche e perfette, eppure, nel contempo, di riflettersi nella molteplicit\u00e0 del sensibile. La metodologia pi\u00f9 coerente dell'applicazione della dialettica \u00e8 probabilmente quella esposta nel \"Sofista\": si tratta del metodo dicotomico. All'interno di una domanda si tratta di isolare il concetto che si vuole definire; nell'attribuire questo concetto a una classe pi\u00f9 ampia nella quale siamo certi sia compreso il concetto medesimo; quindi nel suddividere tale classe in due parti, pi\u00f9 piccole, per vedere in quale delle due sottoclassi \u00e8 ancora compreso il concetto da trovare, e cos\u00ec via, suddividendo finch\u00e9 non troviamo pi\u00f9 nulla da dividere e, dunque, la definizione trovata \u00e8 proprio quella del concetto che volevamo spiegare. Pur presentandosi come scienza (\"epist\u00e8me\"), la dialettica, \u00e8 bene ribadirlo, \u00e8 solo un procedimento rigoroso, che per\u00f2 non riesce mai ad arrivare alla verit\u00e0 (sempre per il fatto che si serve dei \"l\u00f2goi\"). Si pu\u00f2 dire allora che la scienza presentata da Platone non \u00e8 certo quella a cui cercher\u00e0 di approdare ad esempio Cartesio nel Seicento, o in seguito Hegel. Da notare che anche Aristotele, nonostante le sue critiche a Platone, collocava i princ\u00ecpi primi al di sopra del ragionamento dimostrativo sillogistico, giudicandoli raggiungibili solo attraverso l'intuizione intellettuale.\nNel Cratilo, contemporaneo o di poco precedente alla Repubblica, Platone si pone il problema, decisivo per l\u2019impiego della dialettica a fini conoscitivi, della relazione fra nome e cosa, fra parola e realt\u00e0. Il dialogo si risolve in un contrasto fra la tesi di Ermogene, che considera il nome una semplice sequenza di suoni convenzionalmente scelta per riferirsi ad un oggetto, e la tesi di Cratilo, allievo del vecchio Eraclito, che sosteneva la piena espressione dell\u2019essenza del nominato nel nome, e considerava i nomi espressioni forgiate da un Onomaturgo in grado di esprimere l\u2019essenza della cosa nominata. Alcuni studiosi contemporanei, in base ai loro orientamenti, hanno sostenuto che Platone ha dato il suo assenso ora alla tesi di Ermogene, ora alla tesi di Cratilo.\nG\u00e9rard Genette, nell'opera \"Mimologie. Viaggio in Cratilia\" (1976), parte dal discorso di Platone per argomentare l'idea di arbitrariet\u00e0 del segno: secondo questa tesi, gi\u00e0 sostenuta dal grande linguista Ferdinand de Saussure, il collegamento tra la lingua e gli oggetti non \u00e8 naturale, ma culturalmente determinato. Le idee sviluppate nel Cratilo, bench\u00e9 datate, sono state un importante punto di riferimento nello sviluppo della linguistica. Sulla base del \"Cratilo\" Gaetano Licata ha ricostruito, nel saggio \"Teoria platonica del linguaggio. Prospettive sul concetto di verit\u00e0\" (2007, Il Melangolo), la concezione platonica della semantica, in base alla quale i nomi avrebbero un legame naturale, (una fondatezza essenziale) col loro \"nominatum\". Questo autore sostiene che Platone accoglie la tesi di Cratilo.\nLo Stato filosofico.\nIl dualismo che Platone aveva teorizzato tra verit\u00e0 e apparenza, anima e corpo, si riflette anche nella concezione politica. Come la sapienza \u00e8 distinta dall'ignoranza, cos\u00ec anche i filosofi vanno distinti da coloro che sono rimasti fermi a una conoscenza puramente sensibile del mondo.\nUno Stato che assegni ai suoi cittadini funzioni incompatibili col livello di sapienza da essi raggiunto diventa disarmonico e rischia facilmente di degenerare. Si pu\u00f2 notare qui come Platone interpreti la societ\u00e0 in analogia a un organismo vivente. Il compito di far rispettare l'armonia tra le parti spetta a coloro che pi\u00f9 hanno saputo recuperare la reminiscenza dell'idea del Bene: i filosofi. Costoro hanno dunque il compito di governare. La loro funzione \u00e8 identica a quella che nell'anima umana, secondo la tripartizione platonica, spetta all'anima razionale: la coordinazione e il governo delle altre due, l'intellettiva e la concupiscente. Nel \"mito del carro e dell'auriga\" l'anima razionale \u00e8 infatti assimilata a un cocchiere che deve sapere bene indirizzare i due cavalli a lui sottomessi, affinch\u00e9 il carro proceda rettamente.\nUna sana organizzazione dello Stato \u00e8 dunque il riflesso dell'organicit\u00e0 dell'anima umana, a cui i filosofi sono preposti. L'anima irascibile o volitiva, simboleggiata dal cavallo bianco, diventa virtuosa quando \u00e8 caratterizzata da coraggio e audacia: essa trova il suo corrispettivo nella classe dei guerrieri, che hanno il compito di difendere la citt\u00e0. L'anima concupiscibile, simboleggiata dal cavallo nero, \u00e8 rappresentata infine dagli artigiani e i commercianti, che devono sapere sviluppare la virt\u00f9 della temperanza; costoro sono pi\u00f9 portati al lavoro produttivo.\nQuando ogni classe conduce al meglio il proprio compito, ognuno nella sua autonomia, lo Stato ne risulta armonicamente beneficiato. La concezione politica di Platone si fonda quindi su un forte senso della giustizia, che d'altronde aveva ispirato tutta la sua dottrina delle idee. La preoccupazione di Platone tra l'altro \u00e8 la stessa che aveva animato il suo maestro Socrate quando lo aveva spinto a fare opera di maieutica presso i suoi concittadini, e nasce da una sostanziale sfiducia verso i metodi politici vigenti nella sua epoca: questi sono responsabili, secondo Platone, di curare solo gli aspetti esteriori e transitori dell'individuo, trascurando l'interiorit\u00e0 dell'anima.\nAffinch\u00e9 la classe dei governanti e dei guerrieri non si faccia distrarre da interessi terreni e personali, essi sono chiamati a mettere in comune ogni propriet\u00e0; i loro figli analogamente non dovranno appartenere alle rispettive famiglie, ma sar\u00e0 la collettivit\u00e0 a prendersi cura di loro. Sono inoltre disapprovate da Platone le usanze educative del suo tempo basate sulle espressioni artistiche come la poesia o la musica, perch\u00e9 invece di proporre esempi di moralit\u00e0 si limitano a una sterile imitazione del mondo sensibile, gi\u00e0 a sua volta imitante l'idea. Nel suo Stato filosofico non c'\u00e8 neppure bisogno di leggi positive: ogni individuo infatti non deve rispondere a comandi impartiti dall'esterno, ma obbedire alla sua propria attitudine interiore. In virt\u00f9 di quest'ultima, le tre classi-funzione della citt\u00e0 platonica sono dinamiche, e non vengono assegnate alla nascita: \u00e8 solo durante l'educazione selettiva che si arriva a stabilire quale ruolo ogni individuo sia pi\u00f9 adatto a svolgere, poich\u00e9, come Platone spiega nel \"mito delle stirpi\", ognuno possiede un'indole che indirizza l'individuo a uno solo dei tre percorsi.\nIl modello educativo di Platone (\"paid\u00e8ia\") si basa sulla selezione per tappe: il giovane \u00e8 sottoposto a una prima istruzione da parte dello Stato comprendente, oltre alla ginnastica e al combattimento (ossia l'esercizio del corpo), anche la musica (ossia l'esercizio dello spirito) purch\u00e9 esprima davvero l'amore per il Bello ideale e non per le bellezze sensibili. L'istruzione tuttavia non va imposta con la forza \u00abpoich\u00e9 un uomo libero dev'essere libero anche nella conquista del sapere\u00bb. Se l'educando si dimostra all'altezza, egli viene privilegiato ed educato alla matematica, col fine di diventare stratega, e all'astronomia, disciplina solo teorica il cui fine \u00e8 elevare l'animo. Tra i migliori infine vengono scelti coloro che, per diventare buoni governanti, intraprenderanno lo studio della filosofia e della dialettica, la massima scienza. Non essendoci differenze esteriori di nascita, anche le donne sono chiamate, ognuna secondo la propria inclinazione ad assolvere le stesse funzioni degli uomini, comprese la guerra e il governo, avendo i loro stessi diritti-doveri.\nL'educazione dei giovani cittadini consente cos\u00ec di costruire una civilt\u00e0 armonica in grado di prevenire le forme degenerative della timocrazia, della plutocrazia e della democrazia, che sfociano tutte inevitabilmente nel peggiore dei governi: la tirannide.\nLo Stato ideale tracciato da Platone \u00e8 stato oggetto di alcune critiche (tra cui quelle di Karl Popper in \"La societ\u00e0 aperta e i suoi nemici\"); si \u00e8 parlato in proposito di comunismo platonico, presumendo di vedere in esso un'anticipazione della societ\u00e0 egualitaria prospettata da Karl Marx. Quello di Platone \u00e8 tuttavia un comunismo etico, non sociale, che propone l'abolizione della propriet\u00e0, ma solo per le classi superiori; la distinzione stessa tra le classi viene mantenuta. Margherita Isnardi Parente parla in proposito di \"comunismo morale\" dei governanti, non di popolo, ristretto cio\u00e8 a pochi. Lo stesso Marx rimproverava a Platone di avere ideato uno stato diviso in rigide caste, unendosi alle critiche di coloro che ravvisano nella sua utopia un carattere aristocratico. Occorre anche qui precisare tuttavia che l'aristocrazia platonica \u00e8 del tutto diversa da quella tradizionale fondata sulla stirpe sociale. I \"migliori\" che Platone chiama a governare infatti sono aristocratici in un senso \"intellettuale\": non per un diritto acquisito con la nascita, ma secondo criteri morali rinvenibili in chiunque.\nIl problema dell'arte.\nCome scrittore di prosa e occasionalmente anche di poesia, Platone era un artista di grande talento e come esteta istruito si rivolse, come ovvio, al bello. Da un punto di vista filosofico, tuttavia, il suo rapporto con l'arte - arti visive e performative, musica e letteratura - era ambivalente, e in gran parte persino negativo.\nLa sua critica all'arte, sviluppata in connessione con la sua filosofia politica, ha suscitato scalpore sin dai tempi antichi. A causa dell'effetto straordinariamente potente dell'arte sulle menti sensibili, Platone riteneva che lo stato dovesse regolare le manifestazioni artistiche al fine di prevenire gli effetti disastrosi legati a forme d'arte dannose per la comunit\u00e0. Pertanto, nel suo stato ideale non tollerava i poeti. Solo il tradizionale, il collaudato e il semplice hanno trovato la sua approvazione; non accettava innovazioni, dal momento che potevano compromettere la caratteristica ideale, armoniosa e stabile della societ\u00e0.\nPlatone preferiva la bellezza delle forme geometriche a quella degli esseri viventi o delle opere d'arte, poich\u00e9 quest'ultime sono solo relativamente belle, mentre certe figure geometriche regolari sono belle in senso assoluto. Ordine, misura (appropriatezza) e proporzioni armoniche (\u03c3\u03c5\u03bc\u03bc\u03b5\u03c4\u03c1\u03af\u03b1: simmetr\u00eda) erano, per lui, criteri decisivi della bellezza, poich\u00e9 davano unit\u00e0 alle cose; una deviazione arbitraria da questa norma (e l'eccessivit\u00e0) portano alla bruttezza.\nLa disapprovazione di Platone per le arti visive si basava sulla convinzione che nell'ordine gerarchico dell'essere il relativamente inferiore \u00e8 solo un'immagine del relativamente superiore e come tale \u00e8 in una certa misura meno perfetto rispetto ad esso. Quindi, la vera lotta umana per il miglioramento pu\u00f2 esprimersi solo nell'allontanarsi dalle immagini spurie rivolgendosi invece agli archetipi. Tuttavia, poich\u00e9 sia la pittura che la scultura non erano altro che imitazioni della natura per Platone (concetto di mimesi) e la natura stessa era un'immagine del mondo delle idee, egli vide nel trattare tali arti solo un percorso dall'archetipo all'immagine e quindi una discesa e un'aberrazione.\nL'arte, secondo Platone, non ha a che fare con l'idealit\u00e0. Non \u00e8 un modo possibile di concepire la verit\u00e0. Essa si trova nel percorso inverso che porta dal materiale all'ideale. Di fatto l'astrazione artistica \u00e8 ad un grado ontologico e gnoseologico inferiore rispetto alle cose.\nDal suo punto di vista, l'opera d'arte era, nel migliore dei casi, copia vera e quindi duplicazione non necessaria di originali che non avrebbero mai potuto superare. Inoltre, Platone vedeva tale creazione artistica come un espediente e un passatempo, una distrazione da compiti importanti. Ha condannato in modo particolarmente aspro le opere d'arte con le quali l'artista non si sforza nemmeno di imitare le cose naturali il pi\u00f9 fedelmente possibile, ma piuttosto di creare illusioni o esprimere il soggettivo. Il suo giudizio dispregiativo non si applicava all'architettura, che non annovera tra le arti imitative (mimetiche), ma tra le arti \"creative\" (poietiche), che producono cose reali invece di limitarsi a raffigurarle.\nLa sua critica a certe forme di musica e di poesia iniziava principalmente su un altro punto, cio\u00e8 sull'effetto \"demoralizzante\" che attribuiva loro. Con questo argomento si rivolt\u00f2 contro la chiave lidia, contro la musica per flauto e contro poesie come quelle di Omero ed Esiodo. Dava per scontato che la cattiva musica intensificasse gli affetti inferiori, minacciando il dominio della ragione sulla vita emotiva e quindi rovinando il carattere, mentre la cattiva poesia diffonde bugie. D'altra parte, ha valutato positivamente altre chiavi, poesie inni religiosi e poesie di lode per brave persone e ha attribuito loro un'influenza positiva sulla formazione del carattere. Ci\u00f2 che trovava buono in poesia non lo considerava i risultati propri dei poeti, ma lo attribuiva all'ispirazione divina. Per descrivere l'entusiasmo che nasce da tale lavoro, ha usato il termine ambivalente e positivo di rabbia (\u03bc\u03b1\u03bd\u03af\u03b1: man\u00eda); nel poeta ispirato vide un mediatore tra gli dei e gli uomini. L'arte come portatrice di valori politici era giustificabile, sebbene Platone ritenesse comunque che non fosse un grado eccelso di espressione, al contrario della dialettica e della filosofia.\nPlatone distingueva le forme poetiche in base all'estensione della parte mimetica in esse. Rifiutava completamente il dramma come forma scenica e quindi puramente mimetica e riproduzione diretta, soprattutto perch\u00e9 includeva anche personaggi discutibili o cattivi, la cui imitazione da parte degli attori considerava dannosa. Considerava accettabile la narrazione e la riproduzione solo indiretta di forme di poesia con una bassa componente mimica (dithyrambos, poesia epica), a condizione che il contenuto non fosse moralmente discutibile.\nLe dottrine non scritte: l'Uno e la Diade.\nCome suggerisce il contenuto della \"Lettera VII\", e secondo quanto si \u00e8 accennato in pi\u00f9 punti, Platone avrebbe omesso nei suoi scritti di parlare di alcune questioni della massima importanza. Alcuni esponenti della cosiddetta scuola di Tubinga (tra gli altri Hans Joachim Kr\u00e4mer, Konrad Gaiser e Thomas Alexander Szlez\u00e1k) e dell'Universit\u00e0 Cattolica di Milano (Giovanni Reale) sostengono che effettivamente una parte rilevante delle teorie platoniche non sia mai stata messa per iscritto, e tuttavia ritengono di poter ricavare, da alcuni accenni sparsi nei dialoghi e da alcune considerazioni polemiche presenti nella \"Metafisica\" di Aristotele (Libri I, XIII e XIV), le linee di fondo delle cosiddette \"dottrine non scritte\". Secondo le suddette scuole, dunque, la filosofia di Platone non si esaurirebbe nei suoi scritti ma, anzi, parte di essa potrebbe essere recuperata facendo ricorso alla cosiddetta \"tradizione indiretta\".\nTale critica all'esegesi dell'opera platonica procede lungo un percorso storico che aveva visto la modernit\u00e0, soprattutto con Friedrich Schleiermacher (1768-1834), manifestare la convinzione che gli scritti di Platone contenessero in maniera esaustiva le sue dottrine, rigettando cos\u00ec l'interpretazione allegorica delle sue opere compiuta dagli autori medioplatonici e neoplatonici.\nMa gi\u00e0 Friedrich Nietzsche aveva individuato la contraddizione tra la tesi di Schleiermacher e le affermazioni del filosofo ateniese contenute nel \"Fedro\". Secondo Nietzsche, lo scritto ha per Platone il solo scopo di far richiamare alla memoria degli allievi le conoscenze gi\u00e0 apprese oralmente all'interno dell'Accademia.\nIn seguito Heinrich Gomperz (1873-1942) partendo da un'interpretazione del passo 341 c. della \"lettera VII\" di Platone, sostenne che una piena comprensione dell'opera di Platone poteva avvenire solo attraverso le testimonianze indirette:\nNegli anni venti Hans-Georg Gadamer scopriva anch'egli le \"dottrine non scritte\", seppure le ritenesse basilari unicamente per la comprensione della matematica in Platone.\nIl primo autore che ha affrontato organicamente la nuova interpretazione di Platone \u00e8 stato comunque Hans Joachim Kr\u00e4mer con il suo \"Platone e i fondamenti della metafisica. Saggio sulla teoria dei principi e sulle dottrine non scritte di Platone\" contestualmente tradotto in italiano da Giovanni Reale nel 1982 per la casa editrice milanese Vita e Pensiero.\nDopo Kr\u00e4mer, e altri autori della scuola di Tubinga, \u00e8 intervenuto lo stesso Giovanni Reale che ha applicato a questa nuova interpretazione i canoni epistemologici di Thomas Kuhn ritenendo il lavoro di Tubinga come un \"nuovo paradigma ermeneutico\".\nUn'analisi del testo di \"Fedro\" (276A, 276E, 277B) unitamente alla \"Lettera VII\" sono per questi studiosi pi\u00f9 che sufficienti a dimostrare l'autotestimonianza dello stesso Platone del fatto che il filosofo non affida e non comunica tutto il suo insegnamento sui \"rotoli di carta\" ma soprattutto quelli di maggior valore li redige direttamente negli animi degli uomini in grado di comprenderli.\nQuesti insegnamenti \"non scritti\" sono per questi autori il cuore delle dottrine platoniche e, facendo leva sulla testimonianza di Aristotele e dei suoi commentatori Alessandro di Afrodisia e Simplicio, ritengono che per Platone l'intera realt\u00e0, non solo quella sensibile ma anche del mondo delle Idee, sia il risultato di due Principi primi: l'Uno e la Diade. Tale concezione, di tipo pitagorico, intende l'Uno (il \u00abBene\u00bb dei dialoghi) come tutto ci\u00f2 che \u00e8 unitario e positivo, mentre la Diade, ovvero il mondo delle differenze e della molteplicit\u00e0, genera il disordine.\n\u00c8 evidente che questo nuovo paradigma interpretativo del pensiero di Platone non intende pi\u00f9 il mondo delle Idee come la dimensione ontologica primaria, ma restringe questa condizione ai soli Principi primi. Le Idee \"procedono\" da quei due Principi partecipando dell'unit\u00e0 e distinguendosene per difetto o per eccesso; le stesse Idee quindi entrano in relazione con la materia e generano gli enti sensibili, che partecipano dell'Idea corrispondente e se ne differenziano secondo la Diade, sempre per eccesso o per difetto.\nNe consegue che le stesse Idee sarebbero \"generate\", forse \"ab aeterno\"; il bene, poi, nel mondo sensibile, dove non pu\u00f2 esservi unit\u00e0, ma solo molteplicit\u00e0, consiste nell'armonia delle parti, come si evince anche dai dialoghi.\nLa fortuna di Platone.\nLa filosofia platonica costituisce una tappa fondamentale dell'intera storia della filosofia occidentale, che si riconosce di lui debitrice. Friedrich Nietzsche, ad esempio, nonostante la sua opposizione al socratismo e al platonismo, arriva a definirlo \u00abil figlio pi\u00f9 bello dell'antichit\u00e0\u00bb; il filologo tedesco Wilhelm von Christ, invece, nell'atto di redigere la sua \"Geschichte der griechischen Literatur\", qualifica Platone come \u00abun bellissimo gioiello\u00bb.\nLeibniz, in una sua lettera, sostiene che chi riuscisse a \"ridurre a sistema\" l'intera filosofia di Platone assurgerebbe allo statuto di benemerito dell'umanit\u00e0.\nCome disse Ralph Waldo Emerson: \nSempre a questo proposito, Alfred North Whitehead ha sostenuto che \u00abtutta la storia della filosofia occidentale non \u00e8 che una serie di note a margine su Platone\u00bb.\nTraduzione delle opere di Platone.\nLa maggior parte dei suoi scritti fu tradotta in latino circa 200 anni dopo il recupero delle opere di Aristotele. Nel Medioevo, l'unica opera di Platone in circolazione era la prima parte del \"Timeo\" (che delinea la cosmologia platonica), tradotta con commentario da Calcidius (o Chalcidius). Traduzioni del \"Menone\" e del \"Fedone\" erano state realizzate nel XII secolo da Enrico Aristippo, tuttavia la loro diffusione rimase limitata; inoltre alcune traduzioni di opere platoniche si persero in epoca medievale. Fu soltanto con Marsilio Ficino, nel Rinascimento, che tutte le opere di Platone furono tradotte e commentate.\nIl platonismo matematico.\nIl fatto che Platone, nell'ampiezza dei suoi interessi etici e metafisici, abbia assunto i numeri e le forme geometriche come enti reali ha indotto matematici moderni a condividerne il realismo relativo alla matematica e ai suoi oggetti. Si tratta della corrente chiamata \"platonista\" della matematica, che vede aderirvi anche matematici di indirizzo filosofico non platonico, come Bertrand Russell e Kurt G\u00f6del.\nSecondo alcuni autori perci\u00f2 si deve a Platone e alla sua scuola anche lo sviluppo della matematica e la fondazione del pensiero scientifico.\nBibliografia.\nPer un quadro completo sulla bibliografia relativa a Platone si possono consultare:\nI dialoghi di Platone a teatro.\nLa compagnia Carlo Rivolta ha portato in scena dal 1985 ad oggi alcuni dialoghi platonici: Apologia di Socrate, Critone, Fedone, Simposio e Fedro\nLa Compagnia del Sole ha portato in scena il Menone."}
{"id": "21383", "revid": "339392", "url": "https://it.wikipedia.org/wiki?curid=21383", "title": "Maximinus Trax", "text": ""}
{"id": "21384", "revid": "339392", "url": "https://it.wikipedia.org/wiki?curid=21384", "title": "Gaius Iulius Verus Maximinus", "text": ""}
{"id": "21385", "revid": "339392", "url": "https://it.wikipedia.org/wiki?curid=21385", "title": "Caio Giulio Vero Massimino", "text": ""}
{"id": "21387", "revid": "1272592", "url": "https://it.wikipedia.org/wiki?curid=21387", "title": "Torcello", "text": " \nTorcello (\"Torce\u0142o\" in dialetto locale) \u00e8 un'isola della laguna Veneta settentrionale.\nFu uno dei pi\u00f9 antichi e prosperi insediamenti della laguna, fino al declino conseguente alla predominanza della vicina Venezia e al mutare delle condizioni ambientali. Attualmente l'isola conta appena undici residenti, ma l'inestimabile patrimonio archeologico che ancora conserva ne fa un luogo turistico molto frequentato.\nGeografia fisica.\nPosta subito a nord di Burano, si trova al centro di una zona di barene, delimitata a sud-ovest dal canale dei Borgognoni-canale di Burano, a sud-est dal canale di Sant'Antonio e a nord dal canale di Torcello; a nord e ad est confina con le paludi della Rosa e della Centrega.\nOrigini del nome.\nLe ipotesi etimologiche sono diverse: alcune ricollegano il toponimo al mondo rurale, avvicinandolo al latino \"torculum\" \"torchio\" o all'antico padovano \"tursa\" \"fascio di fieno\"; altre non escludono una derivazione da \"turricellum\" \"piccola torre\".\nCome per altri centri lagunari, in passato si credette che Torcello traesse il nome da una porta di Altino.\nStoria.\nCampagne archeologiche condotte all'inizio degli anni Sessanta hanno dimostrato che a Torcello era presente un insediamento sin dai primi secoli dell'Impero Romano, nello stesso periodo in cui fioriva la vicina citt\u00e0 di Altino. Dopo una \"pausa\" nei secoli V-VI, in coincidenza con una fase di calamit\u00e0 naturali (Rotta della Cucca), il popolamento dell'isola riprese con vigore nel VII secolo con la realizzazione di alcune opere di bonifica e arginatura (palafitte, terrazzamenti, rassodamenti), che indirizzarono l'abitato verso una struttura urbana. Allo stesso periodo risalgono, inoltre, tracce di frutteti e vigneti, nonch\u00e9 di un'officina vetraria, che dimostrano una certa vivacit\u00e0 anche dal punto di vista agricolo e tecnologico.\nQuesti riscontri confermerebbero quanto riportato in una (discussa) iscrizione individuata su un muro della Cattedrale, la quale testimonierebbe come l'edificazione della chiesa risalga al 639, ad opera di Maurizio, \"magister militum\" e governatore bizantino della \"Venetia et Histria\" (con sede proprio a Torcello), secondo il volere dell'esarca di Ravenna Isacco e sotto gli auspici dell'imperatore Eraclio I.\nSi pu\u00f2 quindi concludere che lo sviluppo di Torcello si inserisca in quell'ottica politica bizantina, che intendeva rafforzare militarmente gli ultimi lembi d'Italia rimasti sotto il controllo dell'Impero dopo l'ascesa dei Longobardi. Nello stesso periodo si assiste, infatti, alla crescita dei preesistenti centri di Grado e Equilio, alla creazione del \"castrum\" di Rivoalto e alla fondazione di Eraclea, la quale, pi\u00f9 tardi, subentrer\u00e0 a Torcello come sede del governatore bizantino.\nLa fondazione della Cattedrale - intitolata all'Assunta, la \"Theot\u00f3kos\" cara ai Bizantini - coincise, inoltre, con il trasferimento della diocesi di Altino sull'isola. Prova di questa continuit\u00e0 \u00e8 il fatto che i futuri vescovi di Torcello continuarono a definirsi \"Altinati\" sino all'inizio dell'XI secolo.\nLa prima attestazione del toponimo, comunque, compare nel \"Pactum Lotharii\" dell'840 (\"Torceli\", al genitivo).\nL'isola formava, assieme alle vicine Mazzorbo, Burano, Ammiana e Costanziaco, la testa di ponte del commercio veneziano verso il Mar Adriatico e fu cos\u00ec fiorente, da avere migliaia di abitanti. Nell'XI secolo venne riedificata la cattedrale, affiancata dalla nuova chiesa di Santa Fosca, e fino al XIV secolo Torcello costitu\u00ec il principale centro di lavorazione della lana nel Ducato di Venezia.\nLa citt\u00e0 aveva una propria nobilt\u00e0 ed era retta da due consigli, uno maggiore ed uno minore, affiancanti prima il gastaldo ducale e poi il podest\u00e0. Qualcuno ha asserito che gli abitanti dell'isola nel suo periodo di massimo splendore fossero cinquantamila\nA partire dal XV secolo, per\u00f2, la vicinanza alla citt\u00e0 di Venezia, l'aria malsana conseguente all'impaludamento di questa zona della laguna e le continue pestilenze (durissime quelle del Trecento e del Cinquecento) provocarono un progressivo declino dell'isola; tanto che nel 1429 il doge Francesco Foscari fu costretto ad ordinare al podest\u00e0 di Torcello di far cessare la continua razzia di marmi e materiale lapideo, cui erano dediti gli abitanti di Venezia e Murano nella sua citt\u00e0.\nA seguito dell'inarrestabile declino, gli edifici andarono in rovina, o furono smantellati per fornire laterizi e materiale da costruzione per lo sviluppo edilizio di Venezia.\nNonostante la scomparsa della citt\u00e0, la diocesi di Torcello, anche se trasferita a Murano, sopravvisse sino alla sua soppressione nel 1818. Al contempo, la cattedrale diveniva semplice parrocchia, con giurisdizione anche su varie localit\u00e0 della laguna nord.\nNel 1822, durante una visita pastorale, il patriarca Giovanni Ladislao Pyrker constat\u00f2 lo stato di estrema decadenza dell'isola, sottoposta all'aria malsana e ad una diffusa povert\u00e0, che coinvolgeva anche il clero locale. All'epoca la popolazione era di 80 unit\u00e0 (\"tutti vignaioli\"), passata poi, secondo la visita pastorale di Jacopo Monico del 1829, a 120 unit\u00e0. Gli abitanti diminuirono progressivamente nel corso del XX secolo (motivo per cui la parrocchia fu soppressa nel 1986) e attualmente vive nell'isola appena una ventina di persone."}
{"id": "21392", "revid": "155634", "url": "https://it.wikipedia.org/wiki?curid=21392", "title": "Ca' d'Oro", "text": "La Ca' d'Oro \u00e8 un noto palazzo di Venezia, situato nel sestiere di Cannaregio e affacciato sul Canal Grande, la cui denominazione deriva dal fatto che in origine alcune parti della facciata erano ricoperte d'oro, rifinitura che faceva parte di una complessa policromia, oggi scomparsa, ritenuta uno dei massimi esempi del gotico fiorito veneziano. Dal 1927 \u00e8 adibito a museo come sede della Galleria Franchetti.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale del Veneto, nel dicembre 2019 divenuto Direzione regionale Musei.\nStoria.\nIl committente Marino Contarini.\nLa storia di questa fabbrica trova le sue origini in Marino Contarini, personalit\u00e0 appartenente ad una ricca famiglia dogale, anche se pi\u00f9 abile mercante che politico. Contarini spos\u00f2 molto giovane Soramador Zeno, la quale gli port\u00f2 in dote una vasta propriet\u00e0 sul Canal Grande, presso il confino di Santa Sofia, comprendente anche una costruzione di dimensioni tali da essere definita \"Domus Magna\". A seguito di un litigio familiare il Contarini dovette per\u00f2 ricomperare il manufatto, inoltre a seguito della morte della moglie egli decise di costruire un nuovo edificio demolendo quello della famiglia Zeno. Nel 1421 il Contarini contatt\u00f2 allora il milanese Matteo Raverti e l'anno successivo i veneziani Giovanni e Bartolomeo Bono, anche se i lavori iniziarono solamente nel 1424.\nIl committente tratt\u00f2 per anni con le maestranze lombarde e venete, tanto che alcuni sostengono che a Marino Contarini si deve la fisionomia finale del palazzo. A Marino Contarini si possono in particolare addebitare la decisione di conservare alcune reminiscenze dell'edificio precedente: il portico sull'acqua deve essere molto simile, per lo meno planimetricamente, a quello del palazzo precedente, mentre due fregi duecenteschi rimessi in opera in verticale sono sicuramente appartenenti al demolito palazzo degli Zeno. Alcune incoerenze costruttive si devono certamente alle volont\u00e0 del Contarini: le colonnine tortili che corrono lungo i due spigoli della facciata creando un cordone, non legano per\u00f2 con il coronamento, inoltre la mezzeria dell'edificio, segnata dai tre pinnacoli pi\u00f9 alti del coronamento, non coincide con l'apparente mezzeria della facciata, sottolineata dai fregi verticali posti a destra delle logge.\nLe maestranze lombarde e venete.\nNel cantiere veneziano lavorarono contemporaneamente due diverse botteghe, la cui impronta \u00e8 riconoscibile nella variet\u00e0 degli apparati decorativi: quella guidata da Matteo Raverti, nella quale erano attive maestranze provenienti dal comasco, e quella guidata da Giovanni Bono e dal figlio Bartolomeo, composta quasi esclusivamente da maestranze venete. Anche se le due botteghe lavorarono contemporaneamente, alcune incongruenze negli apparati decorativi fanno pensare che esse operassero per lo pi\u00f9 separate, anche se dirette dal programma di massima del committente.\nMatteo Raverti era noto per lo pi\u00f9 per aver lavorato nel cantiere del Duomo di Milano, in cui realizz\u00f2 numerose sculture di pregio, in particolare quella di San Babila. Gi\u00e0 nel 1410 si trovava probabilmente a Venezia, dove lavor\u00f2 alla decorazione della facciata del Palazzo Ducale e al coronamento della Cappella Ducale. Sempre a lui sono attribuite alcune sculture presenti in diverse chiese veneziane, oltre alla tomba Borromeo nella chiesa di Sant'Elena, purtroppo andata perduta. Giovanni e Bartolomeo Bono lavorarono con la loro bottega come costruttori e scultori in numerose fabbriche veneziane, anche se il lavoro pi\u00f9 noto fu sicuramente la facciata di Palazzo Ducale nella quale si adoperarono insieme ad altri maestri, in particolare viene a loro attribuita la Porta della Carta. Pregevoli opere di Bartolomeo sono anche i portali delle chiese di Santa Maria dell'Orto e dei Santi Giovanni e Paolo.\nNel cantiere della ca' d'Oro lavor\u00f2 pure un noto pittore francese che visse a lungo a Venezia, Zuanne de Franza, che nel 1431 venne incaricato di rafforzare con il colore i marmi e le pietre, e di sottolineare ogni elemento con l'oro, il rosso, il blu e il nero. Del suo lavoro oggi non rimane pi\u00f9 nulla, cancellato dal logorio del tempo o dai restauri. Al pittore venne affidato anche il compito di decorare tre sale interne, ma anche questo lavoro \u00e8 andato perduto.\nL'opera del barone Franchetti.\nIl manufatto rimase di propriet\u00e0 della famiglia Contarini sino alle nipoti di Marino, dopodich\u00e9 sub\u00ec numerosi cambi di proprietari, che operarono numerosi rifacimenti delle suddivisioni interne e vari altri rimaneggiamenti. L'edificio fu inoltre ampliato con l'acquisizione di alcuni fabbricati sul retro e di alcune stanze nell'edificio di fianco. A met\u00e0 Ottocento l'edificio venne quindi restaurato dell'ingegner Giovan Battista Meduna per volere del proprietario di allora, Alessandro Trubetzkoi, ma sub\u00ec un ulteriore restauro pochi anni dopo a seguito di un nuovo cambio di propriet\u00e0.\nSul finire dell'Ottocento la casa divenne propriet\u00e0 del barone Giorgio Franchetti, a seguito di un notevole esborso di 170.000 lire: il barone volle intraprendere un attento restauro filologico dell'edificio, tentando di riportarlo il pi\u00f9 possibile vicino alla morfologia quattrocentesca, ma nel 1916 Franchetti stipul\u00f2 con lo Stato Italiano un accordo nel quale si impegn\u00f2 a cedere il palazzo al termine dei lavori in cambio della loro copertura finanziaria. Questi restauri furono piuttosto scrupolosi, anche se non poterono, ovviamente, restituire il palazzo nel suo aspetto originario, inoltre alcune parti sono delle ricostruzioni difficilmente giudicabili, in particolare la scala del cortile e il portale che fa da ingresso sul rio. Tra i lavori che fece eseguire vi fu pure la demolizione di sovrastrutture in facciata, la riapertura delle finestre quadrate, e la realizzazione ex novo dei pavimenti con disegni ispirati a quelli originali perduti. Il barone fece collocare all'interno alcune opere d'arte appartenenti alla sua collezione, era infatti nel suo volere che l'edificio divenisse un museo, perdendo la sua funzione di abitazione civile. Dopo la sua morte, avvenuta nel 1922, furono quindi conclusi i lavori di restauro e il 18 gennaio del 1927 venne inaugurata la Galleria che prende il suo nome.\nDescrizione.\nL'assetto planimetrico della fabbrica non si discosta eccessivamente da quello della tipica casa-fondaco dei patrizi veneziani. La vistosa asimmetria dell'impianto \u00e8 determinata dalla prassi costruttiva dell'epoca che prevedeva il riutilizzo delle fondazioni dell'edificio precedente, senza amplianti nei lotti adiacenti. In questo caso anche il mantenimento della corte interna e della cisterna in essa scavata \u00e8 determinante per l'assetto planimetrico, poich\u00e9 ha vincolato la pianta ad articolarsi a forma di C attorno ad una corte scoperta, al centro della quale \u00e8 posizionata la grande vera da pozzo in marmo broccatello di Verona, realizzata da Giovanni e Bartolomeo Bono nel 1427, i quali vi scolpirono su tre lati, tra un ricco fogliame, le allegorie femminili della \"Giustizia\", della \"Fortezza\" e della \"Carit\u00e0\". Come consueto nelle dimore veneziane, alle ampie logge della facciata corrispondono internamente dei lunghi saloni, detti \"portego\", che attraversano l'edificio in tutta la sua profondit\u00e0.\nPalazzo Ducale, che era ancora in fase di ultimazione durante la costruzione della ca' d'Oro, fu sicuramente un riferimento progettuale importante: la moltiplicazione delle aperture nei loggiati ai piani nobili rispetto al portico al pian terreno secondo un rapporto 1 a 2 e le merlature che chiudono superiormente la facciata derivano, almeno come idea costruttiva, sicuramente dalla pi\u00f9 importante fabbrica veneziana dell'epoca. Se il portico del pian terreno ricorda molto quello della duecentesca ca' da Mosto, le esafore dei piani superiori, ma anche la quadrifora del pian terreno, furono delle reinterpretazioni personali del Raverti e dei Bono della loggia del Palazzo Ducale.\nFacciata.\nLa facciata si caratterizza per la marcata asimmetria tra la parte sinistra, in cui si sovrappongono tre fasce traforate (portico per l'attracco delle barche al piano terra e loggiati ai piani superiori), e l'ala destra, in cui prevale la muratura rivestita di marmi pregiati con singole aperture quadrate isolate; la causa di tale specificit\u00e0 \u00e8 da attribuirsi alle ridotte dimensioni del lotto, che non hanno permesso la realizzazione dell'ala sinistra dell'edificio. Tra la parte sinistra e quella destra della facciata \u00e8 stato inserito un fregio proveniente dalla precedente abitazione dei Zeno. L'unico elemento che da continuit\u00e0 alla facciata, condizionandola e dominandola, \u00e8 il grande cornicione con la soprastante merlatura. A chiuderla ai lati sono presenti triple colonnine tortili che formano come dei codoni sugli spigoli della facciata, completamente slegati per\u00f2 dal coronamento.\nIl portico al pian terreno \u00e8 aperto con cinque grandi archi sull'acqua, con quello centrale dilatato rispetto agli altri, tanto da risultare a sesto ribassato, riprendendo i portici di origine bizantina. Esso \u00e8 una reminiscenza della duecentesca casa degli Zeno, e non presenta nessuna novit\u00e0 di rilievo. Tra il portico sull'acqua e quello interno si trova una quadrifora di notevole interesse, opera di Giovanni Bono: doppie colonne tortili separano le aperture; in asse con le colonne, sopra di esse, dei trafori a croce; sull'estradosso degli archi delle aperture due quadrilobi. Al piano superiore la loggia del Reverti, composta da un'esafora che risulta invece essere una novit\u00e0 per l'epoca, in quanto sopra i quadrilobi, in asse con i vertici degli archi delle aperture, troviamo dei semiquadrilobi, con i quali il Raverti ottenne un vivo effetto chiaroscurale, esasperato dalle modanature. I capitelli delle colonne con foglie grasse che salgono a spirale vengono reinterpretati in modo inedito rompendo la classica simmetria veneziana coeva. Perfino le balaustre tra le colonne hanno un spiccato spirito decorativo. La loggia dell'ultimo piano \u00e8 composta da un\u2019ulteriore esafora con dei trafori a croce in asse con le colonne, proprio come nella quadrifora del piano terreno, anche se in questo caso troviamo un semiquadrilobio in asse con i vertici degli archi delle aperture in luogo dei due quadrilobi.\nPavimento marmoreo.\nDurante i lavori intrapresi da Giorgio Franchetti venne realizzato il pavimento marmoreo nel portico del piano terreno. Esso copre una superficie di 350\u00a0m\u00b2 utilizzando le tecniche dell\"opus sectile\" e dell\"opus tessellatum\". I motivi geometrici che compongono la decorazione si ispirano alle pavimentazioni medievali delle chiese della laguna veneta come la basilica di San Marco a Venezia, la basilica dei Santi Maria e Donato a Murano e la cattedrale di Santa Maria Assunta a Torcello. Molti sono per\u00f2 anche i punti di contatto con le decorazioni cosmatesche del XII e XIII secolo. Sono presenti anche temi desunti dal repertorio decorativo bizantino. Giorgio Franchetti disegn\u00f2 personalmente le geometrie della pavimentazione e si impegn\u00f2 anche nella sua realizzazione materiale. Da sottolineare \u00e8 il fatto che per tale opera Franchetti scelse di non utilizzare marmi e pietre di cavatura moderna, ma di utilizzare le tipologie pi\u00f9 note e preziose fin dall'antichit\u00e0 romana, tra cui il porfido rosso antico, il serpentino, il cipollino verde, il giallo antico, il pavonazzetto, il verde antico, il marmo luculleo e molti altri.\nIl museo.\nLa galleria ospita la collezione di opere d'arte raccolta da Giorgio Franchetti nella sua vita. In seguito alla donazione allo Stato italiano avvenuta nel 1916 e in vista dell'allestimento del museo, alla collezione Franchetti furono affiancate alcune raccolte statali da cui provengono la maggior parte dei bronzi e delle sculture esposte, oltre a numerosi dipinti veneti e fiamminghi.\nTra le opere di maggior pregio vi sono il \"San Sebastiano\" di Andrea Mantegna, il \"Ritratto di Marcello Durazzo\" di Antoon van Dyck, il \"Doppio ritratto\" di Tullio Lombardo, la \"Venere allo specchio\" di Tiziano, vedute di Francesco Guardi, la \"Venere dormiente\" di Paris Bordone e ampie porzioni degli affreschi di Giorgione e Tiziano, provenienti dalle due facciate del Fondaco dei Tedeschi, tra cui spicca la \"Giuditta\". Di Vittore Carpaccio e bottega sono i tre teleri con le \"Storie della Vergine\" provenienti dalla Scuola degli Albanesi.\nOltre alle sale espositive, il museo ospita vari laboratori per la conservazione e il restauro di opere d'arte."}
{"id": "21393", "revid": "1793900", "url": "https://it.wikipedia.org/wiki?curid=21393", "title": "Ponte dell'Accademia", "text": "Il ponte dell'Accademia \u00e8 il pi\u00f9 meridionale dei quattro ponti di Venezia che attraversano il Canal Grande. Collega San Vidal all'ex Chiesa di Santa Maria della Carit\u00e0.\nStoria.\nNei diciotto anni dell'ultima dominazione austriaca (1848-1866) fu compiuta la pi\u00f9 importante innovazione urbanistica di Venezia. Il Ponte di Rialto era stato per trecento anni l'unico punto di attraversamento pedonale sul Canal Grande: proprio in quegli anni si sent\u00ec l'esigenza di due ulteriori attraversamenti, uno in corrispondenza della nuova stazione ferroviaria, l'altro verso sud, all'estremit\u00e0 opposta del canale.\nNel 1838 l'architetto Giuseppe Salvadori avanz\u00f2 varie proposte, una delle quali prevedeva un tunnel sotto il canale, al fine di non creare problemi al passaggio delle imbarcazioni alberate. Dopo un'interruzione dovuta ai moti insurrezionali del 1848 contro il governo austriaco, nel 1852 l'ingegnere inglese Alfred Neville, che aveva gi\u00e0 diretto la costruzione di 37 ponti sospesi in ferro in Europa, propose un ponte di una sola travata orizzontale di 50 m di luce.\nQuesto ponte, chiamato \"Ponte della Carit\u00e0\", venne subito realizzato e aperto al pubblico, a pedaggio, il 20 novembre 1854. Il nome derivava dal vicino complesso della Carit\u00e0 che comprende Convento, Chiesa di Santa Maria della Carit\u00e0 e Scuola Grande della Carit\u00e0. Questi edifici, sconsacrati e in disuso, sono diventati poi sede dell'Accademia di belle arti di Venezia e attualmente ospitano le Gallerie dell'Accademia.\nLo stesso Neville realizz\u00f2 un'analoga struttura davanti alla stazione ferroviaria. Queste strutture non furono ben accette dai veneziani, perch\u00e9 lo stile marcatamente \"industriale\" strideva nel contesto dell'architettura cittadina; la loro altezza di soli 4 metri creava inoltre difficolt\u00e0 al passaggio delle imbarcazioni. In ogni caso, il traffico pedonale si inser\u00ec stabilmente sul loro solco.\nIl ponte inizi\u00f2 dopo alcuni anni a presentare problemi statici, per la debolezza di alcuni punti della struttura, e nel periodo fascista presentava ormai preoccupanti segni di deperimento e corrosione. Nell'attesa della costruzione di un nuovo ponte in pietra, per il quale era stato indetto un concorso nazionale vinto dal progetto di Duilio Torres (architetto) e Ottorino Bisazza (ingegnere), venne costruito in soli 37 giorni un ponte provvisorio in legno progettato da Eugenio Miozzi (1889-1979), che venne aperto al pubblico il 15 febbraio 1933 e che non \u00e8 stato pi\u00f9 sostituito. All'epoca dell'inaugurazione, era il pi\u00f9 grande ponte ad arco in legno di tutta Europa.\nIl legno del ponte ha bisogno tuttavia di una manutenzione continua e molto costosa. Nel 1986 \u00e8 stata necessaria la totale sostituzione degli elementi in legno, con l'inserimento di archi metallici in grado di reggere meglio la struttura. Per questi motivi, in varie occasioni si \u00e8 presa in considerazione la possibilit\u00e0 di sostituirlo, realizzando il ponte definitivo sul progetto vincitore di Torres e Bisazza, che per\u00f2 non ha ancora trovato attuazione.\nProgetto di ricostruzione.\nNel 2009 il Comune di Venezia ha pubblicato un bando di gara per l'affidamento della sponsorizzazione, attraverso il quale si intende arrivare ad un progetto di ricostruzione (finanziata dallo sponsor) del ponte stesso, mantenendo per\u00f2 la struttura metallica portante; la parte in legno invece verr\u00e0 rifatta con altri materiali. Il ponte sar\u00e0 completamente privo di barriere architettoniche.\nLa scelta di una ricostruzione \u00e8 stata dettata dagli eccessivi costi di manutenzione, ordinaria e straordinaria, che la struttura in legno richiede."}
{"id": "21397", "revid": "119576932", "url": "https://it.wikipedia.org/wiki?curid=21397", "title": "144 (numero)", "text": "Centoquarantaquattro (144) \u00e8 il numero naturale dopo il 143 e prima del 145."}
{"id": "21399", "revid": "124541649", "url": "https://it.wikipedia.org/wiki?curid=21399", "title": "Banari", "text": "Banari (\"B\u00e0nari\" in sardo) \u00e8 un comune italiano di 534 abitanti della provincia di Sassari in Sardegna, nel Meilogu. Dista 47\u00a0km da Alghero e 30 da Sassari.\nOrigini del nome.\nIl toponimo \"Banari\" potrebbe derivare etimologicamente dal nome della popolazione nuragica dei Balari.\nStoria.\nIl territorio fu abitato fin dal Neolitico, come testimoniano antiche strutture sepolcrali (Domus de Janas) risalenti al 1800 - 1500 a.C. ed alcuni nuraghi presenti nella zona.\nA partire dal 238 a.C. entr\u00f2 a far parte della dominazione romana, come testimonia una necropoli nei pressi del paese.\nNel Medioevo appartenne al Giudicato di Torres e fece parte della curatoria di Meilocu. Alla caduta del giudicato (1259) pass\u00f2 sotto il dominio della famiglia genovese dei Doria. Dopo la guerra sardo-catalana (1353 - 1420) entr\u00f2 a far parte della Sardegna aragonese, fece parte della Contea di Montesanto e data in feudo a Blasco Alagon. Dopo essere passato sotto la signoria di diversi feudatari, il paese fu riscattato all'ultimo signore, Maurizio Musso conte di Montesanto, nel 1839 con la soppressione del sistema feudale, per cui divenne un comune amministrato da un sindaco e da un consiglio comunale.\nNel 1882 chiede l'autonomia del seggio elettorale e nel 1885 ottiene la separazione elettorale dal comune di Siligo.\nMonumenti e luoghi d'interesse.\nArchitetture religiose.\nI principali edifici religiosi del paese sono \nSiti archeologici.\nNel territorio si contano cinque nuraghi, tre dei quali quasi irriconoscibili e due discretamente conservati.\nSociet\u00e0.\nTradizione e folclore.\nLe principali festivit\u00e0 religiose sono:\nLingua e dialetti.\nLa variante del sardo parlata a Banari \u00e8 quella logudorese settentrionale.\nCuriosit\u00e0.\nDal paese prende nome la cipolla di Banari."}
{"id": "21400", "revid": "253269", "url": "https://it.wikipedia.org/wiki?curid=21400", "title": "Joey Bishop", "text": "Biografia.\nInizi\u00f2 la sua carriera di attore in un numero comico assieme al fratello. Nel 1948 debutt\u00f2 in televisione, e per molti anni fu un ospite frequente di variet\u00e0, giochi a premi e talk show. Durante gli anni sessanta ebbe anche un suo programma televisivo, \"The Joey Bishop Show\".\nBishop lavor\u00f2 anche nel cinema interpretando una dozzina di film, da \"Acque profonde\" (1958), fino a \"Il matrimonio di Betsy\" (1990) e \"Il tempo dei cani pazzi\" (1996), quest'ultimo diretto dal figlio Larry Bishop.\nNegli anni sessanta fu uno dei componenti fissi del Rat Pack, il gruppo di attori e cantanti capitanato dal suo amico Frank Sinatra. Con il Rat Pack interpret\u00f2 i film \"Colpo grosso\" (1960) e \"Tre contro tutti\" (1962). \nNelle esibizioni del Rat Pack, Bishop aveva spesso un ruolo minore, come spalla degli altri componenti, ma era lui l'autore di buona parte dei loro testi. "}
{"id": "21401", "revid": "834", "url": "https://it.wikipedia.org/wiki?curid=21401", "title": "Joseph Abraham Gottlieb", "text": ""}
{"id": "21408", "revid": "125085848", "url": "https://it.wikipedia.org/wiki?curid=21408", "title": "Franco svizzero", "text": "Il franco svizzero (codice ISO 4217: CHF; in tedesco \"Schweizer Franken\", in francese: \"franc suisse\"; in romancio: \"franc svizzer\") \u00e8 la valuta della Svizzera ed \u00e8 utilizzato anche nel Principato del Liechtenstein, nell'enclave italiana di Campione d'Italia (insieme all'euro) nonch\u00e9 nell'enclave tedesca di B\u00fcsingen am Hochrhein.\nIl franco svizzero \u00e8 diviso in 100 centesimi (francese \"centimes\", tedesco \"Rappen\", romancio \"raps\").\nLe banconote sono emesse dalla Banca nazionale svizzera, mentre le monete sono coniate dalla Zecca federale.\nDal 6 settembre 2011, in seguito a diversi anni di continua e drastica svalutazione della moneta europea nei confronti di quella elvetica, passata da 1,59 CHF = 1,00 EUR dell'agosto 2008 a circa 1,03 CHF = 1,00 EUR dell'agosto 2011, la Banca Nazionale Svizzera ha deciso di fissare un valore minimo per il cambio tra le due valute, corrispondente a 1,20 CHF = 1,00 EUR, fino al 15 gennaio 2015, quando \u00e8 stata resa pubblica, a sorpresa, la decisione di eliminare il valore minimo di cambio tra le due valute.\nStoria.\nFino al 1798 l'emissione di moneta era di competenza di cantoni e di decine di altre autorit\u00e0 molte delle quali di origine medioevale. Con la creazione della Repubblica Elvetica per opera dei francesi, per la prima volta un'unica moneta, che prese il nome di \"Franco\", fu usata in tutta la Svizzera. Fu scelto il sistema monetario che era gi\u00e0 in uso a Basilea, Soletta e Berna, utilizzando il piede bernese.\nTra il 1803 (Atto di Mediazione) e il 1848 il diritto di emettere moneta torn\u00f2 di nuovo ai singoli Cantoni, ma con la Costituzione svizzera del 1848, fu attribuito solo alla Confederazione il diritto di battere moneta. Le nuove monete cominciarono ad essere coniate e a circolare dal 1850, sostituendo le monete cantonali e regionali. Dopo un breve periodo iniziale in cui le monete furono coniate in Francia alle zecche di Parigi e Strasburgo, i franchi svizzeri furono coniati in Svizzera dalla Zecca della Confederazione Svizzera con sede a Berna.\nIl valore del franco svizzero fu fissato in parit\u00e0 con il franco francese. Il nuovo franco svizzero sostitu\u00ec le diverse monete dei singoli cantoni. Il vecchio franco, che circolava in gran parte dei cantoni, fu valutato a circa 1\u00bd nuovi franchi.\nLa Svizzera fu uno dei membri fondatori dell'Unione monetaria latina, nel 1865. Gli stati aderenti definirono peso e titolo per le loro monete in argento e oro. Per questo motivo in Svizzera circolarono come mezzi di pagamento anche le monete d'oro e d'argento di Francia, Belgio, Italia e Grecia e in seguito anche di altri stati. Le monete in argento valevano 1/2, 1, 2 e 5 franchi; quelle in oro, informalmente denominate \"Vreneli\", valevano 10, 20 e 100 franchi. Esistevano inoltre monete da 1, 2, 5, 10 e 20 centesimi. L'Unione monetaria latina fu infine sciolta nel 1927.\nLe banconote inizialmente erano stampate da banche d'affari e da banche cantonali. Nel 1907 il diritto di emettere le banconote pass\u00f2 alla neonata Banca Nazionale Svizzera (in qualit\u00e0 di banca centrale), ma nel periodo tra l'istituzione della Banca Nazionale Svizzera e l'inizio delle sue attivit\u00e0 non ci fu il tempo sufficiente per la creazione di nuove banconote. La prima serie, provvisoria, fu quindi stampata utilizzando lastre di banconote preesistenti e sovrapponendo le scritte ed una rosetta con la croce svizzera.\nNel 1909 la ditta Orell F\u00fcssli stamp\u00f2 dei biglietti di prova per la Banca Nazionale Svizzera che furono poi immessi in circolazione dal 1911. Mentre la 5\u00aa serie (1955), \u00e8 stata stampata all'estero, la 6\u00aa serie (1970) e l'8\u00aa sono state stampate dalla Orell F\u00fcssli.\nIn seguito all'abolizione di una precedente unione doganale con l'Austria, dal 1924 il Principato del Liechtenstein ha adottato il franco svizzero come moneta ufficiale. Tuttavia un accordo ufficiale tra Svizzera e Liechtenstein \u00e8 stato siglato solo nel 1980, con una legge di quell'anno (\u00abAccordo monetario tra la Confederazione Svizzera e il Principato del Liechtenstein\u00bb, SR 0.951.951.4).\nMonete.\nIn circolazione vi sono monete da 5, 10, 20 e 50 centesimi e da 1, 2 e 5 franchi.\nLe monete da 1 centesimo, scarsamente utilizzate da tre decenni circa, sono state messe fuori corso legale il 1\u00ba gennaio 2007. Il costo della produzione della monetina in questione fu superiore al suo valore nominale gi\u00e0 negli anni settanta. L'oramai dimenticata moneta da 2 centesimi, coniata sino al 1974 fu messa fuori corso legale nel 1978.\nIl costo della produzione della moneta di 5 centesimi \u00e8 superiore al valore della medesima (11 centesimi circa, secondo la Banca nazionale svizzera). Tuttavia, la proposta di eliminare questa moneta ha suscitato reazioni negative, in quanto si \u00e8 ritenuto che la sua eliminazione potrebbe provocare una crescita dei prezzi. Quindi, almeno per il momento, la moneta non sar\u00e0 ritirata. L'ostacolo principale al ritiro della moneta da 5 centesimi \u00e8 il prezzo del francobollo per posta B ordinaria che in Svizzera \u00e8 pari a 85 centesimi; la Posta Svizzera assieme alla Confederazione sta valutando la possibilit\u00e0 di modificare il prezzo di detto francobollo o di eliminarlo completamente.\nSono state emesse anche monete commemorative da 10, 20, 100 e 200 franchi che possono essere usate nelle transazioni commerciali, anche se in realt\u00e0 ci\u00f2 accade rarissimamente.\nL'indicazione del paese per tutte le monete, come anche nei francobolli svizzeri, \u00e8 \u00abHelvetia\u00bb, il nome latino della Svizzera.\nLunga vita.\nLe monete pi\u00f9 antiche ora in circolazione sono quelle da 10 centesimi che risalgono al 1879. Sono tra le monete in circolazione pi\u00f9 vecchie del mondo. Tuttora hanno gli stessi disegni e la stessa lega di Cupronichel.\nLa moneta da 2 franchi viene coniata dal 1874 con lo stesso motivo, inciso da Antoine Bovy. Le monete da \u00bd, 1, 2 e 5 franchi sono state coniate in argento fino al 1967; dopo quella data furono emesse in cupronichel, poich\u00e9 la lega in argento aveva un valore pi\u00f9 alto di quello nominale. Alcuni pezzi da 5 franchi d'argento tuttavia sono stati prodotti anche nel 1969. Tutte le monete in argento sono state messe fuori corso nel 1971.\nNel 1981 le nuove monete in cupralluminio (color oro) da 5 centesimi hanno sostituito la precedente versione in cupronichel (color argento), che veniva facilmente confusa con il taglio da 1/2 franco.\nDal 2004, le monete pi\u00f9 vecchie da 20 centesimi emesse tra il 1881 e il 1938 e quelle da 10 centesimi emesse tra il 1932 e il 1939 sono state ritirate dalla circolazione poich\u00e9, essendo realizzate in nichel puro invece che in cupronichel, non erano riconosciute dai distributori automatici. Nello stesso anno sono andate fuori corso le monete da 5 franchi coniate dal 1985 al 1993 perch\u00e9, avendo l'iscrizione sul bordo in incuso invece che in rilievo (come quelle precedenti e successive a quel periodo), erano facilmente falsificabili.\nTutte le monete sono coniate in cupronichel, con l'eccezione di quella da 5 centesimi (in cupralluminio).\nLe monete da 1, 2, 5, 10 e 20 centesimi hanno spesso cambiato il materiale (zinco, bronzo, biglione, nickel). Il diametro e il peso della moneta da 5 franchi fu ridotto nel 1936 a causa della svalutazione del franco svizzero.\nMonete commemorative.\nLa zecca svizzera ha emesso monete commemorative, dal 1936 occasionalmente e dal 1974 annualmente. Fino al 1991 si trattava di monete da 5 franchi, che erano identiche per lega e dimensioni alle monete normali ed erano normalmente anche se raramente, utilizzabili. Sono coniati nominali da 10 (bimetallica), da 20 (20\u00a0g argento) e 50 franchi (11,29\u00a0g d'oro). Anche se il loro valore \u00e8 definito dalla legge, non sono utilizzate.\nIn base all'\u00abAccordo monetario tra la Confederazione Svizzera e il Principato del Liechtenstein\u00bb del 1981, il Principato del Liechtenstein pu\u00f2, con l'approvazione del Dipartimento federale delle finanze, coniare proprie monete e porle in circolazione. L'accordo permette quindi al Liechtenstein di coniare monete commemorative, che per\u00f2 sono valide come mezzi di pagamento solo nel Principato.\nBanconote.\nIn base all'art. 99 della Costituzione, l'emissione di banconote \u00abcompete alla Confederazione\u00bb ed \u00e8 delegato alla Banca Nazionale Svizzera. Le banconote attualmente in circolazione sono dell'8\u00aa serie, in vigore dal 1995 e in corso di sostituzione; esistono in 6 tagli e presentano le seguenti immagini:\nQuesta serie, che \u00e8 stata messa in circolazione tra il 1995 e il 1998, ha sostituito quella precedente, che aveva un biglietto da 500 franchi invece di quello da 200 franchi.\nNel 2005, la Banca Nazionale Svizzera (BNS) ha iniziato lo sviluppo della 9\u00aa serie di banconote le cui misure di sicurezza sono gi\u00e0 state annunciate. La nuova serie di banconote sarebbe dovuta entrare gradualmente in circolazione con la fine del 2010 ma, a febbraio 2012, non si hanno ancora certezze sulla data di entrata sul mercato. La BNS ha annunciato che il primo taglio sar\u00e0, con ogni probabilit\u00e0, quello da 50 franchi che dovrebbe essere immesso nelle tasche dei cittadini svizzeri entro la primavera del 2015.\nA partire dal 12 aprile 2016 il biglietto da 50 franchi \u00e8 stato progressivamente sostituito da quello nuovo di nona serie, avente come tema \u00abIl vento\u00bb. Dal 17 maggio 2017 il biglietto da 20 franchi della nona serie \u00e8 stato, anch'esso, progressivamente messo in circolazione. Il 18 ottobre 2017 anche il biglietto da 10 franchi \u00e8 stato messo in circolazione con il tema \u00abIl tempo\u00bb, mentre dal 22 agosto 2018 \u00e8 stata distribuita la banconota da 200 franchi con il tema \u00abLa materia\u00bb. Dal 13 marzo 2019 \u00e8 stata emessa la nuova banconota da 1000 franchi, con tema \u00abla parola\u00bb. Dal 12 settembre 2019 verr\u00e0 distribuita la nuova banconota da 100 franchi, con tema \u00abla tradizione umanitaria\u00bb, che sar\u00e0 l'ultima della nona serie.\nNona serie.\n10 Franchi.\nTema della banconota: organizzazione\nElemento principale: tempo\nColore predominante: giallo\nConcezione grafica: Manuela Pfrunder\nFormato: 70 x 123 mm\nData di emissione: 18 ottobre 2017\nStampa: Orell F\u00fcssli, Zurigo\n20 Franchi.\nTema della banconota: creativit\u00e0\nElemento principale: luce\nColore predominante: rosso \nConcezione grafica: Manuela Pfrunder\nFormato: 70 x 130 mm\nData di emissione: 17 maggio 2017\nStampa: Orell F\u00fcssli, Zurigo\n50 franchi.\nTema della banconota: pluralit\u00e0 di esperienze\nElemento principale: vento\nColore predominante: verde\nConcezione grafica: Manuela Pfrunder\nFormato: 70 \u00d7 137 mm\nData di emissione: 12 aprile 2016\nStampa: Orell F\u00fcssli, Zurigo\n100 franchi.\nTema della banconota: tradizione umanitaria\nElemento principale: acqua\nColore predominante: blu\nConcezione grafica: Manuela Pfrunder\nFormato: 70 \u00d7 144 mm\nData di emissione: 12 settembre 2019\nStampa: Orell F\u00fcssli, Zurigo\n200 franchi.\nTema della banconota: scienza\nElemento principale: materia\nColore predominante: marrone\nConcezione grafica: Manuela Pfrunder\nFormato: 70 \u00d7 151 mm\nData di emissione: 22 agosto 2018\nStampa: Orell F\u00fcssli, Zurigo\n1000 franchi.\nTema della banconota: comunicazione\nElemento principale: parola\nColore predominante: viola\nConcezione grafica: Manuela Pfrunder\nFormato: 70 \u00d7 158 mm\nData di emissione: 13 marzo 2019\nStampa: Orell F\u00fcssli, Zurigo"}
{"id": "21410", "revid": "36426", "url": "https://it.wikipedia.org/wiki?curid=21410", "title": "Pittura a tempera", "text": "La pittura a tempera (dal latino temperare \u2013 mescolare) \u00e8 una tecnica che si avvale dell'uso di un colore preparato mescolando pigmenti in polvere con un legante formato da un'emulsione in fase acquosa (parti oleose in minoranza che \"nuotano\" sospese in forma di piccole gocce nell'acqua).\nLe parti solubili in acqua dell'emulsione che costituiscono il colore a tempera sono uovo, caseina, colle animali, gomme vegetali, amidi; quelle insolubili sono olii (olio di lino, di noce, di papavero), resine, cere, lacche. Per quanto riguarda l'uovo viene utilizzato intero, oppure il solo tuorlo o il solo albume.\nI supporti utilizzati possono essere svariati: carta, cartone, tela legno, ecc.. I supporti per la tempera grassa o per quella verniciata, richiedono una preparazione analoga a quella per la tecnica a olio: nel caso di pannelli in legno, per evitare deformazioni causate da un differente grado di umidit\u00e0 tra le due superfici, \u00e8 necessario un fondo a gesso che impegna entrambi i lati del supporto, seguito in genere da una imprimitura.\nI diversi tipi di tempera.\nA seconda delle sostanze utilizzate si parla di tempera all'uovo, alla caseina, alla gomma ecc. Tutte queste possono essere macinate come tempere \u201cmagre\u201d o \u201cgrasse\u201d. Il diluente utilizzato per la \u201ctempera magra\u201d \u00e8 sempre l'acqua mentre per la \u201ctempera grassa\u201d nella quale prevalgono le parti oleo-resinose, pu\u00f2 essere lo spirito di trementina o un altro solvente analogo.\nRispetto ai colori ad olio le tempere presentano il vantaggio di asciugare rapidamente, rimanendo in alcuni casi insolubili all'acqua e di avere tinte pi\u00f9 stabili nel tempo. Uno svantaggio \u00e8 rappresentato dalla variazione di tono che subentra tra il momento della stesura e l'asciugatura. A prescindere dalla composizione del legante, si pu\u00f2 distinguere in tempere verniciate \u2013 molto simili nel loro aspetto a pitture ad olio \u2013 e tempere non verniciate, dall'aspetto piatto e opaco. \nI colori a tempera veri e propri sono raramente reperibili in commercio perch\u00e9 deperiscono facilmente e possono essere resi durevoli solo con aggiunta di conservanti. Questo vale in maggior modo per la tempera alla caseina. Per questo motivo i pittori usano di norma prepararsi da s\u00e9 i colori a tempera secondo necessit\u00e0, mescolando i pigmenti con un emulsione. \nI colori a guazzo, che trovarono vasto impiego fino al 20\u00b0 secolo, possono essere considerati delle tempere ma se ne distinguono per la composizione (pigmenti con un bianco inerte e gomma arabica o colla) che li rende assai pi\u00f9 spessi e coprenti e non permette mezze-velature come la tempera all'uovo. Gran parte dei colori in tubo reperibili in commercio denominati tempere sono in realt\u00e0 colori a guazzo. \nStoria.\nIl significato attribuito al termine tempera \u00e8 andato pi\u00f9 volte cambiando nel corso della storia dell'arte. \nLa pittura a tempera affonda le sue radici nell'arte delle antiche civilt\u00e0 di Egitto, India, Cina, Giappone e dell'America centrale (con i Maya).\nFra i pi\u00f9 antichi esempi giunti fino a noi vi sono i cosiddetti Ritratti del Fayum, realizzati in Egitto da comunit\u00e0 grecoromane a partire dal III secolo a.c.\nLa tempera all'uovo su tavola si impone come tecnica per la realizzazione delle icone bizantine, e manterr\u00e0 in Europa un ruolo predominante durante il medioevo, per la realizzazione di pale d'altare, decorazione di arredi e complementi architettonici.\nPur essendo progressivamente sostituita dal XV secolo dalla pittura ad olio, per altri trecento anni circa verr\u00e0 comunque utilizzata una combinazione di entrambe le tecniche. Per molte pitture come quelle fiamminghe, venete o fiorentine del XV secolo, nelle quali i primi strati venivano eseguiti con una sorta di tempera e completati poi con velature di olii e resine, sarebbe pi\u00f9 appropriata la definizione di tecnica mista.\nCennino Cennini parla nel suo trattato della tempera anche per pitture murali e infatti, assieme all'affresco, la tecnica \u201ca secco\u201d fu di sovente usata durante il medioevo e Rinascimento italiano (ad esempio: Mantegna, \"Camera degli sposi\" di Mantova, e Leonardo, Cenacolo).\nVariet\u00e0 dei pigmenti.\nAnticamente il pittore preparava da se stesso i pigmenti, lavorando la materia prima che, nel caso delle terre e dei minerali, doveva essere prima ridotta finemente in polvere. I metodi di preparazione, differenti per ogni pigmento, furono minutamente descritti in numerosi trattati dell'epoca. I pigmenti in uso nel medioevo e nel rinascimento, fino alla realizzazione dei pigmenti sintetici nel corso dell'Ottocento, erano in prevalenza di origine minerale, ma non mancavano pigmenti artificiali (biacca), quelli ottenuti da sostanze vegetali (lacche assai poco resistenti alla luce e quindi fugaci nel tempo) o di origine animale. Alcuni tra i pi\u00f9 diffusi erano:"}
{"id": "21413", "revid": "212348", "url": "https://it.wikipedia.org/wiki?curid=21413", "title": "Numero primo di Sophie Germain", "text": "Un numero primo di Sophie Germain \u00e8 un numero primo formula_1 tale che formula_2 \u00e8 anch'esso un numero primo. Il numero formula_2 \u00e8 invece chiamato primo sicuro. Prendono nome dalla matematica francese Sophie Germain, che all'inizio del XIX secolo li us\u00f2 per dimostrare un caso particolare dell'ultimo teorema di Fermat.\nPrime propriet\u00e0.\nI numeri primi di Sophie Germain minori di 104 sono:\n2, 3, 5, 11, 23, 29, 41, 53, 83, 89, 113, 131, 173, 179, 191, 233, 239, 251, 281, 293, 359, 419, 431, 443, 491, 509, 593, 641, 653, 659, 683, 719, 743, 761, 809, 911, 953, 1013, 1019, 1031, 1049, 1103, 1223, 1229, 1289, 1409, 1439, 1451, 1481, 1499, 1511, 1559, 1583, 1601, 1733, 1811, 1889, 1901, 1931, 1973, 2003, 2039, 2063, 2069, 2129, 2141, 2273, 2339, 2351, 2393, 2399, 2459, 2543, 2549, 2693, 2699, 2741, 2753, 2819, 2903, 2939, 2963, 2969, 3023, 3299, 3329, 3359, 3389, 3413, 3449, 3491, 3539, 3593, 3623, 3761, 3779, 3803, 3821, 3851, 3863, 3911, 4019, 4073, 4211, 4271, 4349, 4373, 4391, 4409, 4481, 4733, 4793, 4871, 4919, 4943, 5003, 5039, 5051, 5081, 5171, 5231, 5279, 5303, 5333, 5399, 5441, 5501, 5639, 5711, 5741, 5849, 5903, 6053, 6101, 6113, 6131, 6173, 6263, 6269, 6323, 6329, 6449, 6491, 6521, 6551, 6563, 6581, 6761, 6899, 6983, 7043, 7079, 7103, 7121, 7151, 7193, 7211, 7349, 7433, 7541, 7643, 7649, 7691, 7823, 7841, 7883, 7901, 8069, 8093, 8111, 8243, 8273, 8513, 8663, 8693, 8741, 8951, 8969, 9029, 9059, 9221, 9293, 9371, 9419, 9473, 9479, 9539, 9629, 9689, 9791.\nA marzo 2016, il pi\u00f9 grande primo di Sophie Germain conosciuto \u00e8 formula_4, un numero di 388342 cifre decimali, scoperto nel febbraio 2016 da James Scott Brown attraverso il progetto di calcolo distribuito PrimeGrid.\nI numeri primi di Sophie Germain devono soddisfare diverse restrizioni modulari: ad esempio, se formula_1 \u00e8 congruo ad 1 modulo 3, allora formula_6, ovvero 3 divide formula_2. Di conseguenza, ogni numero primo di Sophie Germain (ad eccezione di 3) sono congrui a 2 modulo 3. Partendo da un qualsiasi primo formula_8 al posto di 3, \u00e8 possibile con lo stesso ragionamento eliminare una classe di resto modulo formula_8: ad esempio, se formula_1 \u00e8 congruo a 2 modulo 5 (e diverso da 2) allora non \u00e8 un primo di Sophie Germain.\nI primi di Sophie Germain sono collegati con i primi di Mersenne. Eulero dimostr\u00f2 che, se un primo di Sophie Germain \u00e8 della forma formula_11, allora formula_1 divide formula_13, che quindi non \u00e8 un numero primo.\nDistribuzione.\nNon \u00e8 noto se vi siano infiniti numeri primi di Sophie Germain. Usando tecniche di crivello, si pu\u00f2 congetturare che il numero di primi di Sophie Germain minori di formula_14 sia asintotico a\ndove (formula_1 varia tra i numeri primi)\n\u00e8 la costante dei numeri primi gemelli.\nRelazione con l'ultimo teorema di Fermat.\nAttorno al 1825, Sophie Germain dimostr\u00f2 che, se formula_1 e formula_8 sono due numeri primi tali che\nallora il \"primo caso\" dell'ultimo teorema di Fermat vale per formula_1, ovvero se formula_30, allora formula_1 divide almeno uno tra formula_26, formula_27 e formula_28.\nIn particolare, se formula_35, allora la prima condizione \u00e8 sempre soddisfatta (purch\u00e9 formula_36) grazie al piccolo teorema di Fermat (in quanto formula_37 pu\u00f2 essere congruo solo a formula_38 o a formula_39 modulo formula_8. Allo stesso modo, formula_41, formula_42 e formula_43 sono uguali a formula_38 o a formula_39 modulo formula_8; di conseguenza,\n(per interi formula_48) e questo pu\u00f2 avvenire solo se formula_49. Questo argomento, inoltre, pu\u00f2 essere usato indipendentemente dal teorema generale per dimostrare direttamente il primo caso quando formula_1 \u00e8 un primo di Sophie Germain.\nVarianti di questo ragionamento portarono poi Legendre a dimostrare che formula_1 verifica il primo caso dell'ultimo teorema di Fermat nel caso in cui uno tra formula_52, formula_53, formula_54, formula_55 e formula_56 sia un numero primo."}
{"id": "21426", "revid": "1910023", "url": "https://it.wikipedia.org/wiki?curid=21426", "title": "Ambivere", "text": "Amb\u00ecvere (\"Amb\u00ecer\" o \"\u2019Mb\u00ecer\" in dialetto bergamasco) \u00e8 un comune italiano di abitanti della provincia di Bergamo in Lombardia. Posto tra l'imbocco della Valle San Martino ed i margini nord-occidentali della zona denominata isola bergamasca, il comune si trova a circa a ovest del capoluogo orobico.\nGeografia fisica.\nQuesto paese \u00e8 un centro industriale della collina bergamasca situato allo sbocco della Valle San Martino, nell'ampia pianura solcata dal Brembo (la frazione di Cerchiera \u00e8 a Nord-Ovest, al Centro della valle).\nL'abitato - che si trova a 261 - sorge sulla sponda destra del torrente Dordo, alle pendici orientali del Monte Canto che misura un'altezza massima di 710 metri.\nStoria.\nRecenti ritrovamenti testimoniano la presenza di primordiali insediamenti umani gi\u00e0 dall'epoca preistorica, anche se i primi nuclei abitativi furono opera dei galli, presenti con trib\u00f9 sparse sul territorio gi\u00e0 nel III secolo a.C. A questa popolazione si deve l'origine del toponimo, che prenderebbe appunto il nome da alcune trib\u00f9 dette \"Ambivareti\" che, provenienti dalla Loira francese, si stanziarono in queste zone.\nTuttavia la prima vera opera di urbanizzazione fu opera dei Romani, i quali sfruttarono la posizione strategica del paese, posto nei pressi di un'importante strada militare che collegava Bergamo a Como, parte terminale di quella che univa il Friuli con le regioni retiche.\nIl territorio era inserito in un'area militarmente turbolenta ed allo stesso tempo di vitale importanza per Roma in quanto crocevia militare e commerciale verso l'Europa.\nRoma vi istitu\u00ec diversi presidi militari la cui presenza \u00e8 testimoniata non solo dal permanere in alcune localit\u00e0 vicine del toponimo castra ma anche dal ritrovamento di molti reperti archeologici, diffusi fra l'altro anche in altre zone della bergamasca provando cos\u00ec la funzione strategica di questo territorio.\nLa presenza militare romana inevitabilmente indusse attorno a s\u00e9 l'aggregazione di comunit\u00e0 indigene e allogene.\nSuccessivamente fu soggetto alla dominazione dei Longobardi, i quali inserirono la zona nel ducato di Bergamo. Spesso il borgo veniva identificato con il nome di Lemine, toponimo indicante una zona delimitata ad oriente dalla sponda occidentale del Brembo, a settentrione dall'attuale Val Taleggio ad occidente da una linea arretrata della sponda orientale dell'Adda e a meridione dal territorio di Brembate.\nI primi documenti scritti che attestano l'esistenza di Ambivere risalgono invece all'anno 923, in piena epoca medievale. I secoli di questo periodo furono abbastanza problematici per il borgo, che si trov\u00f2 al centro di numerose dispute tra guelfi e ghibellini.\nA tal riguardo venne fatto erigere un impianto difensivo comprendente un castello e numerosi torri. Dopo numerose battaglie il potere fin\u00ec ai Visconti di Milano che decisero l'abbattimento del castello e la distruzione di ogni costruzione adibita a funzioni belliche.\nTuttavia perch\u00e9 nel paese ritorni la tranquillit\u00e0 bisogna aspettare l'arrivo della Repubblica di Venezia che, nel corso del XV secolo, pose fine alle ostilit\u00e0. Da allora gli eventi hanno interessato solo marginalmente il comune di Ambivere, che ha visto susseguirsi la dominazione francese prima, quella austriaca poi, per essere infine incluso nel Regno d'Italia nel 1859.\nSimboli.\nIl comune ha come propri simboli lo stemma e il gonfalone concessi con D.P.R. del 12 giugno 1969.\nBlasonatura stemma:\nBlasonatura gonfalone:\nMonumenti e luoghi d'interesse.\nUn'opera degna di nota \u00e8 senza dubbio il Santuario della Madonna del Castello. Edificato dagli abitanti per celebrare un miracolo, fu eretto nel luogo in cui era presente un castello medievale, poi distrutto. Situato a nord-est del centro abitato, presenta un'imponente scalinata di oltre 500 gradini.\nL'11 febbraio 1992 \u00e8 stato recuperato nel paese un quadro del Settecento, di anonimo, che ritraeva san Tommaso, trafugato nel 1983 dal suddetto santuario. In quell'occasione vennero rubati anche un calice cesellato dello stesso periodo ed altri piccoli quadri di forma ovale con sopra alcune immagini degli Apostoli.\n\u00c8 inoltre presente la chiesa parrocchiale, dedicata a San Zenone. Edificata nel corso del XX secolo in luogo di un altro edificio sacro, custodisce opere di buon pregio.\nSono inoltre presenti nel centro abitato alcuni resti di fortificazioni medievali. Il pi\u00f9 caratteristico \u00e8 rappresentato dalla Torre degli Alborghetti, esempio di struttura difensiva tuttora in buono stato di conservazione.\nIl territorio comunale offre inoltre la possibilit\u00e0 di praticare mountain bike e scampagnate all'aria aperta, grazie ad itinerari condivisi con i paesi limitrofi, che conducono sul monte Canto.\nViabilit\u00e0 e trasporti.\nIl comune di Ambivere \u00e8 attraversato dalla SS 342, nota come \"Briantea\" che collega la citt\u00e0 di Bergamo con Lecco. \u00c8 servito dalla stazione ferroviaria di Ambivere-Mapello, sulla linea Lecco-Brescia."}
{"id": "21428", "revid": "1910023", "url": "https://it.wikipedia.org/wiki?curid=21428", "title": "Antegnate", "text": "Antegnate (\"Antegn\u00e0t\" in dialetto bergamasco) \u00e8 un comune italiano di abitanti della provincia di Bergamo in Lombardia. Il comune si trova nella media pianura Padana, a circa 29 chilometri in direzione sud est rispetto al capoluogo orobico.\nStoria.\nL'antichit\u00e0.\nCome molti altri comuni della zona, i primi insediamenti che interessarono il territorio di Antegnate furono quelli di alcune piccole trib\u00f9 del popolo dei Liguri, seguiti dagli Etruschi prima e dai Galli Cenomani poi\nTuttavia la prima vera opera di urbanizzazione fu opera dei Romani, che vi istituirono diversi presidi militari data la vicinanza con un importante crocevia di strade che, collegando gli estremi della pianura padana, rendeva la zona particolarmente importante sia dal punto di vista militare che da quello dei trasporti.\nIl Medioevo.\nSuccessivamente, a partire dal VI secolo, si ebbe la dominazione dei Longobardi, che restituirono un po' di pace e tranquillit\u00e0 all'intera zona, dopo innumerevoli incursioni di orde barbariche. Il primo documento scritto che attesta l'esistenza del toponimo Antegnate (di origine latina e derivante dal nome gentilizio \"Antiniano\", ovvero appartenente alla \"Gens Antiniana\"), risale all'anno 950, quando si fa menzione dell'esistenza di un \"castrum\".\nIl livello di antropizzazione del territorio crebbe notevolmente nel periodo medievale, grazie alle migliorate condizioni di vita ed alle innovazioni tecnologiche. Tuttavia il periodo in questione non si rivel\u00f2 particolarmente positivo dal punto di vista sociale, a causa delle lotte fratricide che si verificavano tra i guelfi e ghibellini.\nNel borgo sorsero quindi numerose costruzioni a scopo difensivo, tra cui torri ed anche un castello, poi ampliato nel XV secolo, del quale oggi rimangono solo alcune tracce della costruzione muraria, visibili lungo il perimetro del centro storico. In ambito feudale notevole era il prestigio ed il potere esercitato dalla famiglia di origine bolognese dei \"Bentivoglio\" che ebbe in Giovanni II l'elemento di maggior prestigio. Dopo la breve parentesi comunale il potere fin\u00ec sotto il Ducato di Milano, nelle mani dei Visconti.\nEt\u00e0 moderna.\nNel XV secolo il potere pass\u00f2 prima nelle mani della Repubblica di Venezia e poi nuovamente ai milanesi: entrambe le dominazioni compirono numerosi interventi volti al miglioramento delle condizioni sociali e lavorative, dissodando terreni e costruendo canali per l'irrigazione.\nDa allora il paese ha mantenuto una forte connotazione e tradizione rurale, con l'agricoltura attivit\u00e0 predominante. Il comune fu inserito nel Contado di Cremona e nella Diocesi di Cremona, segnando per secoli un forte legame amministrativo del tutto diverso dall'attuale, che \u00e8 invece il frutto della riforma dei confini provinciali voluta da Napoleone.\nTuttavia in questi anni il paese, come gran parte dei borghi vicini, dovette subire le scorrerie dei due contendenti che erano intenzionati a riprendersi questi territori, compiendo anche atti di rappresaglia contro la popolazione.\nEt\u00e0 contemporanea.\nIl successivo regime austro-ungarico, che venne instaurato nel 1815, dopo la breve parentesi della Repubblica Cisalpina, non riscosse particolare stima nella popolazione di Antegnate, che si rese protagonista di una protesta che consisteva nel boicottaggio del gioco del lotto, i cui proventi terminavano nelle casse austriache. La reazione imperiale fu un assedio del paese che costrinse gli abitanti al pagamento di una forte penale come parziale indennizzo dei mancati proventi. Ci\u00f2 non fece altro che accrescere il malcontento nei confronti dell'invasore, che sfoci\u00f2 in numerose rivolte nell'intera zona, alle quali il paese contribu\u00ec con numerosi volontari, tra cui si distinse Angelo Cattaneo, considerato personaggio importante del Risorgimento italiano. L'annessione al Regno di Sardegna divenuto in seguito Regno d'Italia avvenne nel 1859.\nUn altro antegnatese celebre fu Francesco Mattusi, intagliatore di grande fama al punto da essere insignito con il titolo di conte e cavaliere dal duca Ferdinando di Parma.\nNel corso del XX secolo il paese ha visto un sostanziale cambiamento della vita lavorativa: all'agricoltura sono subentrati prepotentemente l'industria e il terziario, relegando il lavoro nei campi ad attivit\u00e0 minoritaria.\nMonumenti e luoghi d'interesse.\nArchitetture religiose.\nChiesa parrocchiale di San Michele.\nIl complesso della chiesa parrocchiale \u00e8 dedicato a san Michele arcangelo. Alcuni documenti farebbero risalire la costruzione addirittura al IX secolo, tanto da porla tra le costruzioni religiose pi\u00f9 antiche della zona. Pi\u00f9 volte ristrutturata e riedificata nel corso del XV secolo, \u00e8 dotata di una torre campanaria che, distaccata dal corpo centrale della costruzione, risale ad un periodo compreso tra il XIII ed il XIV secolo.\nAll'interno della chiesa si possono trovare opere pittoriche di pregio, tra cui spiccano quelle del Romanino e di Enea Salmeggia.\nLa vetrata centrale della facciata, raffigurante l'assunzione della Vergine Maria, \u00e8 opera di Giovanni Bertini.\nSantuario.\nIl santuario, riccamente ornato di stucchi e statue, \u00e8 dedicato alla Madonna.\nInfrastrutture e trasporti.\nFra il 1888 e il 1931 la localit\u00e0 era servita da una fermata posta lungo la tranvia Bergamo-Soncino."}
{"id": "21430", "revid": "1910023", "url": "https://it.wikipedia.org/wiki?curid=21430", "title": "Ardesio", "text": "Ardesio (\"Ard\u00e9s\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSi trova in alta Val Seriana sulle Alpi Orobie, sulla sponda sinistra del fiume Serio. L'economia fino alla fine del Novecento era caratterizzata dall'industria tessile e dall'artigianato; \u00e8 inoltre una rinomata localit\u00e0 turistica della provincia di Bergamo, specialmente alcune delle sue frazioni, tra cui Valcanale.\nIl paese \u00e8 noto per i frequenti pellegrinaggi al Santuario della Madonna delle Grazie, e molte sono le chiese sul suo territorio tra le quali la Prepositurale di San Giorgio, di notevole pregio architettonico.\nGeografia fisica.\nTerritorio.\nIl capoluogo giace sulla sponda sinistra del Serio, su un terrazzo fluviale circondato dai monti, che a grado a grado che si elevano, lasciano il posto a vasti prati, a ricchi ed estesi boschi, a pascoli. Il Comune \u00e8 attraversato in senso longitudinale dal Serio. In senso latitudinale, a est, vi \u00e8 la valle del torrente Rino che nasce dalle pendici del monte Timogno, taglia il dirupo della \"Curt\", e prima di buttarsi nel Serio attraversa Ardesio.\nA ovest il torrente Acqualina, tributario del Serio da destra, che nasce dal laghetto montano del Branchino, scorre nella val Canale, a nord dell'asse montuoso del monte Secco e dell'Arera, creando scorci ambientali di rara suggestione soprattutto in quei luoghi dove le folte abetaie sembrano nascere dalle stesse acque.\nLa conca di Ardesio \u00e8 dominata a ovest dal monte Secco (2.266 m) e dalla cima del monte Vaccaro (1.958 m). Da qui si diparte la cresta \"dolomitica\" che, attraverso le cime di Fop e Valmora, giunge sino al Pizzo Arera.\nDall'altra parte del Serio si eleva il monte Redondo (1.800 m), e dal pascolo di Vodala si alza il monte che conduce alla cima del monte Timogno (2.163 m). Si discende quindi a sud accerchiando la valle del Rino attraverso i pascoli del Remescler, della Spigla, del Colle Palazzo sino a Cima di Corna Rossa che alle spalle del capoluogo chiude l'anfiteatro montuoso.\nOrigine del nome.\nIl toponimo del paese deriva dal latino \"aridus (secco)\", nome che venne dato al paese e alla sua valle. Fu in tempi successivi, con il lento trasformarsi della lingua dal latino all'italiano che la parola perse la lettera \"i\" diventando \"ardus\" e successivamente \"Ardese\", nome che verr\u00e0 mantenuto per alcuni secoli trasformandosi definitivamente in Ardesio.\nStoria.\nL'antichit\u00e0 e il Medioevo.\nIl documento Damnatio ad metalla, di Plinio il Vecchio (23-79 d.C.) nel suo Naturalis historia sembra confermi la presenza di Ardesio e altri borghi in alta Valle Seriana, fin dall'epoca romana.\nCerto \u00e8 che l'alta valle venne occupata dai Celti, sicure sono le loro tracce in localit\u00e0 Gandellino, ma il primo documento che nomina questa localit\u00e0 \u00e8 un atto del 15 maggio 409, nel quale si legge che Ardesio si sottomise alle orde di Alarico I re dei Visigoti. Quindi la localit\u00e0 sub\u00ec le invasioni nordiche, fino a che il territorio non venne conquistato da Carlo Magno re dei Franchi il quale don\u00f2 il paese e le zone limitrofe all'Abbazia dei monaci di Tours, che a loro volta la permutarono, qualche anno pi\u00f9 tardi, scambiando altri terreni del torinese e pavese, a favore del vescovo Ambrogio II di Bergamo nell'anno 1026 successivamente confermato dal vescovo di Brescia, documento rogato a Grumello. Con il documento veniva insediato il vescovado di Bergamo, rappresentato da gastaldi con sede nella curia del paese, e comprendeva il territorio di Ardesio, di Gromo, Gandellino fino a Fiumenero. Ardesio aveva gi\u00e0 una propria precedente organizzazione comunale, amministrata da consoli dopo le concessioni di Oberto da Vimercate.\nEnorme fu la pressione fiscale operata dalla chiesa negli anni a seguire sulle miniere argentifere, lasciando la popolazione nella miseria. Il vescovo ampli\u00f2 i suoi possedimenti nella zona, visto che sul territorio si trovavano miniere di argento, rame e ferro, tanto da costruirsi una residenza nella piazza centrale del paese. Di questo fastoso edificio sono rimasti pochi resti, anche a causa di un incendio appiccato qualche anno pi\u00f9 tardi, quando la zona pass\u00f2 sotto il controllo dei comuni. Nel 1179 il vescovo Guala riconsegn\u00f2 al comune tutti i beni, con la sola eccezione delle miniere d'argento in localit\u00e0 Campello.\nUn documento del 3 luglio 1243, presentato successivamente, dichiarerebbe che gli abitanti di Ardesio con tutti quelli dei paesi dell'alta valle, prestarono giuramento a \"Pantaleone Burgense\", grazie ai privilegi concessi dal suocero Arnolfo d'Austria nel 1224. Con l'avvento dei Visconti per\u00f2, il paese, come tutta la bergamasca, dovette sottostare al podest\u00e0 imposto dal potere centrale. Agli inizi del XV secolo i Malatesta confermarono l'organizzazione attraverso il vicariato mantenendone ogni privilegio e franchigia.\nNel 1427 tutta la valle, Ardesio compreso, pass\u00f2 sotto il dominio veneto che mantenne i privilegi in vigore e divise il territorio in due \"Quadre\", quella di Ardesio e quella di Clusone. Francesco Donato, in un documento del 1551 narra di soldati di Ardesio schierati in difesa di Candia contro le invasioni turche a favore delle truppe venete.\nI carbonai di Ardesio.\nNel 1797 ebbe inizio l'occupazione napoleonica; rimane famoso il gesto di alcuni facinorosi, tra questi due fratelli abitanti di Ardesio, Luigi e Francesco Bana, che in piazza di Clusone, dove era stato innalzato l'Albero della libert\u00e0, lo abbatterono. Luigi fu arrestato e processato a Bergamo, dove venne condannato a morte. Riportato a Clusone fu poi fucilato sulla piazza del comune. La porta laterale del palazzo comunale riporta i fori delle pallottole\n&lt;br &gt;Il fratello Francesco venne processato il 22 dicembre 1797 dalla commissione criminale militare e condannato alla decapitazione, pena che venne eseguita il giorno successivo.\nMolti furono invece prosciolti dall'accusa di complicit\u00e0, ma vennero comunque condannati per non aver rispettato i vari proclami emanati, tra questi i due sgherri Giacomo Schiavi e Girolamo Foresti, uno a un anno e il secondo a due mesi di stretto carcere per vilt\u00e0, Salvino Trivelli di Gandellino e Santo Foresti di Clusone per disobbedienza al disarmo emanato dal comandante Vedel. Di Ardesio fu anche Pietro Fornoni che con il compagno Ventura Fornoni venne condannato e recluso per \"aver tenuto discorsi sediziosi in pubblico contro il repubblicano governo\".\nAlla pena di un anno di ferri furono condannati gli ardesiani della frazione Bani, Antonio e Andrea Gaiti, Antonio e Giacomo Filisetti di anni 26 pure nativo di \"Ardese\", accusato di complicit\u00e0 del \"Taglio dell'Albero della Libert\u00e0\" a Clusone dinanzi alla Commissione Militare del Generale di Brigata Giuseppe La Hoz in una delle sale del Comune di Bergamo il giorno \"tre Fruttidoro\" dell'Anno I della Repubblica Cisalpina, il 20 agosto 1797.\nNel 1814 subentrer\u00e0 il governo austriaco.\nStoria moderna - Le famiglie.\nDi interesse storico la famiglia Cacciamali per l'omonimo borgo, la famiglia Filisetti per la istituzione nel 1822 della Casa di Riposo \"Infermeria Filisetti\" per volont\u00e0 testamentaria del Sig. Giacomo per anziani e disabili, e la famiglia Maninetti per la istituzione per lascito testamentario della Scuola Paritaria dell'Infanzia \"Bari Maninetti\" di ispirazione cristiana in funzione dal 1\u00ba ottobre 1908, eretta a Ente morale con Regio Decreto 27 marzo 1913.\nParticolare importanza assunse a fine Ottocento e primi del Novecento la famiglia Maninetti, erede del Sig. Giacomo Filisetti, che tenne in enfiteusi dal 1913 al 1926 la Tenuta di Filacciano di propriet\u00e0 del Principe Del Drago e dei Marchesi Ferrajoli, estesa su 20 comuni per 400 ettari nel Lazio.\nMonumenti e luoghi d'interesse.\nArchitetture religiose.\nAl di sopra dell'altare vi \u00e8 il dipinto delle Sacre Immagini del XV secolo; mentre due ovali opera di Antonio Guadagnini, sono posti ai lati del presbiterio; del medesimo pittore sono le due pale poste al centro della chiesa. Di sicuro interesse l'organo datato 1636 di Giovanni Rogantino di Morbegno con 1345 canne di cui 1255 di metallo e 90 di legno pregiato; la cassa, di origine rinascimentale, \u00e8 composta da cinque campane e presenta numerosi intagli. Attribuita a Palma il Giovane \u00e8 invece la pala a lato del confessionale sul fondo della chiesa.\nIl campanile progettato dall'architetto Giovanmaria Bettera da Gandino, venne incominciato nel 1645 e ultimato nell'arco di vent'anni con una spesa di ventimila scudi. Costruito in marmo grigio della cava locale chiamata \"Corna della Madonna\". Raggiunge l'altezza di 68 metri.\n fu costruita sopra una chiesa precedente datata 1176; nel 1455 fu infatti il vescovo Giovanni Barozzi a volerne la nuova costruzione e poi solo nel \u2018600 venne adornata di affreschi e stucchi. La chiesa infatti \u00e8 ricca di opere e pitture ben conservate. Le ampie volte in tufo di Nasolino che formano il presbiterio sostituirono nel 1737 l'antica sagrestia su disegno del Caniana, mentre i fratelli Marinoni e Paolo Mazzoleni eseguirono le decorazioni nel 1864. La pala posta sull'altare \u00e8 del veronese Saverio Dalla Rosa datato 1783, di pregevole fattura la tela di Carlo Ceresa datata 1674 raffigurante l'Annunciazione e l'Angelo custode tra i santi Lorenzo e Giorgio. L'altare maggiore, cos\u00ec come quello del Rosario e del Suffragio sono di scuola fantoniana. Del clusonese Lattanzio Querena gli ovali sul presbiterio del 1837. Il campanile eretto nel 1487 venne sopraelevato nel 1871.\nMolteplici sono state queste produzioni dalla bottega fantoniana dal periodo che intercorre dal 1690 al 1782, presumibilmente questa tra le ultime, in quanto il Cristo venne commissionato nel 1711 mentre le altre figure nel 1782. Il \"compianto\" fu commissionato dalla Confraternit\u00e0 dei Disciplini.\nLa pala dell'altare rappresentante la Madonna del Carmine con i santi Antonio, Luigi e Pietro martire, viene attribuita a Saverio Dalla Rosa, e una serie di affreschi con scene della vita di sant'Antonio opera di Giuseppe Antonio Orelli. Di recente costruzione \u00e8 invece il campanile in pietra locale, datato 1930.\nL'ancona in legno scolpito e intagliato posta supra l'altare rappresenta la Piet\u00e0 con la Maddalena e San Bernardino del XV secolo. All'esterno l'affresco con il Crocifisso, la Madonna, Maddalena, San Bernardino e San Giovanni, con due disciplini porta la data 1622, da cui il nome della chiesa.\nArchitetture civili.\nCostituito nel 1982 ha variato la propria sede e viene collocato in piazza Monte Grappa. Ogni sala descrive le diverse attivit\u00e0 che si svolgevano nella valle, dall'antico rito del \"poiat\" nella sala dei boscaioli e carbonari, ricostruendone l'ambiente, ai reperti rimasti delle antiche miniere della sala minatori, antichi telai nella sala tessitori, fino alla ricostruzione di un'antica costruzione della fine '800.\nIl museo \u00e8 aperto al pubblico ogni sabato, domenica e festivi negli orari dalle 16 alle 18.\nTradizioni e folclore.\nApparizione della Vergine Maria.\nLa festa patronale di San Giorgio si tiene il 23 aprile, mentre la commemorazione della Apparizione della Vergine Maria nel 1607 nel Santuario della Beata Vergine Maria \u00e8 il 23 giugno.\n\"Scassada del zener\u00f9\".\nL'appuntamento che si svolge nei cosiddetti \"giorni della merla\", al termine del mese di gennaio, \u00e8 il 31 gennaio sera, che intende chiudere il periodo invernale.\nDenominato \"La scassada del zener\u00f9\" (in italiano \"la cacciata del freddo gennaio\"), si svolge con un corteo per le vie del paese, nel quale i partecipanti provocano grandi rumori con campanacci, pentole e quant'altro, dando la caccia a un fantoccio che impersonifica il freddo gennaio. Una volta trovato, il fantoccio viene portato in piazza per essere bruciato in un gran rogo, per lasciarsi alle spalle il freddo dei mesi invernali. (vedi: Tradizioni alpine pre-cristiane)\nNotte delle croci.\nDurante la notte di met\u00e0 Quaresima, le strade vengono imbrattate da croci bianche. Sulla soglia di ogni casa dove abita una ragazza \"da marito\" ma ancora \"putaegia\" (zittella) viene dipinta una croce bianca, di dimensioni maggiori a seconda dell'et\u00e0 della fanciulla, non sempre pi\u00f9 tale.\nFiera delle capre.\nLa fiera delle capre e degli asinelli, che trae spunto dall'appellativo dato agli abitanti del paese (\"i cavre de Ardes\") \u00e8 nata con l'obbiettivo di premiare l'animale pi\u00f9 bello giudicato da una giuria e da veterinari. Numerose sono le bancarelle che espongono prodotti alimentari di produzione del territorio.\nGeografia antropica.\nFrazioni.\nBani, Valcanale.\nContrade.\nValzella, Ludrigno, Cerete, Cacciamali, Marinoni, Albereti, Rizzoli, Zanetti, Piazzolo, Ave.\nValcanale.\n\u00c8 sicuramente la frazione pi\u00f9 importante del paese sia per numero abitanti sia per estensione del territorio. Collocata a 987\u00a0m s.l.m., un tempo fu sede di un'importante stazione sciistica. Sul suo territorio, a quota 1410 metri, si trova il rifugio Alpe Corte, da cui prende il via Sentiero delle Orobie orientali. La locale chiesa di Santa Maria Assunta ufficialmente consacrata nel 1604, anche se \u00e8 descritta nella visita pastorale di San Carlo Borromeo gi\u00e0 il 10 settembre 1575. La ristrutturazione incominciata nel 1732 e terminata nel 1738, ha dato all'edificio nelle nuove forme.\nBani.\nSituata nella val Canale, a una quota di 1.025\u00a0m s.l.m. sulle pendici del monte omonimo, all'interno del parco delle Orobie. \nResa famosa nella prima met\u00e0 del XX secolo dal parroco Francesco Giuseppe Brignoli, che si diceva facesse miracoli, chiamato \"ol pret di B\u00e0\".\nCacciamali.\nSituata a 1100\u00a0m s.l.m. la contrada \u00e8 disabitata, ma anticamente vi abit\u00f2 la nobile famiglia Cacciamali (Cacciamalus de Cacciamalis), che possedeva le antiche miniere d'argento e di ferro. La localit\u00e0, grazie a recenti ristrutturazioni, mantiene l'antico aspetto rurale. Vi \u00e8 una piccola chiesa del XVI secolo dedicata a Maria bambina con affreschi risalenti allo stesso periodo.\nAve.\nPiccola contrada posta sulle pendici del monte Redondo, mantiene le sue abitazioni di montagna in una ricca e verde abetaia, nonostante il crollo dell'economia agro-silvo-pastorale l'abbia portata a uno stato di semi abbandono.\nEx impianti di risalita a Valcanale di Ardesio.\nNella frazione Valcanale erano presenti piste da sci servite da quattro skilift chiamati \"Piazza Alta\", \"Piazza Bassa\", \"Piani di Cavradacc\" e \"Baby\" e una seggiovia monoposto chiamata \"Valcanale-Piazza\". Gli impianti partivano in localit\u00e0 \"Pi\u00e0 Spis\" con la seggiovia ed erano raggiungibili percorrendo via Alpe Piazza, strada mai collaudata echiusa al traffico veicolare da una sbarra causa vari cedimenti strutturali. Il primo impianto, costruito nel 1972, fu la seggiovia e l'anno successivo gli skilift Piazza Alta e Bassa.\nGli impianti, di propriet\u00e0 della societ\u00e0 \"Valcanale Srl\" (in liquidazione), vennero ufficialmente inaugurati nel 1973. Segu\u00ec la costruzione dello skilift Piani di Cavradacc nel 1992 e della manovia Baby. Le piste avevano una lunghezza di circa 11\u00a0km. Nel 1997 gli impianti vennero chiusi. L'ex albergo \"SempreNeve\" \u00e8 in stato di abbandono, mentre gli impianti sono stati smantellati dalla societ\u00e0 proprietaria dell'area. Per quanto riguarda le piste, esse sono soggette a un processo di rinaturalizzazione spontanea.\nI tracciati delle ex piste di discesa d'inverno sono meta di appassionati di sci d'alpinismo."}
{"id": "21431", "revid": "1305772", "url": "https://it.wikipedia.org/wiki?curid=21431", "title": "Arzago d'Adda", "text": "Arzago d'Adda (\"Ars\u00e0c\" in dialetto locale, e semplicemente Arsago fino al 1929) \u00e8 un comune italiano di abitanti della provincia di Bergamo in Lombardia. Il comune \u00e8 situato nella pianura bergamasca sud-occidentale, all'estremit\u00e0 del territorio provinciale, a circa 21 chilometri a sud-ovest del capoluogo orobico, a 30 chilometri da Milano e a 24 chilometri da Lodi.\nStoria.\nIl paese, tra i pi\u00f9 antichi della Gera d'Adda, era abitato gi\u00e0 in epoca preromana da gruppi appartenenti alle trib\u00f9 dei Liguri.\nI primi insediamenti stabili ed organizzati furono comunque opera dei Romani, i quali vi fondarono un pagus. \u00c8 a questo periodo che risale il toponimo, che recenti studi fanno derivare dal nome di persona \"Arezio\". Questa tesi \u00e8 avvalorata dal ritrovamento, avvenuto nel 1985, dei resti di una villa romana risalente al IV secolo. Si suppone che questa facesse parte del \"Fondo Areziaco\", che indicherebbe appunto le propriet\u00e0 di Arezio.\nNumerosi sono i resti dell'epoca romana, tanto che nel 1817 un contadino, mentre rimuoveva il letame dal letamaio per trasportarlo in un suo campo, urt\u00f2 un contenitore di terracotta contenente monete coniate dall'imperatore Antonino Pio nel II secolo. La gran quantit\u00e0 di monete (circa 150 libbre di monete di rame, circa 200 piccole monete d'argento e poche altre monete, probabilmente d'ottone) venne fatta sparire dalla popolazione accorsa dopo essere stata avvisata della scoperta. Si dice che nei periodi successivi vi furono numerosissimi scavi volti alla ricerca di ulteriori tesori.\nDopo il periodo dell'impero romano il paese fu soggetto alle scorrerie delle orde barbariche, seguite dall'arrivo dei Longobardi. A questo periodo risale il documento conosciuto come il \"testamento di Taido\", che, datato 774, cita l'esistenza dell'antica chiesa di San Lorenzo. Questa costruzione era sede battesimale, nonch\u00e9 matrice di tutte le chiese minori dei borghi vicini.\nCon l'avvento del Medioevo il paese, colpito dalle lotte fratricide tra guelfi e ghibellini, si dot\u00f2 di fortificazioni a scopo difensivo, tra cui alcune torri ed un castello, nel quale viveva la famiglia dei \"de' Capitani\", detentrice del potere feudale fin dal 1030.\nIn quel periodo si consolid\u00f2 una curiosa tradizione: il podest\u00e0 appena eletto doveva abbracciare una colonna mozza, risalente al periodo romano, e pronunciare la formula del giuramento.\nNei secoli seguenti si verific\u00f2 la dominazione del Ducato di Milano che inglob\u00f2 i comuni all'epoca cremonesi della Gera d'Adda e che dur\u00f2 fino al 1797.\nTra i secoli XV e XVII crebbe in Arzago il potere di un ramo della famiglia Carcano, patrizia milanese, che detenne ininterrottamente per cinque generazioni la carica religiosa di \"prevosto d'Arzago\", tanto da rendere comune la denominazione della famiglia come \"Carcano d'Arzago\". I cinque prevosti Carcano furono in successione: D. Giampietro (nel secondo Quattrocento), D. Giovanni, D. Pietro Paolo, D. Giorgio e, infine, D. Luigi (nel primo Seicento).\nNel Settecento comparve infine un ramo della nobile famiglia Sessa, che avrebbe detenuto per i successivi due secoli il giuspatronato sulla chiesa campestre della Beata Vergine del Rosario presso la Cascina Ravaiola: ci\u00f2 avvenne a seguito del matrimonio celebrato a Milano nel 1699 fra Giuseppe Maria Sessa e Livia Binaghi, la cui famiglia gi\u00e0 possedeva cospicui beni nella vicina Brignano. I loro figli, i nobili Carlo e il sacerdote Giacomo Sessa, acquistarono la Cascina Ravaiola dai marchesi Visconti Ajmi negli anni '30 del Settecento: dapprima utilizzata come tenuta di campagna, essa divenne residenza abituale della famiglia solo a partire dall'Ottocento.\nI secoli dell'et\u00e0 moderna non videro il paese al centro di particolari avvenimenti, tanto che da centro rinomato e di riferimento in tutto il circondario, Arzago divenne un piccolo e tranquillo borgo di pianura, dedito all'agricoltura ed all'allevamento.\nSimboli.\nBlasonatura stemma:\nMonumenti e luoghi d'interesse.\nReligiosi.\nChiesa parrocchiale di San Lorenzo.\nLa chiesa parrocchiale, dedicata a San Lorenzo, \u00e8 stata edificata in stile neogotico al termine del XIX secolo in luogo di quella che per secoli era stata la costruzione sacra di riferimento per gran parte della \"Gera d'Adda\": dell'antica pieve rimane soltanto l'abside, che ora \u00e8 parte della sacrestia della chiesa parrocchiale.\nChiese campestri.\nSono presenti anche altre piccole chiesette campestri: meritano menzione quella intitolata alla Beata Vergine del Rosario, di antico giuspatronato dei nobili Sessa, quella di San Francesco e l'Oratorio di San Bernardo.\nCivili.\nCastello dei marchesi de Capitani d'Arzago.\nMolto importante \u00e8 il castello della famiglia \"de Capitani d'Arzago\" che venne ristrutturato nel XVI e XVII secolo, adibito a residenza signorile, presenta ancora le mura d'ingresso in mattoni, con archi d'ingresso al di sopra dei quali resistono quattro piccole statuette raffiguranti le quattro stagioni. Poi, per\u00f2 il castello fu venduto e divenne un'osteria fino al secolo scorso. Nell'edificio, durante i restauri sono stati ritrovati degli affreschi raffiguranti fregi allegorici e, nella parte posteriore, \u00e8 stato ritrovato lo stemma dei de Capitani d'Arzago, che prima non era visibile. Di questo stemma si parla anche in un manoscritto anonimo di fine Ottocento, conservato nell'archivio parrocchiale di Arzago, riguardante la famiglia de Capitani: \"...nell'antico castello, ove in oggi trovasi un'osteria di campagna, affatto lombarda, vi \u00e8 tuttora dipinta l'arma de Capitani d'Arzago.\"\nCascina Ravaiola dei nobili Sessa.\nLa Cascina Ravaiola o \"Ravajola\", com'era un tempo detta, \u00e8 un'antica tenuta sei-settecentesca, sorta su una collina della frazione Ravaiola e strutturata come un complesso dotato di residenza padronale, rustici, case coloniche e oratorio gentilizio. Appartenuta in un primo tempo ai marchesi Visconti di Brignano, nel 1734 fu da questi venduta ai nobili Sessa, i quali, assieme alle 2400 pertiche circostanti, ne detennero la propriet\u00e0 sino alla morte del Cavalier Luigi Sessa, i cui eredi nel 1939 optarono per la vendita prima delle terre e poi del maniero, acquisiti dai marchesi de Capitani d'Arzago. Il pittore Antonio Guadagnini fu ospite alla Cascina Ravaiola e amico dei signori Sessa, per i quali realizz\u00f2 diverse opere e ritratti. Secondo la tradizione arzaghese, i Sessa concessero la tumulazione dell'artista, che mor\u00ec proprio ad Arzago, nella loro cappella gentilizia, oggi propriet\u00e0 dei discendenti Gatti Grami.\nVilla romana.\nDel periodo romano restano la villa, risalente all'epoca imperiale e scoperta pochi anni or sono, e la colonna mozza detta anche \"podestarile\", che i podest\u00e0 dovevano abbracciare al fine di portare a termine il proprio mandato con la \"rettitudine salda\" propria della colonna stessa.\nInfrastrutture e trasporti.\nDal 1880 al 1920 la localit\u00e0 era servita da una fermata posta lungo la tranvia Lodi-Treviglio-Bergamo."}
{"id": "21433", "revid": "1910023", "url": "https://it.wikipedia.org/wiki?curid=21433", "title": "Averara", "text": "Averara (\"Vr\u00e9ra\" in dialetto bergamasco) \u00e8 un comune italiano di 173 abitanti della provincia di Bergamo in Lombardia. Il comune \u00e8 situato in Val Averara, valle laterale della Val Brembana, a circa a nord-ovest del capoluogo orobico. \u00c8 percorso dal torrente Mora. Il comune fa parte della Comunit\u00e0 montana della Valle Brembana.\nIl territorio.\nIl territorio, composto da numerosi piccoli nuclei abitativi, \u00e8 immerso nella natura ed offre un ottimo colpo d'occhio. \u00c8 quindi possibile svolgere un'innumerevole quantit\u00e0 di escursioni, adatte ad ogni tipo di esigenza.\nNel centro abitato spicca la via porticata, un tempo utilizzata per i commerci, in parte in ottimo stato di conservazione, con stemmi e dipinti risalenti al XV ed al XVI secolo.\nMerita inoltre menzione la chiesa parrocchiale di San Giacomo Apostolo, che custodisce opere scultoree di buona fattura. \u00c8 inoltre presente un organo di produzione della famiglia Serassi.\nMolto caratteristiche sono inoltre le piccole chiese di San Pantaleone, risalente al XV secolo, con un campanile a bifore, e quella della Madonna della Neve, in localit\u00e0 Valmoresca.\nStoria.\nI primi documenti che attestano l'esistenza del borgo risalgono all'anno 917, quando si fa menzione di un abitante della zona di \"Abrara\".\n\u00c8 in assoluto il testo pi\u00f9 antico per ci\u00f2 che concerne tutta l'alta valle Brembana, tanto da far credere che con il toponimo si intendesse tutta la zona che veniva comunemente indicata con il nome di valle Averara, comprendente anche i vicini Santa Brigida, Cusio, Olmo al Brembo, Ornica e Cassiglio.\n\u00c8 usanza comune credere che tuttavia i primi insediamenti stabili in questa zona siano riconducibili all'epoca delle invasioni barbariche, quando le popolazioni soggette alle scorrerie si rifugiarono in luoghi remoti, al riparo dall'impeto delle orde conquistatrici. In particolar modo si presume che siano stati gli abitanti della vicina Valsassina ad arrivare per primi (presumibilmente attorno al VI secolo), come testimoniano alcuni toponimi uguali tra le due zone.\nIn epoca medievale il borgo rivest\u00ec un ruolo di discreta importanza, essendo l'ultimo paese posto sulla via Mercatorum che conduceva in Valtellina, nel Grigioni partendo dalla valle Seriana. \nEssendo terra di confine, era dotato di una dogana e di due torri a scopo preventivo.\nLa costruzione nel 1593 della Via Priula pi\u00f9 a valle, ad Olmo al Brembo in direzione Passo San Marco, diminu\u00ec l'importanza dai traffici lungo la via Mercatorum e segn\u00f2 il declino del luogo.\nIl termine della dominazione veneta ed il conseguente avvento della Repubblica Cisalpina port\u00f2 grandi cambiamenti ad Averara, che si trov\u00f2 inglobata nel distretto XV delle Sorgenti del Brembo nel giugno 1804, e successivamente nel distretto VII con capoluogo a Piazza Brembana, vedendosi revocati i numerosi privilegi che la Serenissima aveva garantito per secoli all'intera zona in quanto marca di confine con i Grigioni.\nGli anni seguenti videro succedere alla dominazione francese quella austriaca, fino al 1859, quando nacque il Regno d'Italia.\nIn questi anni non si verificarono episodi di rilievo.\nDopo il 1950 il paese subisce un vigoroso ed inesorabile spopolamento a causa della migrazione verso la bassa valle Brembana e la pianura lombarda. riducendo la popolazione residente di 2/3.\nSociet\u00e0.\nIn Valmoresca la gente del luogo parla un dialetto bergamasco molto stretto da capire, chiamato \"ga\u00ec\". Esso ha delle cadenze germanofone proprio per via di alcune famiglie rimaste sul territorio dopo il dominio austriaco, si possono trovare ancora cognomi germanofoni come \"Egman\", \"Maver\", \"Baschenis\". "}
{"id": "21435", "revid": "1910023", "url": "https://it.wikipedia.org/wiki?curid=21435", "title": "Aviatico", "text": "Aviatico (\"Avi\u00e0dech\" o \"Vi\u00e0dech\" , in dialetto bergamasco) \u00e8 un comune italiano di abitanti della provincia di Bergamo in Lombardia. Posto sull'altipiano, che condivide con Selvino, che sovrasta la val Seriana, si trova a circa a nord-est del capoluogo orobico.\nGeografia fisica.\nTerritorio.\nIl territorio di Aviatico \u00e8 situato ad un'altezza di circa 1.020 m s.l.m. sulle pendici occidentali dei monti Cornagera e Poieto.\nLeggermente pi\u00f9 elevato rispetto all'altopiano di Selvino, comprende nel proprio territorio le frazioni di Ama, Amora e Ganda. Nonostante geograficamente e storicamente sia considerato parte della val Seriana, il capoluogo orograficamente ricade nella val Serina, tributaria della val Brembana, mentre solo le frazioni sono incluse nell'impluvio seriano.\nI limiti comunali sono dati a Nord dalla \"Forca\", piccolo valico tra i monti Cornagera e la cresta del monte Suchello, mentre a Nord-Est confina con la \"val de Gru\" e la parte della val Vertova ricadente nel comune di Gazzaniga. La porzione orientale \u00e8 invece occupata dalla frazione di Ganda, a sua volta posta alla sommit\u00e0 della piccola valle del Rovaro, delimitata dai crinali del monte Ganda e Rena, delimitazioni naturali con i territori di Gazzaniga e Comenduno. A Sud-Ovest la linea prosegue a mezzacosta dalle pendici dei monti Rena fino a quelle del monte Nigromo, tratto entro il quale si incontrano Amora ed Ama. Ad Ovest si trova invece Selvino con il suo altopiano, mentre in direzione Nord-Ovest la divisione amministrativa \u00e8 con Rigosa, frazione di Algua, e con Costa Serina.\nPer ci\u00f2 che concerne l'idrografia, non sono molti i corsi d'acqua che attraversano il territorio comunale. Si tratta per lo pi\u00f9 di piccoli torrenti che raccolgono le acque in eccesso provenienti dai monti circostanti, e si sviluppano poi nel fondovalle seriano. Tra questi vi sono il Rovaro, l'Albina ed il Valgua.\nPer quanto riguarda la viabilit\u00e0 interna, il paese ha una rete stradale ordinaria molto semplice, con tre vie che si uniscono nei pressi del centro abitato del capoluogo. La prima, la strada provinciale SP30, proviene da Serina e Trafficanti, frazione di Costa Serina; la seconda, la SP36 arriva da Selvino, mentre la terza, identificabile con la sigla SP 41, collega il capoluogo con le tre frazioni per proseguire verso Orezzo, frazione di Gazzaniga, e la bassa valle Seriana.\nStoria.\nDalla preistoria ai primi insediamenti.\nL'origine della presenza umana sul territorio comunale \u00e8 da far risalire alla preistoria, come si pu\u00f2 evincere da numerosi ritrovamenti rinvenuti in alcune cavit\u00e0 naturali, nelle quali si svilupparono alcuni tra i primi gruppi sedentari della valle Seriana.\nTra queste grotte vi sono quelle conosciute con il nome di \"Bus de Scabla\" e \"Paradiso degli asini\" che, situate nella valle dell'Albina (vicine al confine con Albino, a monte della localit\u00e0 di Petello), hanno portato alla luce segni riferibili all'et\u00e0 del bronzo finale (cocci di vasi in terracotta) e sepolture dell'et\u00e0 del rame.\nTumulazioni coeve sono state rinvenute anche nella grotta \"Corna Altezza\", anch'essa situata in posizione elevata nella piccola valle del Rovaro (nei pressi del confine con Gazzaniga ed Albino), vicino alla frazione di Ganda, unitamente a resti di animali quali volpi, marmotte e orsi (l\"'Ursus spelaeus\").\nI primi insediamenti stabili risalirebbero invece al VI secolo a.C., quando nella zona si stabilirono popolazioni di origine ligure, dedite alla pastorizia, tra cui gli Orobi. Ad essi si aggiunsero ed integrarono, a partire dal V secolo a.C., le popolazioni di ceppo celtico, tra cui i Galli Cenomani. Si trattava di nuclei autonomi tra loro, che mantenevano un isolamento pressoch\u00e9 totale rispetto a quelli collocati nelle vicinanze.\nLa dominazione romana.\nLa condizione mut\u00f2 con l'arrivo dei Romani che, dopo aver avviato una prima opera di urbanizzazione, permise al borgo di uscire dal suo isolamento grazie alla costruzione di piccole vie di comunicazione quali sentieri e mulattiere.\nAnche l'etimologia sarebbe da ricondurre a quel periodo. Nonostante a tal riguardo non esista un'uniformit\u00e0 di pensiero tra i vari storici, si presume che essa abbia origine da \"viaticum\", cio\u00e8 \u201cristoro per il viaggio\u201d.\nInfatti il paese si trovava in una posizione di passaggio per i viandanti che volevano spostarsi tra le valli Seriana e Brembana, passaggio che col passare dei secoli acquis\u00ec sempre pi\u00f9 importanza fino ad avere rilevanza extra-territoriale.\nTale convinzione \u00e8 propria anche dello storico Reginone anche se, nella \"Cronistorum de' B\u00e8rgheim\" ne indica una differente matrice, derivante dal celtico \"Aviutum\", traducibile nel latino \"viator transit\". Un'altra interpretazione, perorata da Bortolo Belotti, dal Mazzi e dall'Olivieri, vorrebbe invece far risalire l'origine del nome dal gentilizio romano \"Avius\" o \"Avillius\".\nNon \u00e8 tuttavia da escludere che questa possa essere riconducibile ad un periodo pi\u00f9 antico, dal momento che lo storico latino Plinio il Vecchio gi\u00e0 nel I secolo identificava il nucleo abitativo con il nome di \"Avium\", di probabile matrice ligure (riconducibile quindi agli Orobi) stante ad indicare la presenza di uccelli rapaci.\nIl Medioevo.\nCon l'arrivo dei Franchi, avvenuto verso la fine dell'VIII secolo, il territorio venne sottoposto al sistema feudale. A tal riguardo nel 973, mediante un atto redatto dall'imperatore Ottone II di Sassonia, il paese, al pari di gran parte della valle, venne infeudato al vescovo di Bergamo.\nAlcune cronache del tempo, tra la realt\u00e0 e la fantasia, indicano che verso il termine dell'anno 999, alcuni residenti del borgo abbandonarono le proprie abitazioni per via della grande paura derivante dall'avvento dell'anno 1000, rifugiandosi in luoghi riparati quali le grotte presenti sui monti circostanti. Al loro ritorno alcuni di loro, trovate le abitazioni completamente depredate, lasciarono il borgo andando a fondare altri nuclei abitativi, ovvero le attuali frazioni di Ama, Amora e Ganda.\nNel Basso Medioevo le condizioni migliorarono notevolmente, dal momento che furono disboscate intere zone sulle pendici dei monti circostanti, furono bonificati terreni ed introdotte nuovo colture, nonch\u00e9 ampliati e migliorati i sentieri limitrofi, che divennero utilizzabili da carri e bestiame fino al fondovalle. In breve si svilupparono notevoli traffici, di viandanti e commercianti, lungo quella che in breve avrebbe acquisito il nome di via Mercatorum. Considerata una delle principali vie per il commercio tra le valli bergamasche, permetteva il passaggio di persone e merci dirette verso la val Brembana, in quei tempi difficilmente raggiungibile utilizzando gli impervi sentieri del fondovalle brembano.\nQuesta strada lastricata, che ebbe il suo massimo splendore nei secoli compresi tra il XII ed il XVI, si sviluppava dalla citt\u00e0 di Bergamo, arrivava a Nembro e saliva a Salmezza, da cui i traffici proseguivano verso l'altipiano di Selvino ed Aviatico (raggiungibile anche da una via alternativa passante dal paese di Albino) per raggiungere poi \"Trafficanti\" (frazione di Costa Serina), ed infine Serina.\nIn seguito all'inaugurazione della via Priula, che dal 1597 apr\u00ec una via alternativa nel fondovalle brembano, il borgo risent\u00ec di un isolamento che si protrasse per secoli.\nIn ambito demografico, negli anni compresi tra il 1173 ed il 1175, ad Aviatico si verific\u00f2 un aumento della popolazione causato dall'immigrazione di alcune persone residenti presso il monte Purito, di competenza territoriale di Selvino. Questi, non accettando la delibera secondo la quale il loro paese sarebbe passato nei possedimenti della citt\u00e0 di Bergamo, si trasferirono quindi in alcune baite utilizzate saltuariamente da pastori nomadi.\nNemmeno dieci anni pi\u00f9 tardi, il 22 giugno 1185, il paese venne assalito da un'orda di banditi che mise a soqquadro l'abitato. Non trovando sufficienti beni da depredare a causa della povert\u00e0 degli abitanti, presero in ostaggio alcune ragazze del villaggio. Si verific\u00f2 allora la reazione degli abitanti, che raggiunsero i delinquenti e li affrontarono in una vera e propria battaglia svoltasi nei pressi della \"Forca di Aviatico\", riuscendo a liberare le prigioniere. Qualche anno pi\u00f9 tardi in quei luoghi fu innalzata una cappelletta, dedicata alla \"Madre del Buon Consiglio\" a ricordo di quegli eventi.\nNel frattempo a livello amministrativo si era verificata l'emancipazione comunale dei paesi della valle, tra cui quindi anche Aviatico, dal giogo feudale della curia bergamasca. Questo fu reso possibile anche grazie alla sinergia creatasi tra le varie comunit\u00e0, che permise di istituire nel XIII secolo il \"Comune Maggiore di Albino\", comprendente anche numerose comunit\u00e0 del fondovalle.\nGli eventi infausti non erano tuttavia finiti, dal momento che ben presto cominciarono ad emergere le diatribe tra le fazioni guelfa, per la quale era schierata la maggior parte degli abitanti di Aviatico, e ghibellina. Il livello di recrudescenza raggiunse l'apice il 26 maggio 1344, quando i reggenti del vicino borgo di Selvino cercarono di sopraffare quelli di Aviatico. Ne segu\u00ec una cruenta battaglia in cui vennero distrutte abitazioni ed uccise numerose persone, tra cui Antonio Cantulus, capo della comunit\u00e0 di Aviatico. Il luogo dove si svolsero gli eventi prese il nome da quella stessa persona, tanto che ancora oggi la localit\u00e0 \u00e8 nota con il nome \"Cantul\".\nIn seguito a questo gli abitanti decisero quindi di dotarsi di una struttura difensiva, al fine di poter meglio contrastare nuove eventuali incursioni. Questa, dotata anche di una torre, venne edificata verso il 1370 presso il colle \"Botto\", a met\u00e0 strada tra \"Cantul\" e la frazione di Ama.\nLa Serenissima Repubblica di Venezia.\nAlla definitiva pacificazione si arriv\u00f2 pochi anni pi\u00f9 tardi grazie all'avvento della Repubblica di Venezia, avvenuta formalmente nel 1427, in seguito alla richiesta di sottomissione avanzata dai consoli di Aviatico.\nLa Serenissima diede il via ad un periodo di tranquillit\u00e0 in cui l'intera zona riprese a prosperare, anche grazie alla diminuzione della pressione fiscale ed alla maggiore autonomia. Si svilupparono ulteriormente i commerci, specialmente della lana prodotta e trasportata alle industrie laniere della val Gandino, e vi fu nuovo impulso per l'agricoltura e l'allevamento.\nUn violento scossone alla tranquillit\u00e0 della popolazione venne dalla violenta epidemia di peste di manzoniana memoria, che tra il 1629 ed il 1631 dimezz\u00f2 il numero degli abitanti. Coloro che trovarono scampo al morbo, che per gran parte aveva trovato rifugio tra i torrioni e le grotte della Cornagera, decisero di edificare un santuario sul crinale della costa, dedicato a san Rocco, a fianco del quale vennero sepolti i morti causati dalla pestilenza.\nA livello amministrativo, come riportato nella relazione stilata dal comandante della Serenissima Giovanni Da Lezze, nel 1593 Aviatico risultava essere dipendente dal comune di Desenzano, mentre le frazioni Ama ed Amora inscritte nel perimetro territoriale di Albino, con Ganda divisa tra le due entit\u00e0.\nL'autonomia arriv\u00f2 il 6 luglio 1653 dopo aver ottenuto lo status di \"\u201ccontrada esterna\u201d\" del Comune Maggiore di Albino. Lo status di contrada esterna diede tuttavia qualche problema di interpretazione dal momento che in documenti del XVIII secolo Aviatico viene indicato talvolta come autonomo, talvolta come assoggettato ad Albino.\nDall'avvento di Napoleone fino ai giorni nostri.\nL'arrivo della napoleonica Repubblica Cisalpina, che nel 1797 subentr\u00f2 alla Repubblica di Venezia, port\u00f2 una serie di riorganizzazioni territoriali in un breve lasso di tempo. Dapprima autonomo con la pertinenza soltanto del territorio censuario, nel 1798 Aviatico acquis\u00ec i borghi di Ama ed Amora, con Ganda che venne aggregato nel 1805. Quattro anni pi\u00f9 tardi invece tutto il comune venne inglobato nel territorio di Albino.\nLa dominazione francese fu malvista da parte di numerosi abitanti, dal momento che le cronache riportano di continue perquisizioni ed arresti tra i presunti cospiratori.\nA tal riguardo il comandante della guarnigione militare posta a Bergamo decise l'invio nel paese di una guarnigione di cavalleria al fine di reprimere eventuali rivolte.\nIn seguito alla Restaurazione del 1816, l'intera regione pass\u00f2 all'austriaco Regno Lombardo-Veneto, che defin\u00ec nuovamente i confini ripristinando l'autonomia di Aviatico, in quella che \u00e8 l'attuale configurazione territoriale.\nI decenni seguenti, con il paese che nel 1859 entr\u00f2 a far parte del Regno d'Italia, non videro episodi di rilievo, con gli abitanti dediti a condurre una vita umile ma dignitosa, che tuttavia spesso obbligava a scegliere la via dell'emigrazione.\nSi verific\u00f2 quindi una progressiva diminuzione della popolazione che, dopo aver raggiunto le 877 unit\u00e0 rilevate nel censimento del 1921, scese fino alle 514 del 1971. Nella seconda parte del XX secolo il trend demografico negativo fu arrestato dallo sviluppo dell'industria del turismo che, grazie alla presenza di itinerari naturalistici ed alla tranquillit\u00e0 del posto, che ha comportato un forte sviluppo edilizio ed ha permesso nuove opportunit\u00e0 ai residenti.\nSimboli.\nI simboli del comune sono lo stemma e il gonfalone concessi con D.P.R. 11 maggio 1972.\nBlasonatura stemma:\nBlasonatura gonfalone:\nMonumenti e luoghi d'interesse.\nTra gli itinerari naturalistici vi sono i monti Poieto e Cornagera, che sovrastano l'abitato. Il primo presenta itinerari alla portata di tutti, con un dislivello limitato, comunque superabile mediante l'utilizzo della bidonvia che, un tempo utilizzata per la pratica dello sci alpino, conduce fino alla sommit\u00e0, su cui \u00e8 posto anche un rifugio, da cui \u00e8 possibile godere di una visuale sulla bassa val Seriana e la val Gandino.\nLa seconda \u00e8 invece adatta ad un'utenza pi\u00f9 esperta, con sentieri che si sviluppano tra forre e guglie, offrendo la possibilit\u00e0 di compiere arrampicate anche di elevata difficolt\u00e0.\nTra le altre tracce, sono da segnalare anche quelle contrassegnate con il segnavia del C.A.I. numero 519 (dal Poieto alla Forca, incrocio di pi\u00f9 sentieri a nord del paese frequentato per la presenza di un laghetto artificiale, fino al monte Suchello), numero 521 (dal Poieto alla Cornagera fino al borgo di Ganda, da cui si scende sul fondovalle seriano presso Rova), numero 522 (da Ganda ad Orezzo tramite la \"valle di Platz\"), 537 (dalla localit\u00e0 \"Cantul\" ad Ama, poi Amora fino a Bondo Petello) e 538 (da Ganda al \"Col del Bat\u00e8s\" fino a Comenduno).\nIn ambito architettonico merita menzione la chiesa parrocchiale di san Giovanni Battista, che sovrasta il centro abitato. Edificata al termine del XIII secolo ed inizialmente intitolata alla Madre di Dio, ha sub\u00ecto numerosi rifacimenti e ristrutturazioni nel corso dei secoli che l'hanno portata alle attuali dimensioni. Originariamente inclusa nella pieve di Nembro, ma in seguito inserita nella vicaria di Selvino, custodisce al proprio interno dipinti di Giovan Battista Moroni (\u201csan Francesco di Assisi\u201d), di Giuseppe Orelli (\u201cBattesimo di Ges\u00f9\u201d), di Antonio Cifrondi e del Querena.\nPoco distante, nei pressi del crinale della costa, si trova la chiesetta di san Rocco. Edificata in seguito ad un voto fatto dagli abitanti durante l'epidemia di peste del 1630, venne collocata nei pressi del cimitero. Ampliata nel corso del XX secolo, presenta affreschi di angeli e santi ed un dipinto del Cifrondi.\nInoltre, alle pendici del Poieto, si dirama un incrocio di sentieri noto come Forca d'Aviatico, da cui partono sei percorsi diretti a paesi e montagne vicini. Vi si trova un laghetto artificiale.\nDegne di nota sono anche la chiesetta della \"Madonna della neve\", posta alla sommit\u00e0 del monte Poieto, ma anche le chiese delle tre frazioni. Ad Ama \u00e8 difatti presente la secentesca chiesa dedicata a San Salvatore ed alla Trasfigurazione, ad Amora la parrocchiale di san Bernardino da Siena ed a Ganda quella di santa Maria Assunta."}
{"id": "21436", "revid": "1910023", "url": "https://it.wikipedia.org/wiki?curid=21436", "title": "Azzano San Paolo", "text": "Azzano San Paolo (\"S\u00e0\" in dialetto bergamasco) \u00e8 un comune italiano di abitanti della provincia di Bergamo in Lombardia. Il comune si estende dal confine sud di Bergamo nell'alta pianura e appartiene all'Hinterland bergamasco.\nStoria.\nLe origini risalgono all'epoca della dominazione romana ed il toponimo, secondo molti studiosi, deriva da un nobile possidente di quel periodo storico, tale \"Attius\".\nLa prima citazione nota risale all'875, in un testamento nel quale \u00e8 citato come testimone un certo \"Agemundi de Aciano\".\nSi susseguirono poi le dominazioni dei Longobardi e del Sacro Romano Impero, fino ad arrivare al medioevo, epoca in cui il borgo venne interessato da notevoli scontri tra le opposte fazioni dei guelfi e dei ghibellini. Questo a causa del fatto che il paese era considerato un avamposto della citt\u00e0, tanto che vi vennero costruite numerose fortificazioni a scopo difensivo, tra cui torri ed un castello.\nIl fatto forse pi\u00f9 significativo di tutta la storia del paese avvenne il 20 febbraio 1083, quando il conte Alberto, figlio di Arduino III, permise ai servi della gleba di appropriarsi di case, terreni ed ogni tipo di bene. Questo evento, riportato da documenti ufficiali, anticip\u00f2 di quasi sette secoli le conquiste democratiche verso gli schiavi, avvenute in Europa soltanto a partire dal XVIII secolo.\nLa prima menzione di un parroco ad Azzano \u00e8 in un documento del 1568 ed \u00e8 legata alla pieve di Seriate.\nLe successive epoche videro alternarsi la repubblica di Venezia, che contribu\u00ec a rasserenare le liti sociali del periodo medievale, alla Repubblica Cisalpina, a cui subentr\u00f2 la dominazione austriaca, per poi essere definitivamente annesso, nel 1859, nel Regno d'Italia.\nNel 1896 fu fondato il monastero delle monache domenicane da alcune religiose provenienti dal monastero \"Matris Domini\" di Bergamo, adattando un'antica villa di campagna e una filanda dei conti Morlani.\nDa sempre piccolo villaggio di contadini alle porte di Bergamo, ha mantenuto questa sua vocazione agricola fino al termine del secondo dopoguerra. Con l'industrializzazione degli anni sessanta e settanta l'economia del paese si \u00e8 diversificata, la popolazione da allora \u00e8 triplicata e il processo di espansione \u00e8 ancora in atto perch\u00e9 la vicinanza alla citt\u00e0 ne fa una zona idonea all'insediamento.\nIl nucleo pi\u00f9 antico del paese si trova nella zona della chiesa vecchia ed \u00e8 chiamato ancor oggi \"castello\".\nSimboli.\nIl simbolo del comune \u00e8 lo stemma concesso D.P.R. del 3 ottobre 1956.\nBlasonatura stemma:\nMonumenti e luoghi d'interesse.\nChiesa di San Paolo.\nIl presbiterio e parte della navata centrale della chiesa di San Paolo esistevano gi\u00e0 nel XV secolo; nel 1705 la navata centrale fu allungata e rifatta in forme barocche, ma solo nel 1886 furono aggiunte le navate laterali su progetto dell'architetto Antonio Piccinelli. Il campanile, staccato dalla chiesa, fu costruito nel 1731. La volta della navata centrale \u00e8 affrescata con scene della vita di San Paolo, l'abside \u00e8 decorata con affreschi tra cui ne spiccano due attribuiti ad Antonio Cifrondi: un\"'Ultima cena\" molto ben conservata e un \"Sacrificio di Melchisedec\", gravemente danneggiato dall'umidit\u00e0.\nChiesa della Conversione di San Paolo.\nLa nuova chiesa parrocchiale, dedicata alla Conversione di san Paolo, \u00e8 stata edificata su progetto dell'architetto Aldo Piantanida e consacrata il 27 maggio 1970. La struttura \u00e8 in travi di cemento armato a vista, mentre le pareti esterne sono rivestite in travertino dicromo. La luce entra all'interno da sei finestre in vetrocemento colorato e dalla lanterna del triburio ottagonale posto sopra l'altare maggiore. Il campanile, inglobato nel lato anteriore, sovrasta la porta centrale e porta un concerto di otto campane in Do maggiore fuse nel 1951.\nIl soffitto \u00e8 decorato da una tempera \"Gloria di San Paolo tra i quattro Evangelisti\" di Emilio Nembrini, quattro ovali di Antonio Cifrondi: i \"santi Pietro e Paolo e due Dottori della Chiesa\" e una \"Conversione di San Paolo\" di Gian Paolo Cavagna provenienti dalla chiesa vecchia. La parete absidale \u00e8 decorata da un grande mosaico su bozzetto di Giuseppe Milesi: \"La Parusia\" del 1969. Il battistero \u00e8 decorato da quattro pannelli: \"Allegoria del battesimo\" di Ignazio Nicoli, \"L'Esodo\" di Luigi Arzuffi, \"L'Uomo Nuovo\" di Angelo Capelli e \"Risurrezione\" di Giacomo Marra. All'interno, sopra l'ingresso principale, \u00e8 presente un'altra opera notevole di Ignazio Nicoli, che raffigura le opere di misericordia corporale.\nVilla Bigoni.\nUna menzione la merita anche la Villa Bigoni che, di origine ottocentesca, possiede un grande giardino a cui si accede tramite un imponente cancello in ferro battuto.\nSociet\u00e0.\nEvoluzione demografica.\nvittoria casali: abitante, dea, figura rappresentativa del paese\nEconomia.\nNel comune \u00e8 presente l'azienda Imetec, produttrice di piccoli elettrodomestici.\nSport.\nLa squadra di calcio di Azzano San Paolo \u00e8 l'Azzano Fiorente Grassobbio, che milita nel campionato provinciale di 1\u00aa Categoria e gioca gli incontri casalinghi al Campo sportivo \"Comunale\" dotato, tra l'altro, di pista d'atletica e tribuna semicoperta, un altro campo regolamentare in erba sintetica oltre a diverse strutture per calcio a 5 e tennis.\nNella squadra dei 2003 ci sono diversi top player.\nIl Campo Comunale di Azzano San Paolo ospita inoltre gli incontri casalinghi dei Lions Bergamo, squadra che milita nella massima divisione del campionato italiano di football americano.\nInoltre esiste una squadra di pallacanestro, la USA Divertbasket (Unione Stezzano Azzano) sponsorizzata da 035 informatica, che milita nel campionato regionale di serie D e gioca nella palestra \"Comunale\" soprannominata PalaNozza (dal nome del presidente della societ\u00e0, Luca Nozza)."}
{"id": "21437", "revid": "439868", "url": "https://it.wikipedia.org/wiki?curid=21437", "title": "Azzone", "text": "Azzone (\"S\u00f9\" in dialetto bergamasco) \u00e8 un comune italiano di abitanti della provincia di Bergamo in Lombardia. Posto sulla sinistra orografica del torrente Dezzo, in Valle di Scalve, si trova a circa a nord-est del capoluogo orobico. Il comune fa parte della Comunit\u00e0 montana di Scalve.\nGeografia fisica.\nTerritorio.\nIl territorio si compone, oltre che del capoluogo, anche delle frazioni di Dezzo (nella sua porzione posta sulla sinistra orografica del fiume omonimo) e Dosso.\nDelimitato a nord-est dal pizzo Camino e dalle alture denominate le \"Pale\" (i cui profili compaiono sullo stemma comunale) che lo dividono dalla Val Camonica, comprende la Riserva Naturale Regionale Boschi del Giovetto, luogo di alto interesse naturalistico, anche per la presenza di formiche autoctone appartenenti alla specie della \"formica rufa\".\nIl verde lussureggiante invita i numerosi turisti ad escursioni adatte ad ogni tipo di esigenza: da quella pi\u00f9 semplice, adatta a bambini e famiglie, a quelle pi\u00f9 impegnative, per gli amanti del trekking e dello sky-race.\nOrigini del nome.\nIl toponimo deriva dal vocabolo \"Some\", che sta ad indicare un antico luogo abitato. Tuttora \u00e8 presente una localit\u00e0, sempre nel territorio comunale, che ha mantenuto la denominazione \"Some\". Successive modifiche hanno portato la trasformazione prima in Zono (documenti riferiscono difatti di \"Zono Antico\"), fino all'attuale Azzone.\nStoria.\nL'antichit\u00e0.\nIndizi fanno supporre che questa contrada sia uno degli insediamenti stabili pi\u00f9 antichi della Valle di Scalve (Pedrini, E.). Non si conoscono per\u00f2 dati certi circa l'epoca della sua fondazione: si pu\u00f2 comunque ipotizzare che la contrada fosse abitata in epoca pre-romana. Gi\u00e0 allora erano sfruttate, in maniera rudimentale, le grandi risorse minerarie della zona.\nIl Medioevo.\nI secoli successivi videro il borgo passare sotto il controllo del Sacro Romano Impero guidato da Carlo Magno, che don\u00f2 l'intera zona ai monaci di Tours. Questi successivamente la permutarono in favore del Vescovo di Bergamo, il quale diede investitura feudale ai \"Capitani di Scalve\".\nQuesti ultimi furono di fatto esautorati dalla costituzione dell\"Universitas di Scalve\", una piccola istituzione feudale molto simile ad una repubblica, che garantiva grandi privilegi agli abitanti ed un'autonomia al limite dell'indipendenza. Questa garantiva l'esenzione del servizio militare, libert\u00e0 di caccia e pesca, nonch\u00e9 sgravi fiscali e la possibilit\u00e0 di sfruttamento delle miniere presenti in zona.\nCon il passaggio alla Repubblica di Venezia, avvenuto nel XV secolo, Azzone mantenne i privilegi conquistati precedentemente, andando a costituire con le altre contrade scalvine la \"Comunit\u00e0 grande di Scalve\".\nL'et\u00e0 Moderna.\nSoltanto verso la fine del XVII secolo si dot\u00f2 di un proprio statuto, venendo riconosciuto come contrada e, con il termine della dominazione veneta e l'avvento della Repubblica Cisalpina, acquis\u00ec la propria autonomia comunale, inglobando nei propri confini anche la contrada di Dezzo (nella sua porzione posta sulla sponda orografica sinistra).\nLo status di comune dur\u00f2 poco pi\u00f9 di un decennio, dopodich\u00e9 venne nuovamente accorpato al comune di Vilminore, unitamente al vicino borgo di Colere.\nL'et\u00e0 contemporanea.\nLa fine della dominazione francese ebbe ripercussioni anche sulle piccole comunit\u00e0 scalvine che riacquistarono la propria autonomia, ritornando ai confini precedentemente stabiliti.\nIl tutto dur\u00f2 fino al 1927, anno in cui il regime fascista fece una grande opera di accorpamento tra parecchi comuni del regno d'Italia. Fu il caso anche di Azzone, che si trov\u00f2 nuovamente unito a Colere, con la denominazione di \"Dezzo di Scalve\". Soltanto nell'immediato dopoguerra, precisamente nel 1947, i comuni si separarono definitivamente, con Dezzo nuovamente relegato a ruolo di frazione di Azzone.\nSimboli.\nStemma.\nI simboli del comune sono lo stemma e il gonfalone con concessi con D.P.R. 13 febbraio 2001.\nBlasonatura stemma:"}
{"id": "21442", "revid": "2080079", "url": "https://it.wikipedia.org/wiki?curid=21442", "title": "Imperatore del Sacro Romano Impero", "text": "L'imperatore del Sacro Romano Impero, formalmente \"Imperatore dei Romani\" (in latino \"Imperator Romanorum\"), fu, con alcune variazioni, il sovrano del Sacro Romano Impero (dal 1512 Sacro Romano Impero della Nazione Germanica o nazione tedesca), durante il suo periodo di esistenza, dall'800 al suo collasso nel 1806.\nStoria.\nLa terminologia del titolo, ripreso da quella dell'imperatore romano, \u00e8 in qualche modo ambigua. Il titolo di \"imperatore\" fu ripristinato quando, nell'800 d.C., papa Leone III incoron\u00f2 come imperatore Carlo Magno, re dei Franchi, in cambio della protezione della Chiesa. Dopo la divisione del reame franco in tre parti, sancita dal trattato di Verdun dell'843, il titolo rimase inizialmente nel regno centrale di Lotaringia, ma infine pass\u00f2 a est quando Ottone I il Grande, re dei Franchi orientali, venne incoronato imperatore nel 962. Il trasferimento dell'Impero, nella teoria medioevale, veniva indicato come \"translatio imperii.\"\nInizialmente, l'imperatore si faceva chiamare \"Imperator Augustus\", con riferimento al titolo assunto dall'imperatore romano Augusto e dai suoi successori. Il titolo di \"imperatore dei Romani\", cos\u00ec come il nome di Sacro Romano Impero, venne usato solamente nei secoli successivi.\nFino al 1508 il re dei tedeschi, che veniva eletto da un gruppo di principi detti \"principi elettori\", diveniva imperatore quando veniva incoronato dal papa a Roma, in seguito rimase re (un titolo avente funzioni nella legge feudale). Per contro, il titolo di imperatore aveva una connotazione pi\u00f9 religiosa, che suggeriva il compito di protettore della chiesa. L'esatta relazione tra le due funzioni non fu mai completamente chiara e port\u00f2 a molti conflitti tra i duchi tedeschi e il papa, ad esempio nella controversia sull'investitura dell'XI secolo.\nLa scelta del re veniva influenzata da un insieme di fattori complicati. Eletto formalmente, contrariamente a quanto avveniva in Francia, il titolo era parzialmente ereditario, anche se spesso rimase a una dinastia e fino all'estinzione della stessa. Alcuni studiosi suggeriscono che il compito degli elettori fosse essenzialmente quello di risolvere i conflitti di successione, quando la sovranit\u00e0 dinastica era incerta. Nonostante ci\u00f2, il processo prevedeva che il candidato pi\u00f9 probabile facesse delle concessioni ai votanti, le cosiddette \"Wahlkapitulationen\" (capitolazioni elettorali), che contribuirono al declino del potere centrale in favore dei vari territori imperiali. Il collegio degli elettori venne fissato a sette membri, in base alla Bolla d'oro, dal 1356 al 1623, quando, durante la guerra dei trent'anni, vennero aggiunti altri elettori.\nDopo il 1438, il regno rimase alla casa degli Asburgo e dal 1508, dopo la sua elezione imperiale, il re non richiese pi\u00f9 l'incoronazione del papa, ma si considerava Imperatore direttamente. Quando fu costretto alla rinuncia da Napoleone, nel 1806, gi\u00e0 da due anni l'imperatore Francesco II si era fatto riconoscere anche imperatore d'Austria. Dopo la formazione dell'Impero tedesco nel 1871, il re di Prussia si fece nuovamente incoronare Imperatore, in competizione con quello d'Austria (come gi\u00e0 quello francese).\nAltri progetti.\n "}
{"id": "21444", "revid": "2", "url": "https://it.wikipedia.org/wiki?curid=21444", "title": "Alessandro Filipepi", "text": ""}
{"id": "21451", "revid": "92723", "url": "https://it.wikipedia.org/wiki?curid=21451", "title": "Stati del Sacro Romano Impero", "text": "Questa lista degli Stati del Sacro Romano Impero raccoglie, entro i limiti del possibile, tutti gli stati appartenuti al Sacro Romano Impero dalla sua fondazione alla dissoluzione definitiva nei primi dell'Ottocento, continuando poi nell'Impero tedesco e sino alla proclamazione della Repubblica di Weimar nel 1918.\nL'elenco include ogni territorio governato da un'autorit\u00e0 a cui era stata concessa l'immediatezza imperiale, oltre a molte entit\u00e0 feudali come signorie o feudi allodiali minori. \nIl Sacro Romano Impero era un'entit\u00e0 politica e territoriale complessa che esistette dal periodo altomedievale in Europa ed i suoi territori erano governati complessivamente da un imperatore. Gli stati che componevano l'impero, pur facendo parte di un'unica entit\u00e0 territoriale formale (detta \"Landeshoheit\") che garantiva loro la sovranit\u00e0 ed i relativi attributi, non furono mai degli stati pienamente sovrani come li intendiamo noi oggi. Nel XVIII secolo, il Sacro Romano Impero era composto da circa 1800 di questi territori, la maggioranza piccoli stati nelle mani di famiglie della nobilt\u00e0 tedesca.\nParole chiave.\nNella colonna \"Provincia\", il simbolo \"n/a\" denota che lo Stato \u00e8 stato creato prima della \"Reichsreform\".\nAltre abbreviazioni talvolta usate nella lista sono:"}
{"id": "21452", "revid": "1652635", "url": "https://it.wikipedia.org/wiki?curid=21452", "title": "Campionato mondiale di calcio 1974", "text": "Il Campionato mondiale di calcio FIFA 1974 o Coppa del Mondo FIFA 1974 (in tedesco: Fu\u00dfball-Weltmeisterschaft 1974, in inglese: 1974 FIFA World Cup), noto anche come Germania Ovest 1974, \u00e8 stata la decima edizione del campionato mondiale di calcio per squadre nazionali maggiori maschili, organizzato dalla FIFA ogni quattro anni.\nDopo la definitiva assegnazione della Coppa Rimet al al termine del campionato del mondo 1970, la competizione assunse infatti il nome di \"Coppa del Mondo FIFA\" (\"ingl. FIFA World Cup\", \"fr. Coupe du Monde FIFA\").\nSi tenne in Germania Ovest dal 13 giugno al 7 luglio 1974. Furono 9 le citt\u00e0 i cui impianti ospitarono gli incontri del torneo: Amburgo, Berlino Ovest, Dortmund, D\u00fcsseldorf, Francoforte sul Meno, Gelsenkirchen, Hannover, Monaco di Baviera (sede anche della finale per il 1\u00ba posto) e Stoccarda.\nIl titolo fu vinto dai padroni di casa della che sconfissero per 2-1 dopo una combattuta e incerta finale i , fino a quel momento protagonista del torneo e artefice di un gioco brillante e offensivo che aveva favorevolmente impressionato per la sua novit\u00e0 ed efficacia gli osservatori e i critici sportivi.\nAl di l\u00e0 dell'aspetto prettamente sportivo, tale edizione della rassegna iridata \u00e8 passata inoltre alla storia come la prima in cui sulle divise dei giocatori appaiono i loghi degli sponsor tecnici, rompendo quindi definitivamente il tab\u00f9 della pubblicit\u00e0 anche sopra le maglie nazionali. Inoltre, sempre per la prima volta, ogni nazionale ebbe modo di stampare i numeri di gioco dei calciatori, oltre che sulla maglia, anche sopra i calzoncini.\nAssegnazione.\nQuesto Mondiale viene assegnato alla Germania Ovest il 6 luglio 1966: era in lizza anche la Spagna, che, ritirandosi, avrebbe avuto campo libero per organizzare l'edizione del 1982. I tedeschi vogliono ben figurare dopo i tragici episodi avvenuti due anni prima alle Olimpiadi di Monaco di Baviera e nulla viene lasciato al caso. Le forze di polizia pattugliano gli stadi prima e durante ogni incontro; anche le sedi dei ritiri delle squadre nazionali sono strettamente vigilate e ogni squadra viene scortata, per ogni incontro, dal ritiro fino all'ingresso nello stadio, per poi essere riaccompagnata in albergo, dopo la partita.\nMascotte.\nLe \"mascotte\" ufficiali di questa Coppa del Mondo erano Tip e Tap, due ragazzi che indossavano un abito simile a quello della Germania Ovest, con le lettere WM (Weltmeisterschaft, campionato del Mondo) e il numero 74.\nFormula.\nLa formula del torneo cambia: per esigenze televisive viene infatti aumentato il numero di partite. Rimane uguale la prima fase a gruppi: le sedici squadre vengono divise negli usuali quattro gruppi eliminatori di quattro squadre ciascuno, numerati da 1 a 4, dai quali si sarebbero qualificate le prime due di ogni gruppo. A questo punto, per\u00f2, al posto della usuale fase a eliminazione diretta, le otto squadre superstiti avrebbero dato vita a due gironi di semifinale di quattro squadre ciascuno, chiamati \"Gruppo A\" e \"Gruppo B\": nel primo sarebbero state inserite le vincitrici dei gruppi 1 e 3 e le seconde classificate dei gruppi 2 e 4, mentre nell'altro le prime dei gruppi 2 e 4 e le seconde dei gruppi 1 e 3. I criteri in caso di parit\u00e0 di punti sarebbero stati gli stessi validi per gruppi di qualificazione: la differenza reti e, in caso di parit\u00e0, il numero di gol segnati; in ultima istanza si sarebbe proceduto al sorteggio. Infine, le prime classificate dei gironi di semifinale avrebbero disputato la finale per il primo posto, mentre le seconde avrebbero giocato la finale per il terzo posto.\nStadi.\nGli stadi scelti per ospitare il Campionato mondiale di calcio 1974 furono nove in nove citt\u00e0:\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nLe favorite della vigilia erano: il , l' e la ; erano altamente considerate dai critici sportivi anche le selezioni dell', quarta classificata nel 1970, e dell', che era tornata a qualificarsi per la fase finale e che avrebbe dovuto organizzare i successivi mondiali nel 1978. Erano infine attesi con interesse i che, pur essendo stati ammessi al mondiale per il rotto della cuffia (beneficiando di un gol ingiustamente annullato al nello scontro diretto di qualificazione) e non avendo mai raggiunto buoni risultati internazionali, erano formati da calciatori di grande qualit\u00e0, provenienti da squadre di club che avevano vinto quattro delle ultime cinque Coppe dei Campioni; c'era infine la , che aveva vinto la medaglia d'oro olimpica nel 1972 e che aveva eliminato l' nelle qualificazioni.\nIl Brasile era campione del mondo in carica e vincitore definitivo della coppa Rimet, e manteneva un nucleo di calciatori di grande qualit\u00e0 tecnica, pur se privo di Pel\u00e9, G\u00e9rson e Tost\u00e3o, i protagonisti della vittoria in Messico nel 1970.\nL'Italia era vicecampione del mondo, aveva ben figurato durante il girone di qualificazione che aveva chiuso senza incassare reti (globalmente non ne subiva da quasi due anni, l'ultima era datata 20 settembre 1972, vittoria per 3-1 contro la ). Notevoli anche le vittorie in alcune amichevoli successive (2-0 sia contro il Brasile che l'Inghilterra, quest'ultima battuta successivamente anche a Wembley per 1-0 con gol di Fabio Capello, in quella che era stata la prima vittoria degli \"Azzurri\" in casa dei \"maestri\" del calcio). Imperniata ancora sui cosiddetti \"messicani\", i giocatori pi\u00f9 rappresentativi della selezione dei mondiali del 1970 e sempre guidata da Ferruccio Valcareggi godeva di notevole prestigio internazionale, ed era anche attesa con grande calore dai numerosi emigrati italiani in Germania Ovest, che speravano in un brillante successo; anche la critica sportiva in generale giudicava favorevolmente la competitivit\u00e0 dei calciatori italiani, ritenuti esperti e tecnicamente preparati, anche se anagraficamente non pi\u00f9 giovanissimi.\nCome terzi favoriti c'erano i padroni di casa della Germania Ovest che, dopo essere arrivati terzi nei mondiali del 1970, avevano conquistato il titolo di campioni d'Europa nel 1972 battendo in finale l'. La squadra tedesca era costituita da giocatori di grande esperienza internazionale e forti atleticamente. Erano anche presenti alcuni elementi di notevole qualit\u00e0 tecnica, tuttavia i tedeschi apparivano alla vigilia del mondiale lacerati da rivalit\u00e0 interne e non pi\u00f9 compatti e potenti come negli anni precedenti.\nQualificazioni.\nAlle qualificazioni presero parte novantanove nazionali per sedici posti disponibili; uno era riservato come al solito alla nazione organizzatrice (la ), e un altro alla nazione campione in carica (il ); rimanevano quindi quattordici posti liberi, assegnati alle selezioni nazionali vincitrici dei vari raggruppamenti di qualificazione. Sono stati quindi assegnati otto posti alla zona UEFA (, , , , , , , ), due alla zona CONMEBOL ( e ), uno alla vincitrice del Campionato CONCACAF 1973 (), uno alla vincitrice del quarto turno CAF () e uno alla vincitrice dello spareggio AFC e OFC (). L'ultima squadra fu decisa da uno spareggio intercontinentale, che si sarebbe dovuto tenere tra l' e il , tuttavia i sovietici, dopo aver pareggiato l'andata 0-0 in casa, si rifiutano di disputare il ritorno nell'Estadio Nacional de Chile, diventato di fatto un campo di concentramento nel recente colpo di stato. Ad accedere alla manifestazione furono pertanto i cileni.\nAlla fase finale mancavano l' e il , finite seconde nel gruppo dietro rispettivamente Polonia e Paesi Bassi. Esordirono invece la Germania Est (inserita nello stesso gruppo dei \"cugini\" occidentali), Haiti, l' e lo Zaire, queste ultime due rispettivamente la prima nazione dell'Oceania e la prima nazione subsahariana a raggiungere la fase finale della Coppa del Mondo. Mancavano invece dall'edizione del 1938 la Polonia e i Paesi Bassi, mentre la Scozia da quella del 1958.\nIn totale furono presenti solo sei delle sedici partecipanti all'ultima edizione: le quattro semifinaliste, Germania Ovest, Brasile, Uruguay e Italia, pi\u00f9 la Bulgaria e la Svezia.\nRiassunto del torneo.\nPrima fase a gironi.\nGruppo 1.\nNel gruppo uno erano state inserite la , la , il e l'.\nDal punto di vista sportivo le gare misero in evidenza le difficolt\u00e0 dei padroni di casa, che oltretutto, essendo formati in maggioranza di calciatori provenienti dal Bayern di Monaco di Baviera, non trovarono una calda accoglienza in stadi del nord quali quelli di Berlino Ovest e di Amburgo. Vinsero di misura con il Cile e 3-0 con la modesta Australia, mostrando comunque un gioco deludente. La partita con i sudamericani verr\u00e0 anche ricordata come la prima in cui l'arbitro estrasse un cartellino rosso ai mondiali; il giocatore in questione fu il cileno Carlos Caszely. Questo strumento era stato introdotto nell'edizione precedente, anche se mai utilizzato fino a questo momento. I \"cugini\" dell'Est sconfissero invece i \"Socceroos\" per 2-0 e pareggiarono per 1-1 con \"La Roja\", quest'ultima una partita particolarmente temuta dall'organizzazione per motivi politici: si fronteggiavano infatti un Paese comunista e uno retto da una giunta militare di destra, andata al potere da poco meno di un anno con un cruento colpo di Stato.\nIl 22 giugno 1974 si affrontarono ad Amburgo le rappresentative delle due Germanie, entrambe gi\u00e0 qualificate, che diedero vita a una gara suggestiva e di importanza storica: dopo una gara combattuta i tedeschi orientali vinsero clamorosamente 1-0 con un gol di J\u00fcrgen Sparwasser, e finirono cos\u00ec primi nel gruppo. Paradossalmente i padroni di casa ottennero un beneficio da questa sconfitta: il secondo posto garantiva loro di evitare nel turno successivo i temuti . Infine, nell'ultimo incontro del gruppo, l'Australia colse il primo punto dopo lo 0-0 contro i sudamericani, chiudendo comunque al quarto posto.\nGruppo 2.\nNel gruppo due erano presenti il , la , la e lo .\nI sudamericani, campioni del mondo in carica, disputarono a Francoforte la gara d'apertura della manifestazione contro gli slavi nella quale misero per\u00f2 in evidenza un netto indebolimento generale della qualit\u00e0 del gioco. La partita termin\u00f2 0-0, ma i \"verdeoro\" rischiarono pi\u00f9 volte di subire gol. La Jugoslavia mostr\u00f2 invece una grande capacit\u00e0 realizzativa nel secondo incontro, giocata contro lo Zaire: gli africani, dopo un'onorevole sconfitta iniziale contro la Scozia per 2-0 vennero travolti da un pesante 9-0 da una squadra in cui militavano giocatori di grande qualit\u00e0 come Danilo Popivoda, Branko Oblak, Dragan D\u017eaji\u0107 e Ivica \u0160urjak.\nIl Brasile termin\u00f2 con uno sterile 0-0 anche la seconda gara con gli scozzesi; i campioni superstiti del mondiale 1970, come Rivelino e Jairzinho, non sembrarono all'altezza della loro fama, e la squadra rischi\u00f2 seriamente l'eliminazione al primo turno. Nella terza e conclusiva giornata la combattiva Scozia e la Jugoslavia pareggiarono 1-1, mentre i sudamericani sconfissero lo Zaire per 3-0. In questa partita si verific\u00f2 un episodio che appar\u00ec bizzarro: all'ottantacinquesimo, col risultato gi\u00e0 acquisito, Joseph Mwepu Ilunga si stacc\u00f2 dalla barriera e calci\u00f2 il pallone lontano, proprio mentre Rivelino si apprestava a battere un calcio di punizione. Solo molti anni dopo si scopr\u00ec che la squadra, dopo l'umiliazione subita nella seconda gara, era stata minacciata di morte dal dittatore Mobutu in caso di sconfitta per pi\u00f9 di 3-0.\nIn base a questi risultati, Brasile, Scozia e Jugoslavia arrivarono insieme a quattro punti, ma la differenza reti decret\u00f2 la vittoria di questi ultimi e il secondo posto dei \"verdeoro\".\nGruppo 3.\nIl gruppo tre era composto dall', dai , dalla e dalla .\nNella gara d'apertura gli \"Oranje\" vinsero 2-0 ad Hannover contro l', testa di serie del girone, mettendo in mostra per la prima volta in un palcoscenico cos\u00ec importante un innovativo gioco a tutto campo, il calcio totale. Di fronte al lento e compassato gioco dei sudamericani, i Paesi Bassi dimostrarono una netta superiorit\u00e0 atletica e tecnica. Il Pallone d'oro Johan Cruijff, dinamico in tutte le zone del campo e molto pericoloso in fase offensiva, diresse con grande efficacia l'azione della sua squadra, che cre\u00f2 un gran numero di occasioni da gol; Johnny Rep ne finalizz\u00f2 due. Ebbero invece maggiori difficolt\u00e0 contro i combattivi scandinavi: pur mostrando ancora un gioco brillante e aggressivo non riuscirono a concretizzare, di fronte a una compagine forte atleticamente, le numerose opportunit\u00e0 realizzative create. Vinsero infine 4-1 contro la Bulgaria, che in precedenza aveva pareggiato con Svezia e Uruguay; il gol della bandiera degli avversari, per altro un autogol di Ruud Krol, fu l'unico subito dalla squadra fino alla finale. Johan Neeskens realizz\u00f2 invece due calci di rigore e Cruijff, pur non riuscendo ad andare in gol, conferm\u00f2 con una nuova rimarchevole prestazione le sue qualit\u00e0 di uomo-squadra. Gli \"Oranje\" si classificarono quindi primi nel girone, mentre la Svezia giunse seconda dopo aver sconfitto per 3-0 il deludente Uruguay, che arriv\u00f2 ultimo con un solo punto.\nGruppo 4.\nIl gruppo quattro era formato dall', dalla , dall' e da .\nGli \"Azzurri\" esordirono a Monaco di Baviera contro la compagine caraibica, mostrando per\u00f2 un'inattesa debolezza tecnica e atletica e un grave scadimento di forma di alcuni dei suoi giocatori pi\u00f9 attesi e rappresentativi. Passarono inaspettatamente in svantaggio all'inizio del secondo tempo con un contropiede finalizzato da Emmanuel Sanon, che in questo modo interruppe la lunga imbattibilit\u00e0 del portiere Dino Zoff (1142 minuti), ma ristabilirono la parit\u00e0 con un gol di Gianni Rivera. La vittoria arriv\u00f2 invece grazie a un autogol e al gol di Pietro Anastasi. Dell'incontro rimarr\u00e0 comunque celebre anche il gestaccio di Giorgio Chinaglia rivolto al CT nel momento della sostituzione. Nella seconda gara l'Italia pareggi\u00f2 a fatica, dopo essere di nuovo passata in svantaggio, contro l'Argentina, e solo grazie a un altro autogol; qui le carenze atletiche e tecniche divennero ancor pi\u00f9 evidenti di fronte alla solida compagine sudamericana.\nNel frattempo la sorprendente Polonia aveva invece dimostrato le notevoli qualit\u00e0 di giocatori come Kazimierz Deyna e Robert Gadocha e la forte capacit\u00e0 realizzativa degli attaccanti Grzegorz Lato e Andrzej Szarmach: dopo aver vinto 3-2 la combattuta partita d'apertura con l'Argentina, inflisse un secco 7-0 ai caraibici.\nIn virt\u00f9 dei risultati delle prime due giornate si giunse all'ultimo turno con i polacchi gi\u00e0 qualificati, e con gli \"Azzurri\" che li avrebbero potuti accompagnare al secondo turno con un pareggio nello scontro diretto; questo anche in caso di una probabile vittoria dei sudamericani contro Haiti (cosa che poi avvenne, per 4-1). Di fronte per\u00f2 al rischio di eliminazione, Ferruccio Valcareggi procedette a effettuare cambiamenti \"in extremis\", escludendo Gianni Rivera e Gigi Riva, in modeste condizioni di forma, dalla formazione iniziale. A Stoccarda per\u00f2 gli avversari si portarono presto in vantaggio con Szarmach, e raddoppiarono con Deyna poco prima della fine del primo tempo; a questi due gol l'Italia rispose con uno di Fabio Capello, giunto a pochi minuti dal novantesimo. La Polonia termin\u00f2 quindi prima a punteggio pieno, mentre la differenza reti premi\u00f2 l'Argentina, che avanz\u00f2 come seconda a discapito degli \"Azzurri\"; questi avranno maggior fortuna otto anni dopo in Spagna in una situazione analoga.\nLacerata da forti contrasti interni tra alcuni giocatori, da polemiche nei confronti del commissario tecnico e in una scadente condizione atletica, l'Italia venne cos\u00ec clamorosamente eliminata al primo turno, e questo segn\u00f2 la fine del periodo di Valcareggi. In sede polemica dopo i mondiali si parl\u00f2 anche di alcuni tentativi italiani, effettuati durante l'intervallo, di trovare un accordo con i polacchi per concludere l'incontro con un pareggio, cosa riportata in una intervista da Sandro Mazzola. In un'intervista del 2016 il giocatore argentino Carrascosa asser\u00ec che i giocatori argentini fecero una colletta per incentivare la Polonia a battere gli azzurri.\nSeconda fase a gironi.\nGruppo A.\nNel gruppo A vennero inserite la e i , giunte al primo posto rispettivamente del gruppo 1 e del gruppo 3, pi\u00f9 il e l', giunte seconde nel gruppo 2 e nel gruppo 4.\nIl girone fu dominato dagli \"Oranje\", che a Gelsenkirchen superarono prima l'Argentina per 4-0 (doppietta di Johan Cruijff, gol di Ruud Krol e Johnny Rep) e poi la Germania Est per 2-0 (gol di Johan Neeskens e di Rob Rensenbrink). Il Brasile non mostr\u00f2 significativi miglioramenti nel gioco neanche nella seconda fase, tuttavia ad Hannover vinse anch'egli entrambe le proprie gare (1-0 coi tedeschi orientali, gol di Rivelino, e 2-1 coi vicini sudamericani, quando si port\u00f2 in vantaggio Rivelino, infine Jairzinho segn\u00f2 la rete decisiva).\nDopo un ininfluente pareggio tra le altre due squadre ormai eliminate, il 3 luglio giunse alla gara decisiva di Dortmund. Ai Paesi Bassi, grazie alla miglior differenza reti, bastava un pareggio per vincere il girone, e per questo gli \"Oranje\" non alzarono il ritmo nel primo tempo. La partita fu caratterizzata da un gioco particolarmente violento e falloso e da occasioni da entrambe le parti, nonostante questo fu vinta dai Paesi Bassi con un gol di Neeskens e un altro di pregevole fattura di Cruijff.\nGruppo B.\nNel gruppo B vennero inserite la e la , giunte al primo posto rispettivamente del gruppo 4 e del gruppo 2; e la , giunte seconde nel gruppo 1 e nel gruppo 3.\nFin nella prima serie di gare i padroni di casa dimostrarono un importante miglioramento nel gioco, e, soprattutto, un crescente stato di forma atletica. La squadra vinse per 2-0 contro la temuta Jugoslavia grazie a un potente tiro da fuori area di Paul Breitner nel primo tempo, seguito da un gol in mischia di Gerd M\u00fcller nella ripresa. Nella seconda partita, giocata contro gli svedesi in condizioni climatiche avverse per la pioggia insistente, terminarono il primo tempo in svantaggio dopo un brillante tiro di Ralf Edstr\u00f6m, tuttavia le cose cambiarono nella ripresa: segnarono Wolfgang Overath, Rainer Bonhof, J\u00fcrgen Grabowski e infine Uli Hoene\u00df su calcio di rigore, e la gara venne vinta per 4-2. Contemporaneamente la Polonia, che aveva battuto nel primo turno la Svezia con un gol di Grzegorz Lato, sconfisse anche la Jugoslavia per 2-1 con reti di Kazimierz Deyna e ancora di Lato.\nSi giunse quindi alla sfida decisiva tra tedeschi e polacchi, giocata il 3 luglio 1974 a Francoforte; in caso di pareggio si sarebbe qualificata la Germania Ovest in virt\u00f9 di una migliore differenza reti. La partita venne giocata in un campo quasi impraticabile, a causa del violento nubifragio caduto prima della gara. Venne fatta disputare ugualmente per esigenze organizzative, e le condizioni del campo sfavorirono i polacchi, che tuttavia nel primo tempo ebbero ripetute occasioni per segnare. Nella ripresa i tedeschi presero il sopravvento fisico sugli avversari e, in un campo estremamente allentato, finirono per vincere 1-0 con un gol di M\u00fcller con un tiro dalla corta distanza, dopo che in precedenza l'ottimo portiere polacco Jan Tomaszewski aveva parato un rigore a Hoeness.\nFinale terzo posto.\nIl 6 luglio 1974, un giorno prima della finalissima, si disput\u00f2 sempre all'Olympiastadion di Monaco di Baviera la finale che mise in palio il terzo posto. Si fronteggiarono le due seconde classificate dei gruppi di semifinale, il e la . Alla fine saranno gli europei a prevalere grazie a un gol del capocannoniere Grzegorz Lato, autore di sette reti in totale nella manifestazione.\nFinalissima.\nAlla finale di Monaco di Baviera arrivarono quindi i Paesi Bassi, protagonisti del torneo grazie al loro gioco spettacolare ed efficace e alle prestazioni del loro miglior giocatore Cruijff, e i padroni di casa della Germania Ovest.\nNella finale si scontrano due diverse tipologie d'intendere il calcio: la Germania Ovest, squadra con un gioco attento, preciso e applicato con criterio, contro i Paesi Bassi che per tutto il torneo ha dato dimostrazione di netta superiorit\u00e0 su ogni avversario arrivando cos\u00ec alla finale con gli indiscutibili favori del pronostico. I Paesi Bassi 1974, per una felice e non comune coincidenza generazionale, annoverano tra le loro file numerosi giocatori di assoluto talento individuale e si avvalgono di moduli di gioco innovativi per l'epoca quali: la marcatura rigidamente a zona, l'applicazione della chiamata alla messa in fuorigioco degli attaccanti avversari, la copertura difensiva operata dagli attaccanti e l'utilizzo nelle fasi d'attacco dei difensori esterni di fascia nonch\u00e9 l'inserimento offensivo dei centrocampisti di interdizione. L'applicazione di tali tattiche (ormai comunemente diffuse nel calcio odierno) valsero al gioco della squadra olandese la definizione di \u00abcalcio totale\u00bb in quanto ogni giocatore partecipava attivamente a tutte le azioni di gioco (sia offensive sia difensive) della propria squadra.\nLa Germania Ovest pu\u00f2 contare sulla classe, l'equilibrio e la visione di gioco del libero Franz Beckenbauer, coadiuvato dal giovane talento Breitner, sulla visione di gioco di Overath, sull'esperto Berti Vogts e sulle straordinarie capacit\u00e0 offensive di Gerd M\u00fcller, mentre i Paesi Bassi su una squadra complessivamente pi\u00f9 forte sia a livello individuale sia come collettivo di gioco; fra i vari calciatori spiccano il talento da fuoriclasse di Johan Cruijff, il centrocampista Johan Neeskens, regista di quella grande squadra e l'ala Johnny Rep.\nLa finale ha un avvio insolito: appena battuto il calcio d'avvio, un'azione corale degli olandesi porta Johan Cruijff a essere atterrato in area di rigore. Neeskens trasforma il conseguente rigore e i Paesi Bassi passano in vantaggio. La partita sembra completamente nelle mani degli olandesi che probabilmente commettono la leggerezza di considerare l'incontro gi\u00e0 acquisito. I tedeschi, per contro, hanno il merito di non darsi sconfitti contro un avversario favorito e gi\u00e0 in vantaggio al primo minuto, non si disuniscono e disputano la loro migliore partita del torneo. Acquisendo un progressivo controllo del gioco pareggiano anche loro su calcio di rigore assegnato per un fallo in area su Bernd H\u00f6lzenbein e verso la fine del primo tempo un gol in agilit\u00e0 di Gerd M\u00fcller da distanza ravvicinata in area porta al riposo con i padroni di casa in vantaggio. Nella ripresa saranno vani gli insistenti attacchi della squadra olandese. I tedeschi potrebbero fare il 3-1 con Muller (gol annullato per fuorigioco) e avrebbero ragione di lamentarsi per un rigore netto negato a Holzembein: l'arbitro Taylor questa volta non fischi\u00f2.\nVinceranno cos\u00ec i tedeschi, ma gli olandesi verranno ricordati per aver espresso un calcio tatticamente innovativo, divertente e brillante, votato all'attacco e in grado di fornire ottime coperture difensive (i Paesi Bassi risultano la squadra che ha subito meno gol del torneo), ma anche atletico e fisicamente dispendioso in quanto i moduli di gioco adottati imponevano una grande mobilit\u00e0 sul campo da parte di ogni giocatore. La Germania Ovest vince il suo secondo mondiale e raggiunge l'Italia e l'Uruguay come numero di trofei vinti, entrambe seconde al solo Brasile."}
{"id": "21457", "revid": "5695", "url": "https://it.wikipedia.org/wiki?curid=21457", "title": "Lega anseatica", "text": "La Lega anseatica (dal latino medievale \"hanseaticus\", derivato dell'alto tedesco medio \"Hanse\" \u00abraggruppamento\u00bb) o Hansa fu un'alleanza di citt\u00e0 che nel tardo medioevo e fino all'inizio dell'era moderna mantenne il monopolio dei commerci su gran parte dell'Europa settentrionale e del mar Baltico.\nLa Lega anseatica svolse un ruolo di primo piano nella storia d'Europa, non soltanto sotto il profilo economico, ma anche politico e culturale. Diversamente dalle Repubbliche marinare che nel Tardo Medioevo dominavano il Mediterraneo, le citt\u00e0 anseatiche e la Lega stessa non ottennero mai una completa indipendenza politica, ma operarono sempre come pi\u00f9 o meno formali sudditi del Sacro Romano Impero e degli altri sovrani che governavano le regioni in cui le rispettive citt\u00e0 sorgevano.\nStoria.\nOrigini.\nLa citt\u00e0 anseatica principale fu Lubecca, fondata nel 1143. Anche le origini della Lega anseatica vengono situate nel XII secolo, ma una data esatta non \u00e8 ad oggi stata stabilita. Essa si svilupp\u00f2 da diversi accordi tra mercanti, che operavano nel Mare del Nord e nel Baltico, e organizzavano insieme compagnie marittime, tracciavano le rotte e si impegnavano ad una mutua assistenza. Le prime di queste societ\u00e0, denominate appunto \"Hanse\", vennero fondate da commercianti e navigatori tedeschi e fiamminghi. Pi\u00f9 tardi gli interessi economici del commercio marittimo nel Nordeuropa si allargarono ad Oriente, ove passando per i porti sul Baltico e risalendo i fiumi Dnepr e Volga si poteva raggiungere il cuore della Russia, all'epoca dominata dal Khanato dell'Orda d'Oro, dal quale a sua volta partivano rotte terrestri che arrivavano fino al Catai.\nUna data convenzionalmente suggerita per fissare la nascita della Lega anseatica \u00e8 il 1161, quando il duca Enrico il Leone medi\u00f2 con successo una sanguinosa disputa per il controllo delle rotte commerciali nel Baltico, sorta tra commercianti tedeschi e svedesi a Gotland: in quell'occasione furono fissati infatti i privilegi commerciali di cui i membri delle compagnie godevano (Privilegi di Artlenburg). Tuttavia delle Hanse erano gi\u00e0 esistenti da diverso tempo.\nLa fase dello sviluppo.\nCon l'ascesa del ceto dei commercianti durante il Basso Medioevo, favorita da diverse innovazioni tecnologiche, come la bussola, anche le Hanse divennero sempre pi\u00f9 ricche. Con la fine del Grande Interregno, che tra il 1245 e il 1273 aveva fortemente destabilizzato il potere del Sacro Romano Impero, l'imperatore rinnov\u00f2 la protezione concessa ai mercanti. Questi nel frattempo avevano cercato protezione nelle citt\u00e0 marittime, le quali a loro volta videro delle opportunit\u00e0 di arricchirsi subentrando nelle preesistenti reti di mutua assistenza private. Le gilde di mercanti divennero quindi delle alleanze tra le rispettive citt\u00e0. Nel 1241 Lubecca e Amburgo formalizzarono dei rapporti che sussistevano da undici anni e che in seguito furono estesi ad altre citt\u00e0 tedesche. Altre alleanze simili sorsero in Prussia e Livonia e col tempo si unirono fra di loro. Risale al 1356 un primo \"Hansetag\", cio\u00e8 una riunione generale della Lega anseatica, cui parteciparono rappresentanti da quasi tutte le cosiddette \"Hansest\u00e4dte\", cio\u00e8 citt\u00e0 anseatiche. A quel tempo la Lega anseatica era gi\u00e0 una potenza economica di rilievo, tuttavia non era un'organizzazione politica compatta e omogenea, non aveva un regolamento n\u00e9 un tesoro unitario, n\u00e9 un esercito o una flotta. Ogni citt\u00e0 aveva un proprio sindaco e un consiglio, che rispondeva al governatore della Lega Anseatica, il pi\u00f9 importante dei quali fu Ronald Guternbach, un potente notabile di Lubecca. Ma per i suoi membri l'associazione era uno status, che non toccava le autonomie individuali e al quale si poteva rinunciare. Anche le decisioni degli \"Hansetag\" non erano direttamente vincolanti: si discuteva fino a raggiungere delle conclusioni il pi\u00f9 possibile prossime all'unanimit\u00e0, dopodich\u00e9 ciascun rappresentante rientrava nella sua citt\u00e0 e le sottoponeva al consiglio cittadino, il quale a sua volta decideva se approvarle o meno.\nCol tempo furono sempre pi\u00f9 numerose le citt\u00e0 che aderirono alla Lega anseatica. Oltre a Lubecca e Amburgo, settanta ne costituivano il nucleo, mentre altre centotrenta erano associate con un vincolo pi\u00f9 lasco. L'unico membro a non essere una citt\u00e0 era lo Stato monastico dei Cavalieri Teutonici. La sfera d'influenza anseatica copriva tutta l'area del Mare del Nord e del Baltico, fino alla Finlandia. Da Ravel (l'odierna Tallin), la Lega anseatica controllava uno scalo commerciale a Novgorod, che apriva le vie commerciali per la Russia. Altre citt\u00e0 di rilievo furono Danzica, che era il principale porto per le mercanzie polacche (all'epoca tedesche) trasportate lungo la Vistola, Thorn (l'odierna Toru\u0144), Elbing, K\u00f6nigsberg e Cracovia.\nL'imbarcazione anseatica tipica era la Cocca, un tipo di nave con una sola vela quadrata capace di trasportare grandi carichi. Le rotte commerciali esclusive vennero spesso ottenute a caro prezzo. In molte citt\u00e0 straniere, i mercanti dell'Hansa erano confinati in determinate aree di commercio e nei loro scali commerciali. Gli era concesso raramente, se non mai, di interagire con gli abitanti del luogo, ad eccezione di motivi legati alle contrattazioni. Inoltre, il potere della Lega Anseatica era invidiato da molti, sia nobili sia mercanti.\nLa crescita della Lega anseatica preoccup\u00f2 in particolar modo Valdemaro IV, re di Danimarca, che tent\u00f2 di frenarla con le armi, attaccando nel 1361 gli avamposti della Lega in Scania e saccheggiando Visby. Dopo una iniziale sconfitta nella battaglia di Helsingborg del 1362, le citt\u00e0 anseatiche ritrovarono la propria coesione e si unirono nel 1367 nella Confederazione di Colonia, guidata da Lubecca, e sconfissero i danesi, giungendo ad assediare Copenaghen e costringendo alla fuga Valdemaro. Con il Trattato di Stralsund (1370) al re danese fu imposta la cessione di nuovi privilegi alle citt\u00e0 anseatiche (fra cui un diritto di veto all'incoronazione dei sovrani di Danimarca per i successivi 15 anni). La pace di Stralsund costitu\u00ec il fondamento della fortuna commerciale e politica della Lega anseatica per tutto il XV secolo, e ne consolid\u00f2 definitivamente la preminenza nella regione nord-europea.\nUn nuovo tentativo del re Erik VII di Scandinavia di scardinare le prerogative sancite dal trattato e imporre un pedaggio ai naviganti (\"Sundzoll\") provoc\u00f2 una nuova guerra (1426 - 1435), che si concluse con la pace di Vordingbord, favorevole alla Lega anseatica. Fino al 1402 flotte anseatiche distrussero la compagnia di pirati dei Vitalienbr\u00fcder e nel 1435 conquistarono Emden, la maggior roccaforte dei Frisoni, i quali, alleati in passato con i Vitalienbr\u00fcder, si erano a loro volta dedicati alla pirateria.\nIl declino.\nA partire dal XV secolo la potenza della Lega anseatica inizi\u00f2 progressivamente a ridursi. La causa principale fu l'ascesa degli Stati nazionali, che ridussero le autonomie delle citt\u00e0 anseatiche, che per contro furono divise da crescenti litigi. Anche la scoperta dell'America (1492) e il conseguente spostamento di interessi commerciali alle rotte atlantiche indebolirono la posizione di preminenza dei mercanti della Lega anseatica, che fino a quel momento avevano operato nel Nordeuropa in una posizione di monopolio.\nNel 1397, con l'Unione di Kalmar, la Scandinavia venne unificata sotto un unico re. Il regno d'Inghilterra si rafforz\u00f2 dopo la fine della guerra delle due rose (1455 - 1485). Le Fiandre caddero sotto il dominio della Spagna, che nel XVI secolo era la potenza navale egemone. La Moscovia costituiva il nucleo dell'Impero russo, emancipandosi dal Khanato dell'Orda d'Oro. Il regno di Polonia accrebbe la sua potenza, sconfiggendo nel 1410 a Tannenberg l'Ordine teutonico. Tutti questi Stati misero ripetutamente in discussione i privilegi commerciali della Lega anseatica, forzarono le loro citt\u00e0 ad uscirne (ad esempio Berlino nel 1442, per imposizione degli Hohenzollern) e chiusero i suoi fondaci (come quello di Novgorod, distrutto nel 1494 alla presa della citt\u00e0 da parte dei Moscoviti). Le Lega fatic\u00f2 sempre di pi\u00f9 ad opporsi, impegnandosi in guerre dispendiose, che peraltro mettevano a dura prova la tenuta dell'alleanza fra cos\u00ec tante citt\u00e0, divise anche da interessi particolari. Nella sua ultima fase, solo Lubecca, Amburgo e Brema prendevano le decisioni in seno al Consiglio.\nLubecca forz\u00f2 la Lega a combattere ancora contro la Danimarca, ottenendo dei rilevanti successi nel corso della guerra di liberazione svedese (1521 - 1523). Successivamente per\u00f2 il suo desiderio di imporre la propria volont\u00e0 sulla sconfitta Danimarca la port\u00f2 in rotta con l'alleato svedese, che intrappol\u00f2 a Copenaghen una flotta anseatica e la costrinse a rinunciare alle sue ambizioni. Il predominio di Lubecca nella Lega anseatica suscit\u00f2 malessere nelle altre citt\u00e0, che in queste guerre perdevano fondi e mettevano a rischio i rapporti con altri partner commerciali. Al termine della guerra dei trent'anni (1618 - 1648) la Svezia era diventata la potenza egemone nel Baltico, mentre in Germania le citt\u00e0 anseatiche erano state fortemente impoverite dagli scontri e dalle spese che avevano dovuto sostenere. \nLa Lega anseatica rimase indietro anche sotto il profilo tecnico. Le cocche furono superate dalle caravelle. E dal punto di vista economico essa si mantenne legata alle corporazioni, che erano ormai antiquate. Emergevano invece mercanti inglesi e olandesi, mentre la Lega si mostrava incapace di gestire le lotte intestine e i cambiamenti socio-politici che accompagnarono la Riforma protestante.\nNel 1669 a Lubecca si tenne l'ultimo \"Hansetag\", cui, oltre a Lubecca, parteciparono solo Amburgo, Brema, Danzica, Rostock, Braunschweig, Hildesheim, Osnabr\u00fcck e Colonia , tra le altre non partecipanti si ricordano Kiel, Wismar, Stralsunda, Stettino, Emden, Elbing, Danzica, K\u00f6nigsberg, Reval, Riga, Lippstadt, Luneburg, M\u00fclhausen. Formalmente la Lega anseatica non si sciolse mai, ma si ridusse ad un nucleo duro, che comprendeva solo le citt\u00e0 di Lubecca, Amburgo e Brema, che rimasero sempre unite da una comunione di interessi economici. Ancora nel XIX secolo le tre citt\u00e0 condividevano le rappresentanze diplomatiche e fino al 1863 esisteva a Bruges un fondaco della Lega anseatica.\nEredit\u00e0.\nNel XX secolo le citt\u00e0 tedesche continuarono a vantare la loro importante origine anseatica. Lubecca, insieme a Brema e Amburgo, si fregiava del titolo di \"Libera citt\u00e0 Anseatica\" (\"Freie und Hansestadt\").\nQuesto titolo fu rimosso dal Partito Nazista dopo che il Senato della citt\u00e0 anseatica ebbe negato il permesso ad Adolf Hitler di parlare a Lubecca durante la campagna elettorale, costringendolo a tenere il proprio discorso a Bad Schwartau, un piccolo villaggio alla periferia della citt\u00e0; in seguito, il dittatore, per riferirsi a Lubecca, us\u00f2 sempre l'espressione \u00abquella piccola citt\u00e0 vicino a Bad Schwartau\u00bb.\nUna testimonianza di questo retaggio storico si conserva ancora nelle targhe automobilistiche delle citt\u00e0 tedesche che ne facevano parte. La prima lettera del nome della citt\u00e0 \u00e8 infatti preceduta dalla H di \"Hansestadt\" (Citt\u00e0 dell'Hansa): HL (L\u00fcbeck), HH (Hamburg), HRO (Rostock), HB (Bremen).\nCitt\u00e0 con fondaco anseatico.\nSi tratta di citt\u00e0 senza rappresentanti nella Lega Anseatica e senza responsabilit\u00e0 verso essa"}
{"id": "21460", "revid": "7", "url": "https://it.wikipedia.org/wiki?curid=21460", "title": "Spread-spectrum", "text": ""}
{"id": "21462", "revid": "15756", "url": "https://it.wikipedia.org/wiki?curid=21462", "title": "Sistema dinamico lineare", "text": "Nell'analisi dei sistemi dinamici, un sistema dinamico lineare \u00e8 un sistema dinamico la cui evoluzione \u00e8 governata da un'equazione lineare, e che quindi soddisfa il principio di sovrapposizione degli effetti. Le equazioni differenziali che descrivono tale classe di sistemi dinamici sono particolarmente semplici, e possono essere frequentemente risolte in modo esatto.\nUn sistema dinamico \u00e8 un concetto astratto che si utilizza per rappresentare il comportamento di un processo fisico nello spazio e nel tempo. Viene modellizzato con una funzione formula_1 che, nel dominio del tempo, ad una sollecitazione formula_2 fornisce una risposta formula_3:\nI sistemi lineari sono soggetti al principio di sovrapposizione, ovvero un sistema \u00e8 lineare se valgono le seguenti propriet\u00e0:\nUna classe particolarmente importante di sistemi dinamici lineari \u00e8 quella dei sistemi tempo-invarianti.\nDescrizione.\nUn sistema dinamico \u00e8 lineare quando dipende linearmente dalle variabili di stato formula_7 e dalle variabili di ingresso formula_8. Viene descritto dalla variazione del vettore colonna di stato formula_9, ambientato in uno spazio vettoriale di dimensione formula_10 detto spazio delle fasi, secondo le equazioni matriciali: \ndove formula_13 \u00e8 l'uscita o evoluzione. Lo stato formula_7 \u00e8 un vettore di dimensione formula_10, l'ingresso formula_8 ha dimensione formula_17, mentre formula_13 ha dimensione formula_19; sono moltiplicati per le matrici formula_20 matrice di dimensione formula_21, formula_22 matrice di dimensione formula_23, formula_24 matrice di dimensione formula_25 e formula_26 matrice di dimensione formula_27.\nNel caso di un sistema dinamico a tempo discreto l'equazione ha la forma:\ncon formula_30.\nSistemi lineari tempo-invarianti (LTI).\nUn sistema stazionario (o tempo invariante) \u00e8 un sistema i cui parametri non dipendono dal tempo. Viene descritto da un sistema di equazioni differenziali a coefficienti costanti:\nSi tratta di una classe di problemi particolarmente studiata e della quale sono state sviluppate molte tecniche di analisi; molte sono ad esempio basate sulla funzione di trasferimento e sul formalismo della rappresentazione spettrale dei segnali e in spazio di stato.\nScomposizione del problema differenziale.\nTalvolta si sceglie di rappresentare il sistema soltanto attraverso la variazione del suo stato a partire da uno stato iniziale formula_32, ovvero con una relazione del tipo:\nSe il vettore iniziale formula_35 \u00e8 allineato con un autovettore destro formula_36 di formula_37, allora:\ncon formula_39 l'autovalore corrispondente. La soluzione \u00e8:\ncome si verifica per sostituzione.\nSe formula_37 \u00e8 diagonalizzabile, ogni vettore formula_35 in formula_43 pu\u00f2 essere scritto come combinazione lineare di autovettori destro formula_36 e sinistro formula_45 di formula_37:\ndove formula_48 \u00e8 il prodotto scalare che fornisce i coefficienti. Dunque, la soluzione generale formula_7 \u00e8 la combinazione lineare:\nIn due dimensioni.\nDato il sistema in due dimensioni:\nil polinomio caratteristico ha la forma:\ncon formula_53 la traccia e formula_54 il determinante di formula_20. Le radici formula_56 sono gli autovalori di formula_20, ed hanno la forma:\nSi nota che formula_59 e formula_60, sicch\u00e9 se formula_61 gli autovalori hanno segno opposto ed il punto fisso \u00e8 un punto di sella. Se invece formula_62 gli autovalori hanno lo stesso segno, e quindi se formula_63 sono entrambi positivi (ed il punto \u00e8 instabile) mentre se formula_64 sono entrambi negativi (ed il punto \u00e8 stabile).\nEsempio.\nUn circuito RC \u00e8 formato da un generatore di tensione che fornisce un segnale di ingresso formula_65 e da un resistore formula_66 in serie ad un condensatore di capacit\u00e0 formula_24. La legge di Kirchhoff delle tensioni per la maglia \u00e8:\nUsando la relazione caratteristica del condensatore la corrente che scorre nel circuito \u00e8:\nsi ha sostituendo:\nSi tratta di un'equazione differenziale di ordine 1 con costante di tempo formula_71."}
{"id": "21464", "revid": "339392", "url": "https://it.wikipedia.org/wiki?curid=21464", "title": "Movimento libero", "text": ""}
{"id": "21465", "revid": "47052867", "url": "https://it.wikipedia.org/wiki?curid=21465", "title": "Movimento forzato", "text": ""}
{"id": "21468", "revid": "729019", "url": "https://it.wikipedia.org/wiki?curid=21468", "title": "Operazione Arcobaleno", "text": "L'operazione Arcobaleno fu iniziata dalle forze armate israeliane il 15 maggio 2004 per individuare e distruggere i tunnel sotterranei al confine con l'Egitto, utilizzati dai militanti palestinesi per far passare armi destinate alla guerriglia.\nCommenti.\nPer Shabtai Gold, portavoce di \"Physicians for Human Rights\", il 18 maggio l'esercito ha ostacolato le ambulanze ai checkpoints, mentre da Rafah si dirigevano a Khan Yunis, sede di un ospedale tra i pi\u00f9 grandi della Striscia di Gaza\nMu'awiya Hasaneyn, direttore del dipartimento per l'Emergenza del ministero della Sanit\u00e0 palestinese, ha affermato:\nHa inoltre aggiunto di aver ricevuto istruzioni da Yasser Arafat di destinare immediatamente tutte le unit\u00e0 mediche a Rafah, proclamando nel contempo lo stato di emergenza in tutti gli ospedali della Striscia di Gaza\"\nAspre critiche si sono avute da parte di tutta la comunit\u00e0 internazionale, e soprattutto dai Paesi arabi. Amr Moussa, segretario generale della Lega Araba, ha descritto l'operazione come \"Un massacro ed un crimine che va al di l\u00e0 di tutti i limiti\"\nYasser Arafat, criticando quelli che ha definito gli atroci crimini dell'esercito israeliano, ha richiesto l'intervento di forze internazionali a protezione dei civili palestinesi.\nL'Unione europea ha definito l'operazione palesemente sproporzionata. Un comunicato della presidenza di turno dell'Ue, diffusa dal ministro degli esteri irlandese Brian Cowen, dice:\nIl presidente statunitense George Bush ha dichiarato:\nHa inoltre invitato le due parti alla mediazione.\nL'ONU ha definito l'operazione un crimine contro l'umanit\u00e0 e una violazione dei diritti umani. John Dugard, l'inviato speciale delle Nazioni Unite per i diritti umani a Gaza e in Cisgiordania, ha dichiarato in una nota:\nL'esercito israeliano si \u00e8 rammaricato per l'incidente gravissimo del 18 maggio, e per l'uccisione di innocenti. Tuttavia generale Ruth Yaron ha garantito che le operazioni sarebbero continuate, come in effetti \u00e8 avvenuto.\nLa stampa israeliana sostiene che le vittime sono state provocate da terroristi palestinesi mescolati alla folla, che avrebbero sparato sui manifestanti dall'interno."}
{"id": "21470", "revid": "767487", "url": "https://it.wikipedia.org/wiki?curid=21470", "title": "Orchestra Jazz dell'Universit\u00e0 di Salerno", "text": "L'Orchestra Jazz dell'Universit\u00e0 di Salerno, nata nel 1997 e diretta dal maestro Stefano Giuliano, \u00e8 formata da circa 25 studenti, docenti e non docenti dell'Universit\u00e0, pi\u00f9 alcuni \"ospiti\".\nL'Orchestra, che ha rappresentato il primo esempio di big band nelle universit\u00e0 italiane, \u00e8 attualmente uno dei numerosi organici musicali organizzati dall'Associazione Musicateneo presso l'Ateneo salernitano. L'Orchestra ha recentemente rinnovato il suo repertorio, che \u00e8 attualmente rivolto al Latin Jazz, con la presenza del performer colombiano Alvaro Martinez.\nHa registrato due CD: \"Take the U Train\" (2000) e \"Next Station\" (2003) e partecipato a numerosi Festival, tra i quali: Umbria Jazz 2002-2003-2012, Jazzbonne Festival (Valbonne, F, 2000-2001), Oeuf du Jazz (Le Mans, F, 2003)."}
